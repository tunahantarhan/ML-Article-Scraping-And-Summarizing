Yazar,Başlık,Tarih,Metin,URL
Murat Ağırel,İBB soruşturmasında garip bir detay,25 Mart 2025 Salı,"İBB ve İBB Başkanı Ekrem İmamoğlu’na yönelik açılan soruşturma kapsamında, İmamoğlu dahil 91 kişi tutuklama talebiyle mahkemeye sevk edilmişti. İBB Başkanı Ekrem İmamoğlu, İmamoğlu’nun danışmanı ve İBB Medya AŞ Yönetim Kurulu Başkanı Murat Ongun, İnşaat Sanayi AŞ Genel Müdürü Tuncay Yılmaz, Beylikdüzü Belediye Başkanı Mehmet Murat Çalık dahil olmak üzere, yolsuzluk soruşturmasında 48 kişi; terör soruşturmasında ise Mahir Polat, Şişli Belediye Başkanı Resul Emrah Şahan ve Reform Enstitüsü Direktörü Mehmet Ali Çalışkan tutuklandı. Malum medyada manşetler inanılır gibi değildi: - 560 milyar TL’lik yolsuzluk - Terör örgütlerine 100 milyon dolar gönderilmiş - Ekrem İmamoğlu’na 50 milyon dolarlık daireleri 15 milyon TL’ye satan iş insanı 40 milyon TL ile kaçarken yakalandı Dünyanın en büyük metropol kentinin belediye başkanına yönelik böyle ağır iddiaların yer aldığı bir soruşturmanın da aynı ağırlıkta, somut delillerle yapılması gerekir. Tutuklama ile ilgili ifade tutanaklarına baktığımızda, 4 gizli tanığın iddiaları, CHP dönemi öncesinde reklam alan fakat sonrasında reklam alamayan iş insanlarının şikâyetleri ve bu şikâyetlere istinaden düzenlenen müfettiş raporu ile gözaltından günler önce alınan MASAK raporunun gözaltına alınan kişilere sorulduğunu görüyoruz. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Yöneltilen sorularda, gizli tanıkların savcılığa verdikleri ifadelerde “Duydum, öyle olduğunu düşünüyorum” gibi somut olmayan, ayakları yere basmayan birtakım iddialarda bulundukları göze çarpıyor. Sorularda “Yüzden fazla ismi tanıyor musunuz?” gibi somut bir ihale, somut bir ödeme ya da belgeye dayanmayan ifadeler yer alıyor. İfade tutanaklarını ve savcılığın sorularını incelerken bir soru dikkatimi çekti ve “Bu nasıl olur” dedim. Hatta sosyal medyada paylaştım ve çıktığım yayınlarda da sordum. Nihayet cevabına ulaştım. Bakın soruşturmada Beylikdüzü’nde müteahhitlik yapan itirafçı Uğur Güngör’e dayandırılan bir iddia var. Bu iddiaya göre inşaatına ruhsat almak için o dönem İmamoğlu’nun belediye başkanlığını yaptığı Beylikdüzü Belediyesi’ne başvuran Güngör, önce 13 ardından 2 dairesini soruşturmada iddia edilen “çeteye” kaptırdı. Aynı bölüm, tutuklanan Beylikdüzü Belediye Başkanı Murat Çalık’a da sorulmuş. Bununla ilgili adı geçen kişilerin avukatları ile görüştüm, belgeleri de gönderdiler. Meğer bu olay yeni değil, eskiymiş. Avukatlarla yaptığım görüşmede çok şaşırtıcı bilgi ve belgelere ulaştım. Bakın anlatayım. Soruşturmada itirafçı olan Uğur Güngör gerçekten bu hususta 2020 yılında Büyükçekmece Savcılığı’na suç duyurusunda bulunmuş. Hatta kendisinin fiziki şiddete uğradığını ve tehdit edildiğini belirtmiş. Savcılık şüpheli kişilerin ifadesini de almış. Ali Gül ifadesinde, Uğur Güngör ile arasında ticari anlaşmazlık bulunduğunu ve Ticaret Mahkemesi’nde yargılamanın devam ettiğini belirtmiş. Uğur Güngör’ün şantiyeyi basıp saldırıda bulunduğunu, kendisinin ve babasının bıçaklandığını, bununla ilgili suç duyurusu yaptığını ve kamera görüntülerini de savcılığa teslim ettiğini ifade etmiş. Asoy İnşaat sahibi de şu ifadeyi kullanmış: “Ben bahse konu iddiaları reddediyorum. 13 daireyi Gül İnşaat’tan aldım. Ancak 8 dairenin ipoteği kaldırılmadı, bu nedenle Gül İnşaat’a 4 daireyi iade ettim. Bu daireler yerine Gül İnşaat’ın başka projesinden daireler aldım. Ekrem İmamoğlu ile ilgili hiçbir resmi ya da gayri resmi ortaklığım yoktur.” O dönem savcılık belgeleri ve ifadeleri incelemiş, neticesinde “Kovuşturmaya yer yok” kararı vermiş. Bu kararı Uğur Güngör, Bakırköy Hâkimliği’ne itiraz etmiş. İtirazı inceleyen mahkeme, itirazı reddetmiş ve kararı da kesinleştirmiş. Bakın burası önemli. Dosya yargıda görülmüş ve sonuca bağlanmış. Kaymakamlık, bahse konu belediye yetkilileri ile ilgili soruşturma başlatmış ve tüm iddiaları incelemiş. Neticesinde yapılan işlemlerde uygunsuzluk bulmamış ve verilen kararı onamış. Karar kesinleşmiş. Ardından bu iddialar ile ilgili Beylikdüzü Kaymakamlığı, ilgili belediye yetkilileri hakkında soruşturma başlatmış. Soruşturma kapsamında ayrıntılı şekilde inceleme yapmış ve Ocak 2023 tarihinde de “isnat edilen iddialar sübuta ermemiş, yapılan işlemlerde herhangi bir ihmal, eksiklik ya da suç unsuru oluşturacak bir eyleme rastlanılmadı” diyerek kararını açıklamış ve soruşturma izni vermemiş. Daha ne olsun değil mi? Bu gelişmeler yaşanırken Yargıtay, kesinleşen “Kovuşturmaya yer yok” kararında Murat Çalık’ın ifadesi yok diye kararı bozmuş. Dosyayı Büyükçekmece Savcılığı’na iade etmiş. Çalık’ın avukatları ifade vermek istediklerini belirtmiş ama Büyükçekmece Savcılığı yazılı ifade istemiş. Murat Çalık’ın müdafileri yazılı ifadelerini sunmuş. Kararın onanması beklenirken “rüşvet” iddialı bu dosya İmamoğlu dosyasına “irtikap” iddiası ile “zınk” diye bağlanmış. Murat Çalık’ın tutuklanma gerekçesinde şu ifadeler yer alıyor: “Suç örgütü lideri Ekrem İmamoğlu’yla Beylikdüzü’nde görev yaptığı dönemde işadamlarından icbar suretiyle para taleplerini görüşen kişi olduğu, bu kapsamda müşteki Uğur Güngör’e baskı yaparak 13 adet daire vermeye zorladığı...” Ne demeli ne yazmalı, inanın artık bilmiyorum.",https://www.cumhuriyet.com.tr/yazarlar/murat-agirel/ibb-sorusturmasinda-garip-bir-detay-2312720
Murat Ağırel,Kim bu milyarlarca liralık çarkı döndürenler (4),11 Mart 2025 Salı,"Günlerdir art arda kaleme aldığım Payfix soruşturması ve hazırlanan iddianame ile ilgili yazıların sonuncusuna geldik. Bir önceki yazımda Kirli Çark kitabımda yazdığım Yaşam Ayavefe, İlker Arabacı, Berkin Kaya, Nebil Serkan Zubari, Osman Güneş Çizmeci gibi isimlerin bu soruşturmada da karşıma çıktığımı anlatmıştım. MASAK raporunda bu isimlerle ilgili yapılan tespitlerde, toplam 331 milyon doların “Kraken” isimli kripto varlık borsasındaki cüzdanlara aktarıldığı belirlenmiş. Ayrıca: - 123 milyon doların doğrudan “Kraken” isimli kripto varlık borsasındaki cüzdanlara gönderildiği, - 5.3 milyon doların Nebil Serkan Zubari’nin Binance Global bünyesindeki hesaplarına aktarıldığı tespit edilmiş. MASAK’ın radarına giren Nebil Serkan Zubari’nin, “The Kingdom Bank” unvanlı kuruluş adına bu kripto varlıkları transfer ettiği görülmüş. Söz konusu şirketin “Dominika” (Dominik Cumhuriyeti değil) adlı Karayip ülkesinde kurulu olduğu ve web adresinin www. thekingdombank.com olduğu belirlenmiş. Bu “bankanın” kripto alım-satım işlemleri, forex işlemleri ve offshore bankacılığı yaptığı anlaşılmış. Dahası milyonlarca doların gönderildiği adreslerden alt adreslere yapılan transferlerde, transferleri gerçekleştiren kişilerin hesaplarına kayıt sırasında verdikleri isimlerde dikkat çekici unsurlar olduğu görülmüş. Söz konusu adreslerin, Türkiye’de yasadışı olarak sanal ortamda faaliyet gösteren bazı bahis sitelerinin isimlerini içerdiği tespit edilmiş. MASAK raporunda özellikle “Jeton” ifadesi dikkat çekiyor. “Jeton”, ülkemizde lisansı bulunmayan ancak yasadışı bahis ve casino gibi web sitelerinde ödeme hizmeti sağlayıcısı olarak faaliyet gösteren bir ödeme şirketi. Ayrıntılarını Kirli Çark kitabımda da yazdım. Anlayacağınız yasadışı sanal bahis oynatmak için yatırılan para karşılığında jeton satmışlar. MASAK raporunda Payfix üzerinden gerçekleşen 13 Mart 2023 tarihli işlemlerde, 211 bin 109 kişiye ait bir günlük hesap ve işlem bilgisi iletilmiş. Bu bir günlük işlem hacmi kapsamında: - Kuruluş nezdindeki cüzdana gelen toplam fon: 1 milyar 136 milyon TL, - Cüzdandan giden toplam fon: 1 milyar 205 milyon TL olarak ölçülmüş. Bu durum bir gün içerisinde toplam 2 milyar 342 milyon TL işlem gerçekleştirildiğini gösteriyor. Bir gün içerisinde 2.3 milyar TL akıl alır gibi değil. Gelelim kitapta yer alan diğer isme: Tuzlaspor dosyasında adı geçen Osman Güneş Çizmeci. Raporda “176 gerçek kişi tarafından gerçekleştirilen kripto varlık aktarımları” başlıklı bölümde, bu kişiler tarafından kripto varlıkların aktarıldığı adreslerin “ortak adres” olduğu anlaşılmış. Milyonlarca dolar gidip gelmiş. Bu paraların aktarıldığı hesaplardan birinin de Osman Güneş Çizmeci olduğu belirlenmiş. Bununla birlikte, Osman Güneş Çizmeci’nin e-posta adresinin gunes@maldopay. com olduğu ve Çizmeci’nin Maldopay unvanlı kuruluşun ortak ve yöneticisi olarak görev yaptığı görülmüş. Şirketin bağlantılarını aşağıdaki görselde görüyoruz. Osman Güneş Çizmeci’nin Binance Global nezdindeki hesap hareketleri incelendiğinde: - 17.11.2019- 18.08.2023 tarihleri arasında hesaplarına 2 bin 346 işlem ile kripto varlık olarak yaklaşık 172 milyon USD yatırıldığı, - 18.11.2019- 24.08.2023 tarihleri arasında hesaplarından 1453 işlem ile kripto varlık olarak yaklaşık 169 milyon USD çekildiği tespit edilmiş. Çizmeci’nin hesaplarına gelen kripto varlıkların önemli bir bölümünün, raporun “176 gerçek kişi tarafından gerçekleştirilen kripto varlık aktarımları” başlıklı bölümünde yer alan kişilerden aktarıldığı anlaşılmış. Burada mesele ne? Hemen Payfix iddianamesinden aktarayım. Payfix şirketinin yazılımsal altyapısını bahis sitelerine ödeme aracı olarak kullanarak para nakline aracılık ettiği düşünülüyor. Bunun için de yeterli şüphenin oluştuğu belirtilmiş. Bu iddiaları sormak için Erkan Kork ile iletişim kurdum. Kendisi yüz yüze konuşmak istediğini ifade etti. Kayıt alma şartı, bir gazeteci meslektaşımın şahitlik yapması ve görüşmenin halka açık bir kafede yapılması koşuluyla buluşmayı kabul ettim. Gazeteci meslektaşım ile birlikte Erkan Kork ve basın danışmanı ile bir araya geldik. Görüşmede, iddianamede ve MASAK raporlarında yer alan bilgileri sordum. Kendisi, 2017 yılında ByLock şüphesiyle gözaltına alındığını, daha sonra serbest bırakıldığını ve hakkında takipsizlik kararı verildiğini ifade etti. Ancak el konulan dijital materyallerinin teslim edilmediğini ve dört yıl sonra yeni bir soruşturma açıldığını belirtti. Bu süreçte, sözde elde edilen dijital materyallerin aleyhine kullanıldığını ve bunun hukuksuz olduğunu öne sürdü. İddianamenin düzenlendiğini, ancak mahkemeler arasındaki yetki kargaşası nedeniyle yalnızca bir duruşmanın yapılabildiğini dile getirdi. Ayrıca yasadışı bahis firmaları veya bu firmaların adamları tarafından sistematik olarak tehdit edildiğini, bu tehditleri düzenli olarak savcılıklara bildirdiğini belirtti. Kendisi hakkında bir kişinin kumpas kurmaya çalıştığını, bu kişi hakkında tespit yaptırdığını ve suç duyurusunda bulunduğunu ifade etti. MASAK’ın yaptığı tespitlerin çoğunun aslında kendileri tarafından yapılıp bildirildiğini iddia etti. Her gün yüzlerce yasadışı bahis sitesini savcılıklara ve BTK’ye bildirdiğini gösteren belgeler sundu. Ayrıca yasadışı bahis firmaları tarafından tehdit edildiğini ve Hazine ve Maliye Bakanlığı müfettişlerinin kendilerini teftiş ettiğini belirtti. Ailesinin ne iş yaptığını ve sermaye kaynağını sorduğumda net bir cevap alamadım; yalnızca varlıklı bir aileden geldiğini ifade etti. Nefes Mücevherat’tan bozdurulan altınların annesine ait ziynet eşyaları olduğunu söyledi. Banka alımı sırasında aile ziynet eşyalarını bozdurduklarını, ancak Flash TV’yi nasıl satın aldıklarının ayrı bir konu olduğunu belirtti. Haber yapacağımı söylediğimde, Bankacılık Kanunu’nu göz önünde bulundurmam gerektiğini birkaç kez vurguladı. Kendisine bir kumpas kurulduğunu, bunun ortaya çıkacağını belirtti. Son gelişme: Yazıyı hazırlarken Merkez Bankası tarafından bazı ödeme kuruluşlarının faaliyet izinlerinin iptal edildiği veya kısıtlandığı bilgisi geldi. İzinleri iptal edilen firmalar arasında Payfix de yer aldı. Karar geçen 5 Mart’ta alındı. Sonuç olarak son dört yazımda da milyarlarca liralık yasadışı sanal bahis parasının döndüğü sistemi okudunuz. Savcılık makamı bunun başrol oyuncusunun Payfix firması olduğunu düşünüyor. Binlerce hesap, on binlerce işlem, milyarlarca doları da MASAK raporu aktarıyor. İddiaları ve açıklamaları aktardım, bu soruşturmayı, davayı ve gelişmeleri gün gün takip edip kamuoyuna aktaracağım.",https://www.cumhuriyet.com.tr/yazarlar/murat-agirel/kim-bu-milyarlarca-liralik-carki-dondurenler-4-2308124
Murat Ağırel,YÖK aracında uyuşturucu yakalandı,07 Mart 2025 Cuma,"Uyuşturucu baronu çıkan savcı, uyuşturucu kuryesi olarak yakalanan polis gördük. Ve şimdi, yeni öğrendiğim bir başka şok edici olay: Uyuşturucu ile yakalanan bir Yükseköğretim Kurulu çalışanı! Ankara’da gerçekleştirilen bir arama sırasında, Yükseköğretim Kurulu’na (YÖK) ait resmi bir araçta uyuşturucu bulundu. Tutulan tutanaklarla birlikte YÖK, olay hakkında bilgilendirilmiş. İddia edilen durumu YÖK yetkililerine sordum. Şu cevabı aldım. “Uyuşturucunun resmi araçta yakalandığı doğru, kurumun hizmet havuzundaki araçlardan biri. Ancak kesinlikle makam aracı değil. Havuzda bulunan şoförlerden birisi uyuşturucu ile yakalandı. Genel sekreterlik tarafından derhal hakkında disiplin soruşturması başlatıldı ve akabinde kamu görevinden çıkarıldı. Şu anda kurumumuzla bir ilişkisi bulunmuyor.” Yani iddia doğruydu. Kaynağıma durumu bildirdim. Ancak cevabın eksik olduğunu bildirdi. Tekrar soruları YÖK yetkililerine sordum. Aynı cevapları aldım. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Kamuoyunu bilgilendirmeye hazırlanırken CHP İzmir Milletvekili Yüksel Taşkın’ın milli eğitim bakanının açıklaması isteği ile TBMM Başkanlığı’na art arda dört soru önergesi vermiş. Soru önergesinde tam da bu sorulmuş. Uzun bir soru önergesi olduğu için özetleyerek aktarayım. “YÖK Başkanı Erol Özvar’ın göreve geldikten sonra atadığı özel kalemler Adalet ve Kalkınma Partisi Gençlik Kolları üyesidir. Bu kişiler arasında yer alan Fehmi Şimşek ise eski TBMM Başkanı Mustafa Şentop’un özel kalem müdürü ve TBMM genel sekreteri olan Ferdi Şimşek’in kardeşidir. Fehmi Şimşek, hiç sınava girmeden istisnai kadroyla memur olup Adalet Bakanlığı’na geçmiş; sonrasında da daire başkanı olarak atanmıştır. Kadrosu Adalet Bakanlığı’nda kalmaya devam ederken YÖK özel kalem müdür yardımcılığı görevini yürütmüştür. 2023 yılı sonunda YÖK Genel Sekreterliği’ne ise Ferdi Şimşek’in ekibinden olan Meclis personeli Batıkan Aksoy atanmıştır. YÖK genel sekreteri olan Batıkan Aksoy ise 2024 Ocak ayında Fehmi Şimşek’i genel sekreter yardımcısı olarak atamıştır. Ardından, idari ve mali işler, strateji geliştirme ve de inşaat bakım onarım daireleri gibi finansal konularla ilgili birçok birim kendisine bağlanmış ve Fehmi Şimşek bu dairelere yeni başkanlar atamıştır. Bunlardan biri de sadece beş yıllık bir personel olmasına karşın tanıma ve denklik hizmetleri dairesi başkanı olarak atanan Ayşe İnan’dır. Öte yandan Ayşe İnan’ın, daire başkanı olmadan önce KKTC ile ilgili denklik dosyalarından sorumlu kişi olduğu iddia edilmektedir. Türk Cumhuriyetleri ya da Balkan ülkelerinde bulunan üniversitelerin aksine, KKTC’deki üniversitelerin denklik sorunu yoktur. Diğer ülkelerdeki bir üniversitede okuyan öğrenciler, uluslararası geçerliliği olan SAT sınavından yeterli puan alarak KKTC’deki bir üniversiteye yatay geçiş yapabilmektedirler. Bu durum suiistimale açık olup sahte SAT belgesi düzenlenmesi vakaları görülmüştür. Bu nedenle denklik almak için YÖK’e sunulan SAT belgesinin doğruluğunun kontrol edilmesi, oldukça ciddi ve önemli bir mesele haline gelmiştir. Fehmi Şimşek, Ocak 2024’te kendi adına tahsisli araçta polis kontrolünde uyuşturucu madde ile yakalanmıştır. Olay anında tutanak tutulmuş ve akabinde şoför Burhan Uğur’a soruşturma açılmıştır. Ancak aradan 10 ay geçmesine rağmen konuyla ilgili herhangi bir işlem yapılmamıştır. YÖK Başkanı Erol Özvar’ın koruması olan Göksal Temircan’ın devreye girmesiyle olayın kapatılmaya çalışıldığı iddia edilmektedir.” Milletvekili Yüksel Taşkın’ı aradım ve sayın bakan soru önergesine cevap verdi mi diye sordum. CHP’li Taşkın, “genel geçer cevap verildiğini kesin cevaplar verilmediğini” söyledi. Görüyoruz ki YÖK’te kimin eli kimin cebinde belli değil. Aksine uyuşturucu olayıyla ortaya çıkan ahbap-çavuş ilişkisi iddiaları bence İBB Başkanı Ekrem İmamoğlu’nun diplomasının denklik tartışmalarına kadar uzuyor. Onu da başka bir yazıda işleriz. YÖK’ün bu iddiaların altında kalıp kalmayacağını merakla bekliyor olacağım.",https://www.cumhuriyet.com.tr/yazarlar/murat-agirel/yok-aracinda-uyusturucu-yakalandi-2306870
Murat Ağırel,İBB’deki 1.8 milyarlık kamu zararı,01 Nisan 2025 Salı,"Türkiye AKP iktidarıyla birlikte girdiği adaletsizlik tünelinden bir türlü çıkamıyor. Çıkamadığı gibi karanlık tünelin ucu da gözükmüyor. Evet belki protestolar Ekrem İmamoğlu’na yönelik operasyonla birlikte başladı ancak sokağa çıkan gençler geleceğine dair bir umut görmediği için yoksulluk içerisinde yüzdüğü için sokaktaydı. Gençler üstüne bir de adaletsizlikle yüz yüze gelince “Dört sene okuyup mezun olduktan sonra markette raflara şampuan dizeceğime hapse girerim daha iyi” fikrine ulaştı. Bu tabii ki memleket için çok acı bir durum. Bugünkü konumuza geleyim. Çabuk unutuyoruz. Bugün İmamoğlu’nun içi boş bırakılan soruşturma dosyasının yanında AKP’nin İstanbul’u yönettiği döneme dair öyle yolsuzluklar olduğu iddia ediliyor ki ağzınız açık kalır. Ha bu arada yolsuzluğu kim yapıyorsa o, bu demeden şu parti, bu parti demeden o kişi, bu kişi demeden üzerine gidelim. Bakın daha önce hepsini İnkılap Kitabevi’nden çıkan ilk kitabım Şaki’de sayfalarca yazmıştım. Arnavutköy Belediyesi yapılmamış organizasyonları yapılmış gibi gösterdi. Ne oldu koca bir hiç. Üstelik hepsi Sayıştay raporlarında yer alıyordu. Neredeyse hiçbirine soruşturma açılmadı. Açılanlar da sümen altı edildi. Anlatayım. Mesela KİPTAŞ’ta yaşananlar. İlgili arazi: İstanbul Başakşehir 1. Kısım 659 ada 1 parsel. 78 bin 775 metrekarelik bir yer var. Bu arazinin yarı hissesi Nurol İnşaat adına kayıtlı iken 7 Ocak 2016 tarihinde yarı hisseyi 49.5 milyon TL bedel ile Atmaca Gayrimenkul adlı firma alıyor. Aynı arazinin diğer yarı hissesi de Mesa Mesken AŞ’ye ait iken MFA tarafından satın alınıyor. Yani bir parselin iki hissesini Atmaca Gayrimenkul ve MFA alıyor. İlginçtir, Atmaca Gayrimenkul parselin yarısını 49.5 milyon TL’ye alırken araziyi aldıktan sadece 4 gün sonra KİPTAŞ’a 130 milyon 500 bin TL’ye satıyor. MFA’ya ek olarak MFA Gayrimenkul adında bir firma daha var. Bu firma da -ne tesadüf ki- diğer arazinin hemen yanında olan arsayı Nurol’dan, diğer kalan hisselerini de üç ay içerisinde Mesa AŞ’den alıyor. Bu aldığı arsaları yine KİPTAŞ’a 39 milyon TL bedelle satıyor. Yani KİPTAŞ yan yana olan arsaları toplamda 300 milyon TL bedel ödeyerek alıyor. Bakın yan yana iki arsa var. Bir arsa 78 bin 775 metrekare diğer arsa ise 30 bin 516 metrekare. Büyük olan arazi hemen yanındaki diğer arazinin metrekare fiyatından alınmış olsaydı tam tamına 122 milyon TL daha az bedel ödenecek ve kamu zarara uğramayacaktı. Yani toplamda 139 milyon TL kamu zararı oluşuyor. O günkü kur 2.94 TL yani dolar kuruna çevirirsek 47.2 milyon dolar. Bugünkü kurla kamu zararı 1.8 milyar TL yapıyor! İmamoğlu’na bugün böyle bir tane suçlama yöneltemiyorlar. İmamoğlu’nu geçtim belediye çalışanları ve diğer başkanlara bile yöneltemiyorlar. *** Tam 6 yıl önce 2019 yılında “Medya AŞ çiftliği” diye bir yazı daha kaleme almıştım. Hatta ihale numaralarına kadar aktarmıştım. Yine yazayım: (2018/459917 ihale kayıt no ile) 26.5 milyon TL (2017/159692 ihale kayıt no ile) 29.9 milyon TL (2016/595226 ihale kayıt no ile) 26.5 milyon TL (2015/170886 ihale kayıt no ile) 11 milyon TL Bakın bu fiyatlandırmaların 2019 yılına ait olduğuna dikkat çekerim. Dolar yaklaşık 6 liraydı. O dönemin kuruyla 15.65 milyon dolara denk geliyor. Bugünkü kurla çarptığımızda karşımıza çıkan rakam sadece 4 ihalede 593 milyon TL oluyor. Mesela AKP döneminde (2018/459917 ihale numarası) 26.5 milyon TL bedel ile İstanbul Dijital Medya AŞ işi aldı. İçeriğinde web sitesi yapım işi, video hazırlanma, web TV video işi, bakım onarım vs. toplam 15 kalem iş var. Ben demiyorum işin sözleşmesi diyor. Girip EKAP’tan kontrol edebilirsiniz. Peki, bu işi İstanbul Dijital Medya AŞ kendisi mi yapıyor? Hayır. Alt taşeronlar kullanıyor. O dönem Medya AŞYönetim Kurulu Başkanı Çağatay Kalkancı. Kadir Topbaş’ın oğlu Hüseyin Topbaş’ın İTÜ’den sınıf arkadaşıydı. İsmi daha önce birçok davada geçti. İSFALT davasında yargılama devam ederken dosya Adalet Bakanlığı’ndan gelen talimat ile kapatıldı. Florya’da Dünya Yerel Yönetim ve Demokrasi Vakfı’na 25 yıllığına bedelsiz bağışlanan 10 bin metrekare arazi gibi birçok olayda ismi var. Genel müdürü Abdurrahman Tığ ise AKP’den Bursa Milletvekili aday adayı oldu. İşi yapan firmalardan biri ise şahıs şirketi; Mahmut Samet Özdemir ve Mes Creative. İki firmanın da sahibi Mahmut Samet Özdemir. Üstelik bu kişi hakkında ihaleyi düzenleyen kurum, İBB Bilgi İşlem Daire Başkanlığı’nın iletişim koordinatörüydü. Yani İBB çalışanı bir kişi iki şirket kurup düzenledikleri ihalelere girip iş alıyor ya da alınan ihalelerin alt taşeronluğunu yapıyordu. Daha çok böyle alt taşeron vardı. Kendileri çalıp kendileri söylüyorlardı. Şimdi İmamoğlu’nun dosyasında böyle ilişkiler olduğunu düşünsenize. Yandaş kanallar ortalığı ayağa kaldırıyordu. Peki ya uçuk fiyata verilen diğer ihaleler? 29.9 milyon TL’lik ihalede İstanbul Büyükşehir Belediyesi Digital medya, tanıtım ve web hizmetleri bakım geliştirme ve yayıncılık işi. 26.5 milyon TL’lik ihalede İBB ve iştiraklerinde bulunan tüm bilgisayarların bakım ve onarım işi, 11 Milyon TL’lik ihalede idarenin kurumsal web sitesi ile alt web sitelerinin içeriklerinin güncellenmesi, özgün içerik hazırlanması ve hazırlanan bu içeriklerin yayınlanması işi vb. Bütün iş konuları aynı neredeyse. Birinin süresi bitmeden diğeri ihale edilmiş. Her yıl bakım, onarım ve web site yapım güncellenme işi var. İstihdam ettikleri personel bile yoktu neredeyse. Böyle onlarcasını yazdım. Fakat AKP döneminde çark kurulmuş herkes ölü taklidi yapıyordu. Bizlerin de ölü taklidi yapılması isteniyordu. Milyonlarca liralık ihaleler “sen, ben, bizim oğlan” dedikleri isimlere peşkeş çekiliyordu. O zaman bir tane cesur delikanlı çıkıp da “Ya siz hayırdır” diyemiyordu. Milletin parası çarçur ediliyor kimsenin gıkı çıkmıyordu. Hem yalan söylendi hem de bu düzenin sürmesi için adalet çiğnendi. Sadece dün değil bugün bile dönüp o dönemdeki ihaleleri, ihaleleri alanlarla belediye personelleri arasındaki ilişkileri incelemeye kimsenin cesareti yok. Devrimci, cumhuriyetçi, Atatürkçü, bu toprakların evladı Volkan Konak’ı kaybetmenin derin üzüntüsünü yaşıyorum. Türkiye büyük bir değerini kaybetti. Eserleri, şarkıları, memleketin zor süreçlerinde sergilediği dimdik tavrıyla unutulmayacak isimler arasındadır kendisi. Ailesine başsağlığı ve sabırlar diliyorum.",https://www.cumhuriyet.com.tr/yazarlar/murat-agirel/ibbdeki-18-milyarlik-kamu-zarari-2314741
Murat Ağırel,Yeni bir yola çıkarken,05 Nisan 2025 Cumartesi,"Dün gece, uzun süredir aynı masada omuz omuza verdiğimiz gazeteci dostlarımla birlikte, Onlar TV’nin ilk yayınını gerçekleştirdik. Beklentimizin çok üzerinde bir ilgiyle karşılandık; binlerce kişi bizi izledi, yüz binlerce mesaj geldi. Abartmıyorum, telefonlarımız gelen bildirim ve mesajlardan kilitlendi. En kıymetlisi ise Türkiye’nin dört bir yanından yükselen “İyi ki varsınız” sesi oldu. İnsanların gerçeğe, samimiyete, doğru bilgiye, düzeyli, seviyeli haberlere ne kadar ihtiyacı olduğunu bir kez daha görmüş olduk. Bu sesi duyanlardan biri de cezaevinden Ümit Özdağ’dı. Evet, Ümit Özdağ, tutuklu bulunduğu yerden gönderdiği mesajla Onlar TV’nin ilk yayınına destek verdi. Bu destek, bize sadece moral değil, aynı zamanda bir sorumluluk da yükledi. Çünkü bir insanın, özgürlüğünden mahrum kaldığı yerde bile halkın haber alma hakkını savunması; susturulmaya çalışılan seslerin daha güçlü çıkmasına sebep olur. Peki... Ümit Özdağ neden tutuklu? Kimi çevreler bu soruyu duyunca başını çeviriyor, kimileri ise cevap vermeye korkuyor. Oysa mesele çok açık: Ümit Özdağ, fikirleri nedeniyle tutuklu. Bakın, Zafer Partisi Genel Başkanı Özdağ, 19 Ocak 2025’te Antalya’da partisinin il başkanları toplantısında yaptığı konuşmada şu sözleri sarf etti: “Emin olun ki son bin yılda gerçekleşen hiçbir Haçlı seferi, Erdoğan’ın ve AKP’nin Türk milletine ve Türk devletine verdiği zararı vermemiştir.” Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Küfür yok, iftira yok, yalanı eğip bükmek, sahte bir montaj videoya dayalı bir suçlama yok. Aynı zamanda profesör olan Ümit Özdağ, tarihsel süreçten gelen bir yorum yapmış. Katılırsınız katılmazsınız, doğrudur değildir fark etmez. Bu sözlerin ardından İstanbul Cumhuriyet Başsavcılığı “cumhurbaşkanına hakaret” suçlamasıyla hemen harekete geçti. Bir gün sonra, 20 Ocak’ta Ankara’da gözaltına alınan Özdağ, İstanbul’a götürüldü. Fakat bu sadece başlangıçtı. Soruşturma sürecinde, Özdağ’ın 2020-2024 yılları arasında sosyal medyada yaptığı paylaşımlar da dosyaya eklendi. Paylaşımlar arasında sığınmacı politikalarına yönelik ağır eleştiriler yer alıyor ve bazı resmi kurumların açıklamalarıyla çeliştiği belirtiliyordu. Zaten Özdağ hedefteydi. Sistemin çarklarını zorlayan, tekere çomak sokan ifadeler kullanıyordu. Bu süreçte 2024 yazında Kayseri’de yaşanan protestolar gündeme getirildi. 15 bin kişinin katıldığı, bazı düzensiz olayların yaşandığı gösterilerle ilgili olarak Emniyet’in hazırladığı raporda Özdağ’ın ve partisinin söylemleri “kışkırtıcı” olarak değerlendirildi. Ancak söz konusu raporun, olaydan sadece birkaç gün sonra alelacele hazırlandığı ve hukuki zemininin zayıf olduğu öne sürüldü. 21 Ocak’ta mahkemeye çıkarılan Özdağ, “halkı kin ve düşmanlığa alenen tahrik” suçlamasıyla tutuklandı. Şu anda Silivri Cezaevi’nde. Tüm bu gelişmeler, siyasi bir tutuklamanın adım adım nasıl kurulduğunu gösteriyor. Ortada silah yok, örgüt yok, tehdit yok. Sadece sözler var. Eleştiriler, uyarılar, fikirler... Yani eğer bir siyasetçi, konuştuğu için tutuklanıyorsa orada artık hukuk değil, korku vardır. Konuşmaması isteniyordur. Siyasi rekabet değil, tahammülsüzlük vardır. İktidar da gördü ki Ümit Özdağ’ın fikirlerine karşı koyacak bir argüman yok. Özdağ haklı, Özdağ doğru söylüyor, Özdağ’a verecek cevap yok. O zaman ne olacak; hapse atılıp fiziken milletin karşısına çıkması engellenecek. Bir düşünün konuşan siyasetçi ne kadar az? Özdağ içeride, Demirtaş içeride, İmamoğlu içeride, Can Atalay içeride... Hiçbirinin fikirleri aynı değil ancak ortak bir noktaları var: Muhalif olmaları. Ama ironik bir şekilde, o tahammülsüzlüğün duvarlarını delen bir mesaj geldi dün gece: Ümit Özdağ, Onlar TV’nin ilk yayınına başarılar diledi. Demek ki umut, en kapalı yerden bile sızabiliyor. Demek ki gerçek, bastırılınca daha da büyüyor. Demek ki biz anlatmaya, siz dinlemeye devam ettikçe... Hiçbir karanlık sonsuza dek sürmüyor. Artık Cesur Yürek (Braveheart) filminde Mel Gibson’ın canlandırdığı özgürlükçü İskoç şövalyesi Willam Wallace gibiyiz. Filmin son sahnesinde William Wallace’a idam sehpasında “Kraldan merhamet dilen” denilmesine rağmen o sadece “Özgürlük!” diye bağırmıştı. Bizde diz çöküp merhamet dileyenler oldu. Ama Ümit Özdağ onlardan olmadı. Ve artık toplum olarak “Özgürlük!” diye bağırıyoruz.",https://www.cumhuriyet.com.tr/yazarlar/murat-agirel/yeni-bir-yola-cikarken-2315959
Murat Ağırel,GAİN Medya’yı kim satın aldı?,15 Mart 2025 Cumartesi,"Payfix, CapitalTürk Holding, Ekspres Holiday, Fix 360, Sigorta Fix, Bank Pozitif, BabilonTown, Fix 360 Sinema Yapım, Pozitif Tek, Cashfix Teknoloji... Şirketlerin ve şirket sahiplerinin içinde yer aldığı iddianame ile MASAK raporunu dört yazı dizisi ile anlattım. Bugün bir gelişme oldu. Yazılarımdan sonra Erkan Kork ve 49 kişi gözaltına alındı. Flash TV, Pozitifbank, Payfix Ödeme Kuruluşu’nun arasında bulunduğu çok sayıda şirkete ise el konuldu. Kendisi ile röportaj yapmıştım. Cevapları yazı dizimin 4. bölümünde var. Şimdi aklıma takılan şu. Soruşturma 2021’de başlıyor. MASAK raporu 2023 Aralık’ta düzenleniyor. İddianame 2024 Mart’ta hazırlanıyor. Mahkemede ilk celse yapılıyor. Bu süreç devam ederken, MASAK raporunda açık açık tespitler yapılmışken Erkan Kork, Bank Pozitif’i ve Flash TV’yi nasıl satın aldı? Bu soruların cevabını takip edeceğiz. Ancak MASAK raporunda başka isimler de var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Son kitabım KİRLİ ÇARK’ta tüm ayrıntılarını anlattım ancak kayda geçsin diye tekrar yazıyorum. Rapordaki ifadelerde ismi geçenler şunlar: Bilal Kadayıfcıoglu, İlker Zorluer, Yaşam Ayavefe, Berkin Kaya. Berkin Kaya hem MASAK raporundaki ifadede 4 yerde geçiyor hem de daha önce haberlere de konu oldu. İddia şu ki Berkin Kaya, Youwin ve Marsbahis adlı yasadışı bahis sitesinin ortağı/sahibi. Kaya, daha öncesinde Ukash kartın da sahibiydi. Ukash kart elektronik para ödeme sistemi. Sonrasında satıldı. Ukash kart reklamlarında ve üyelerine gönderilen maillerde yasadışı bahse para yatırılabileceği ve referans verdiği yasadışı bahis siteleri açık açık ifade ediliyor. Ukash karttan sonra Otopay ödeme sitemi kuruldu. Berkin Kaya ile kitap yazım sürecinde konuştum. Kendisi Ukash kartın sahibi olduğunu ama sattığını, yasadışı bahis ile bir bağının olmadığını beyan etti. Şirketlerini araştırdım. Kaya’nın sahibi olduğu 10 şirketi inceledim. Berton Yapı İnşaat isimli firma 2015 tarihinde kurulmuş. Berton Tarım ise 2017 yılında kurulmuş diğerleri ise 2022 ve 2023 yıllarında kurulmuş firmalar. Ödedikleri vergiler ise komedi gibi. Tüm şirketler ile 2023 yılında sadece iki firmada vergi ödemiş diğerleri matrahsız onda da toplam 19 milyon vergi ödemesi yapılmış. Neden “komedi” diyorum biliyor musunuz? Berton Yapı İnşaat diye girip araştırma yapın. Yaptıkları işleri görürsünüz. Mesela “Berton Medya”. 2022 yılı şubat ayında kurulan Berton Medya hemen “Hatıran Yeter”, “Filme Gel” gibi sinema filmlerini çekmiş yenisini de çekiyorlar. Kuruluşundan 4 ay sonra Levent şubesine Okan Karacan’ı ve başka şubesine de Okan Karacan’ın eşini atamış. Bir yıl sonra da şirkete Beşiktaşlı eski futbolcu Mesut Kumcuoğlu’nu atamış. Firmanın sosyal medya sayfasına girip baktığınızda Ersin Korkut ile birlikte, “Kısa Mesafe” isimli bir program yaptıklarını ve aynı zamanda Bostancı Gösteri Merkezi’ndeki konser etkinliklerinde yer aldıklarını görürsünüz. Mesela Berkin Kaya ve kuzeninin aldığı bir lokantalar zinciri var. İş dünyasının ünlü ismi Metin Şen, 2014 yılında New York’un dünyaca ünlü İtalyan restoranı Serafina’yı Türkiye’ye getirmiş ve kısa sürede büyük başarı elde etmişti. Kime ne zaman satmış? 2023 Haziran ayında Kaan Kasacı ve Berkin Kaya’ya satmış. Peki ne kadar ödemişler? 3.2 milyon dolar! Serafina’nın Türkiye’deki tüm haklarını Metin Şen’den satın almış. Peki Berton grubun başka bu tarz yatırımları var mı? 888 Private Bodrum, 888 Bayraklı, 888 İstanbul ve daha birçok marka var grup bünyesinde. Efes Premium diye bir marka var sayfalarında. GAİN Medya’yı biliyor musunuz? Kısa süre önce RAMS Grup tarafından ciddi bir yatırım ile satın alındı. GAİN kurucusu Gözde Akpınar, GAİN’in bütün hisselerinin Rams Türkiye tarafından satın alınması için el sıkıştıklarını Nisan 2023 tarihinde paylaşmıştı. Kitabımı yazarken öğrendim ki RAMS Grup 29 Kasım 2024 tarihinde GAİN Medya’yı Berkin Kaya’ya satmış. Sermayesi ise 1 milyar TL. Kitabım ile ilgili Berkin Kaya ile konuşmamdan kısa süre sonra GAİN Medya bu sefer Anahat Holding isimli firmaya satılmış. Bunu da araştırdım. GAİN’i satın alan Anahat Medya AŞ 12 Aralık 2024 tarihinde Selahattin Aydın tarafından kurulmuş. 21 Şubat 2025 tarihinde de GAİN Medya’yı satın almış. Ticaret Sicil Gazetesi’nde gözüken bu. Anahat Holding ve Selahattin Aydın kimdir diye araştırdığımızda ise karşımıza çok fazla isim çıkıyor. İngiltere’de kurulmuş olan Anahat Holding adlı firma var. Anahat Holding’in İngiltere’deki şirketinin öncesi ASKAY International adlı firma. Anahat Holding’in CEO’su Aziz Saka. Firmalar arasındaki bağa baktığımızda ise Paradise Belgelerine yansıyan Ahmet Salih Kayahan ve Tekstilkent’teki bir adres çıkıyor. Bunları sormak için Selahattin Aydın’a ulaştım. Aydın, GAİN alımını doğruladı. Berkin Kaya ile İngiltere’de yine Kaya’nın sahibi olduğu restoranda tanıştığını söyledi. Aydın, Aziz Saka ismiyle daha önce birlikte çalıştıklarını ancak kendisini dolandırdığını ve bu konuda yargının kararlarının olduğunu aktardı. Yasadışı bahis ile bir bağının olmadığını belirtti. Berkin Kaya’nın yasadışı bahis ile ilgili bağının olup olmadığını bilmediğini anlattı. Yetkililere sesleniyorum. Yasadışı bahis baronlarının yeni ilgi alanları arasında film yapım şirketleri var. Vizyona giren filmlerin bilet satış rakamları konusunda birtakım iddialar var, sektördeki kişiler bunu yüksek sesle dillendiriyor. Dijital medya ve televizyon kanallarının sermaye yapıları ve sahipleri incelenmeli. Her ne kadar karışık gibi görünse de çark zaten birkaç şirketin etrafında dönüyor.",https://www.cumhuriyet.com.tr/yazarlar/murat-agirel/gain-medyayi-kim-satin-aldi-2309532
Murat Ağırel,İmamoğlu dosyasına dokunan yanıyor mu?,12 Nisan 2025 Cumartesi,"Önceki sabahın ilk ışıklarında kapımda polisleri görünce inanın hangi soruşturmadan geldiklerini tahmin edemedim. O kadar çok dava o kadar çok soruşturma tehdidiyle yaşıyoruz ki artık kim bilir yine hangisi diye düşündüm. Sabah başlayan gözaltı süreci yaklaşık 18 saat sürdü ve saatlerce yaptığımız savunmaların ardından gazeteci dostum Timur Soykan ile birlikte adli kontrol ile serbest bırakıldık. Bu aralar “adli kontrol” lafını o kadar çok duymaya başladık ki Türkiye koca bir adli kontrol ülkesine dönüştü. Bir günlük yargılama sürecimizde enteresan olaylar da yaşanmadı değil. Normalde savcılıkta ifademiz alınacakken savcılık ifademizi almadan Emniyet ifademizle yetinerek doğrudan tutuklama talebiyle mahkemeye sevk etti. Fakat gel gör ki Emniyet ifademde söylediğimi buraya da yazmak istiyorum. Ben yazdığım her satırın altına tekrar imzamı atıyorum. Toplumu zehirleyen uyuşturucu ve yasadışı bahis, yolsuzluk gibi ahlaki çöküntüye sebep veren olayları yazıyorum, yazmaya devam edeceğim. Peki, Timur Soykan ile yaşadıklarımız sadece tutuklu bir yasadışı bahis sanığının şikâyetiyle mi alakalıydı? Siz de biliyorsunuz ki hayır. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Hatırlarsanız, gözaltına alınmadan kısa bir süre önce Halk TV’de “Kayda Geçsin” programını yaptığımız Şule Aydın, Barış Pehlivan ve Timur Soykan ile birlikte Onlar TV YouTube kanalını kurduk. Halk TV’den ayrılarak bize güçlü bir omuz veren Barış Terkoğlu da Onlar TV’nin kurucu kadrosunda yer aldı. Daha ilk programa çıkmadan hatta hiç video yayımlamadan neredeyse 500 bin aboneye ulaştık. Şu anda abone sayımız 600 bini geçti. Bakın yıllardır yayın yapmasına rağmen YouTube’da bu sayılara ulaşamayan bir dolu spor, siyaset, aktüel ve belgesel kanalları var. İlk canlı yayınımız sadece 3-4 saat içerisinde 1 milyon izlenmeyi aştı. Şu anda 1.5 milyona ulaşmış durumda. Özetle bu yayında İmamoğlu soruşturmasına, dosyaya dair yaptığımız belgeli haberler gündemde bomba etkisi yaptı. Yandaş medyanın iddia ettiği 560 milyar TL gibi bir paranın, PKK terör örgütüne aktarılan 100 milyon doların olmadığı, dava dosyasında büyük çelişkiler yer aldığı, iddiaların çok zayıf olduğu, rüşvet diye anlatılan işlerin zannedilenden çok daha küçük basit ticari işler olduğunu gösterdik. Bunu niye yaptık? Diğer isimler gibi davayı destekleyip iftiralara ortak olsaydık başımıza hiçbir şey de gelmeyebilirdi. Aksine krallar gibi yaşardık. Fakat biz “kral çıplak” demeyi tercih ettik. Milyonlarca vatandaşın gidip oy verdiği “Benim başkanım olsun” dediği insana yönelik, yine halkın haber alma hakkı ve kamu yararı adına, demokrasi adına gerçekleri savunduk. Onlar TV’de İmamoğlu soruşturmasına dair anlattığım bir kesite dair video bile başlı başına milyonlarca defa izlendi. İşte başımıza ne geldiyse bundan sonra geldi. Soruşturmaya dair anlattıklarımız büyük ses getirince sabah kapımıza polis dayandı. O kadar temiziz ki bizi suçlayacak hiçbir şey bulamadılar. Kısa sürede milyarlarca lira zenginliğe ulaşan, BDDK başkanının düğününde boy gösterip altın takan, MASAK raporları ile tespit edilen milyonlarca dolarlık bir yasadışı bahis parasını kontrol eden ve yine MASAK’ın tespitine göre bu kazanç ile banka alan, televizyon ve elektronik para ödeme şirketi satın alan Erkan Kork’un yargılandığı halka açık iddianamedeki bilgileri yazdım. Üstelik bayram tatilinden önce “Yurtdışına çıkacağım gelelim ifade verelim yanlış anlaşılmasın” diye adli makamlara talebimizi iletmemize rağmen bu yapıldı. Hazırladığım yazı dizisinde iddiaların odağındaki kişiyi gazeteciliğin en temel kurallarından biri olan cevap hakkını tanımak için aramam, bu kişi takipte olduğu için takibe takılmış. Kişiye konuyu anlatıp kayıt etmek istediğimi belirtiyorum o da kayıt alıyor ve sorularım olduğunu söylüyorum. Sonra beni holding binasına çağırıyor ben de prensip gereği kabul etmeyip kendisini gazeteye davet ediyorum. Sonunda bir gazeteci arkadaşımız şahitliğinde kayıt altına almak şartı ile halka açık bir çay bahçesinde buluşuyoruz. Bakın görüşme kayıt altında. Polis de takip edip kayıt altına almış. İşte bu kişiye yasadışı bahis gerekçesi ile operasyon yapıldı, tutuklandı. Savcı demiş ki Murat ve Timur’u çağırıp bir soralım nedir konuşma diye. İfadeye davet edildik randevu verildi. Randevu verilen tarihin sabahında polis evimizi bastı. Gerekçe ne? Biz bu kişiye “Flash TV’yi nasıl aldın” sorusunu sorarak şantaj yapmışız! Yerseniz... Tüm konuşma kayıt altında. İfade vereceğimiz gün bu kişi cezaevinden SEBGİS ile bağlanıp bu ifadeyi vermiş ve şikâyetine ekleme yapmış. Flash TV’yi Ekrem İmamoğlu ve Murat Ongun organize ederek Cafer Mahiroğlu’na aldırmaya çalışmış biz de engellemeye çalışmışız! Bakın Erkan Kork, Flash TV’yi satın aldıktan 2 ay sonra yaptığımız görüşmeyi böyle kabul ettirmeye ve iftira ile yeni bir kumpas kurmaya çalışmış. İşte bu sebeple gözaltına alındık tek delil olmadan da tutuklamaya sevk edildik. Mahkemeye delil olan izinli ses kayıtlarını dinlettik ve dosyaya delili biz sunduk. Anlaşılan Erkan Kork içeriden çıkabilmek için moda haline gelen Ekrem İmamoğlu argümanına sarılmış. Daha ilginci, serbest bırakıldığımız yargılama sürdüğü sıralarda Dilan Polat ve Engin Polat tarafı da hakkımda yine aynı suçlardan suç duyurusunda bulunmuş. Evet yanlış okumadınız aynı gün aynı saatlerde koşa koşa dilekçe vermişler. Soruşturmaya dair yaptığımız haberler belli ki birilerini rahatsız etmiş, düzenin tekerine çomak sokmuş. Sizler de görüyorsunuz. Bir iktidar mücadelesi ile karşı karşıyayız. Bu yaşadıklarımızın İmamoğlu soruşturmasından ayrı düşünemeyiz. Hatta Türkiye’de artık her şeyi İmamoğlu soruşturmasıyla beraber düşünmeliyiz. Döviz kuru da enflasyon da marketten alacağımız peynirin sütün fiyatı da yapacağımız tatilin de izleyeceğimiz televizyon programlarının da İmamoğlu soruşturmasıyla doğrudan bir ilgisi var artık. Çünkü artık AKP iktidarı Türkiye’de sadece hukuken iktidar koltuğunda oturuyor. AKP iktidarı tarihinde ilk defa çoğunluk halk desteğinden yoksun bir şekilde Türkiye’yi yönetiyor. İlk kez AKP ikinci parti olarak iktidarda bulunuyor. Söylemleri artık yoksul halkta karşılık bulmuyor. Aksine iktidardan gelen her söz, bunalmış, siniri tepesinde vatandaşta ters tepiyor. Bocalaması, kapılara polislerin dayanması, asılsız soruşturmalarla gazetecileri susturmaya çalışması bundan. Merak etmeyin, tutuklansak da cezaevine de girsek biz buradayız. Yazmaya, gerçekleri ,doğruları, olduğu gibi eğip bükmeden kamuoyuna aktarmaya devam edeceğiz. Başta avukatlarımız olmak üzere desteğini, iyi dileklerini, dualarını üzerimizden eksik etmeyen herkese çok teşekkürler.",https://www.cumhuriyet.com.tr/yazarlar/murat-agirel/imamoglu-dosyasina-dokunan-yaniyor-mu-2318016
Murat Ağırel,"Doluya koydum almadı, boşa koydum dolmadı",08 Nisan 2025 Salı,"İmamoğlu soruşturmasında her gün manşetlere taşınan yeni bir iddia, sosyal medyada dolaşan çelişkili bilgiler, TV ekranlarında dönen yorumlar ortaya atılıyor. İşin daha da garibi, bizden bu karmaşayı çözmemiz isteniyor. Ortaya atılan iddiaların doğruluğunu sorduğunuzda araştırıyor, “Bu bilgi doğru değil” dediğimizde ise “Vay aklamaya çalışıyorsunuz!” ithamlarıyla karşılaşıyoruz. Soruşturma sürecine kamuoyu oluşturmak için medya destekli büyük yalanlar ekleniyor. Bu yalanlara, “Bir dakika, bu doğru değil” diyenlere ise türlü etiketler yapıştırılıyor. Bu filmi daha önce de izledik. Bu tür soruşturmalarda tüm evraklara sahip değiliz ancak görüyoruz ki bazı gazetecilerin, televizyon yorumcularının ve sosyal medya figürlerinin ellerinde dosyadan daha fazla “bilgi” var. Üstelik kesin cümlelerle konuşuyorlar. “Tamam, kabul, belgeleri çıkartıp gösterin” diyoruz. Tık yok. Ancak buna rağmen kamuoyu doğru bilgiye ulaşamıyor. Çünkü bilgi, soruşturmanın içinden değil, algının dışından pompalanıyor. İddialar çarpıcı: “560 milyar TL yolsuzluk”, “PKK’ye 100 milyon dolar aktarıldı”, “50 milyon dolarlık 3 villa, 15 milyon TL’ye satıldı.” DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Ama ne savcılık tespitlerinde ne soruşturma evraklarında ne de başka resmi belgelerde bu tür iddiaların yeri yok. Avukatlardan edindiğim belgeleri incelemeye devam ediyorum. Şüpheli sıfatıyla ifade veren kişilere sorulan sorular üzerinden savcılığın yaklaşımını da okuyabiliyoruz. Ve açıkça söyleyeyim: Kafamda hâlâ pek çok soru var. Mesela... Uğur Güngör isimli bir iş insanının yaptığı bir şikâyet, 2020 yılında KYOK (kovuşturmaya yer olmadığına dair karar) ile sonuçlanmış. Beylikdüzü Kaymakamlığı konuyu soruşturmuş, herhangi bir usulsüzlük bulamamış ve soruşturmaya izin verilmemiş. Ama aynı şikâyet yıllar sonra tekrar raftan indiriliyor. Bir tanık -bir dönem şoför olarak çalıştığını söyleyen biri- “Beylikdüzü Mado’nun alt katında gece yarısı toplantılar yapılıyordu. Murat Ongun, Necati Özkan, Ekrem İmamoğlu gibi isimler bu toplantılara katılıyordu” diyor. Savcılık bu iddia üzerine HTS kayıtlarını istiyor. Sonuç? İddia edilen tarihlerde adı geçen kişiler o bölgede bulunmamış. Yani bu ifade çöküyor. Daha ileri gidip Murat Ongun ve Necati Özkan’ın örgüt şeması içindeki yeri sorgulanıyor. Ama ortada ne bir somut veri ne de hiyerarşik düzene dair kanıt var. Elif Güven örneği ise bambaşka bir garabet. Gözaltılar başladığında yurtdışındaydı, hemen Türkiye’ye döndü ve gözaltına alındı. Gizli tanık diyor ki: “Elif Güven, Medya AŞ yönetim kurulu üyesidir. Usulsüz doğrudan temin ihalelerinin çoğunu onun üzerinden hazırlandığını biliyorum.” Elif Güven’e bu ifade soruluyor. O ise “Yönetim kurulu üyesi değilim. Reklam alanları müdürüyüm. Tüm işlemler Sayıştay denetiminden geçti, usulsüzlük yok” diyor. Gerçekten de tüm işlemler Sayıştay denetiminden geçmiş, bir kusur veya bulguya rastlanmamış. Sonuç? Tutuklanıyor. Kaçma şüphesi bulunmayan bir kişi neden tutuklanır? Başka bir örnek: İmamoğlu’na yöneltilen 46 sorunun 31’i tanık beyanına dayanıyor. Oysa Türk Ceza Muhakemesi Kanunu’na göre tanık beyanı tek başına delil sayılamaz. Yargıtay kararları da açık: “Tanık beyanı, ancak başka objektif delillerle desteklenirse hükme esas alınabilir.” Bir de finansal ilişkiler konusu var. Soruşturma dosyasında yer alan bilgilerden biri şöyle: BVA Reklam adlı şirketin hesabından Hüseyin Köksal’a 130 milyon TL aktarılıyor. Köksal, bu paranın 50 milyon TL’sini ortağı olduğu CARSAL Reklam’a gönderiyor. CARSAL da İmamoğlu İnşaat’a ödeme yapıyor. “Paravan zincir” iddiaları buradan çıkıyor. Avukatlara göre gerçek şöyle: “Bu para BVA’nın Hüseyin Köksal’a kar payı olarak yaptığı ödemedir.” CARSAL üzerinden yapılan ödeme ise İmamoğlu İnşaat’tan villa projesinden alınan bir adet bağımsız bölüm için yapılan ödemedir. Yani ortada arsa satışı ya da kamu kaynağı aktarımı yok. Bu iddia ile ilgili İmamoğlu’nun avukatlarına açtım sordum. Murat Kapki ve Hüseyin Köksal’ın ifadelerine baktım. Hüseyin Köksal şunu söylüyor özetle: “Murat Kapki zaten benim şirketten ortağım. Bana ödenen kar payı ödemesini diğer şirketime aktardım ve oradan da 30 yıldır ailemin yaptığı gibi İmamoğlu inşaattan 6 ay vadeli bir tane ev aldım. Arsa deniyor ama bu yanlı. Aldığım sadece bir ev. Ben BVA adlı şirketi 2024 Temmuz ayında aldım. Ben aldıktan sonra İBB’den ihale almadım. Bu paranın Kültür AŞ’den gelen para ile bağı yoktur.” MASAK’ın raporunda ise dikkat çeken çarpıtmalar var. İddia edilen borç ilişkisi belgelerle çürütülüyor. Arsa İmamoğlu İnşaat’ın değil, tapu kayıtlarına göre başka üç kişiye ait. İmamoğlu İnşaat sadece inşaatı yapıyor, 18 villadan 9’unu alıyor. Yani sözleşme çok açık. Ama MASAK raporunda bu durum “arsa satışı” gibi gösterilmiş. Bu sadece yanlış değil, aynı zamanda kasıt içeriyor. Bir başka iddia da “İmamoğlu asıl telefonunu teslim etmedi” yönünde. İmamoğlu ifadesinde, “Bunlar dışında başka hat olabilir” demiş. Avukatları, tüm kişisel cihazların teslim edildiğini, söz konusu edilen hattın muhtemelen özel kalemde kullanılan, herkesin aradığı “kurumsal hat” olduğunu söylüyor. Ve çok dikkat çeken bir detay: İçişleri Bakanlığı, İBB’ye 24 Şubat 2025’te yazı yazarak soruşturmaya konu şirketlerin aldığı tüm ihalelerin listesini istiyor. Sadece bir gün sonra yeni yazı geliyor ve bu kez yalnızca 2019 sonrası ihalelerin dökümü talep ediliyor. AKP dönemi İBB yönetimi es geçiliyor. Yargılamalarda yine bir “milat” uyduruldu. Haliyle bu, soruşturmanın yönünün değiştiğini ve odağının “yolsuzluk” değil, “siyaset” olduğunu düşündürüyor. Sonuç olarak şunu söylüyorum: Soruşturma bir türlü ilerletilemiyor. HTS kayıtlarına bakıyorlar olmuyor, ihaleleri araştırıyorlar Sayıştay zaten aklamış. Aman diyorlar 2019 öncesine dokunmayın bu sefer art niyet ortaya çıkıyor. Resmen doluya koydum almadı, boşa koydum dolmadı süreci yürütülüyor.",https://www.cumhuriyet.com.tr/yazarlar/murat-agirel/doluya-koydum-almadi-bosa-koydum-dolmadi-2316711
Murat Ağırel,Kim bu milyarlarca liralık çarkı döndürenler (1),08 Mart 2025 Cumartesi,"Yasadışı bahis çarkının nasıl döndüğünü ailelerin nasıl dağıldığını ve toplumda yaşanan yozlaşmayı son kitabım Kirli Çark’ta anlattım. Kitabım çıktıktan sonra uzun zamandır aradığım bir iddianame ve MASAK raporuna ulaştım. Zira yasadışı bahsin bitirilmesi için mücadele eden Emniyet Genel Müdürlüğü ve yargı çok doğru bir noktaya parmak basmış ve yasadışı bahis sitelerinin finans ayağı ile ilgili bir soruşturma başlatmış. Tam bu noktada da elektronik para ödeme kuruluşu olan Payfix ve sahibi, yöneticileri hakkında iddianame düzenlemiş. Öncelikle şunu belirtmeliyim, hem savcı hem de MASAK raporunu hazırlayan uzmanı tebrik ederim. İlk defa bu kadar net, bu kadar kapsamlı bir rapor ve iddianame görüyorum. Tek yazıda anlatamayacağım kadar çok olay olduğu için yazı dizisi yapmaya karar verdim. Okuyacaklarınızın tamamı resmi belgelerde yer alan bilgilerdir. Hadi başlayalım. Adı: Erkan Kork İstanbul Cumhuriyet Başsavcılığı Terör ve Örgütlü Suçlar Soruşturma Bürosu bu isim hakkında bir soruşturma başlatıyor. Havalimanında gözaltına alınıyor ve dijital materyallerine el konuluyor. Bu soruşturma neticesinde Erkan Kork takipsizlik kararı alıyor. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Sonrasında 2021 yılında Payfix için yeni bir soruşturma açılıyor. Erkan Kork bu soruşturmada da şüpheli. Savcılık 2017 yılında el konan dijital materyalleri inceleme yapmak için istiyor. Dijital materyaller inceleniyor, MASAK araştırma yapıyor ve 28 Aralık 2023’te mali analiz raporunu hazırlayıp dosyaya sunuyor. Dosyaya gizli tanık beyanları giriyor ve dosya incelemesi sonucunda elde edilen veriler ile iddianame düzenleniyor. Nasıl yani diyorsunuz, biliyorum. Payfix sahibi Erkan Kork ile de konuştum. Hepsini anlatacağım. Sıra sıra gidelim. İddianamede 13 şüpheli var. İddianamede aynen şöyle belirtiliyor: “Elde edilen verilerde şüphelilerin fikir ve eylem birliği içerisinde hareket ederek, Payfix üzerinden yasadışı bahis sitelerinin paraların aktarıldığı, bu iş içinde Fixturka isimli paralel bir yazılım ekranı/linki oluşturulduğu belirlenmiştir. Buradan yapılan işlemin Payfix tabanında yer alan müşteriye ait cep telefonuna SMS olarak doğrulama kodu iletildiği görülmüştür. Bu kodun da girilmesi suretiyle gerçekleşen para çekme işleminin Payfix müşteri hesabından yapılan kontrolde para yatıran kişinin tanımadığı/ bilmediği anlaşılmıştır. Bir başka Payfix müşteri hesabına para transferi olarak göründüğü, bu şekilde belirlenen Payfix müşteri hesaplarında biriken paranın/bakiyenin de ya kripto varlık aracılığıyla ya da bahis sitesinin hesabına gönderilerek maskeleme yöntemiyle yasadışı bahis finansı için aracılık edildiği tespit edilmiştir.” Ayrıca Troyin Teknoloji ve Bilişim AŞ isimli şirketle bağlantılı www.troyin.com sitesi üzerinden Coinmadeni isimli “sanal para yatırım ve değişim platformu” oluşturulduğu anlaşılmış. Bu sitenin Erkan Kork ve Yavuz Fildiş tarafından oluşturulduğu, Skype yazışmalarında kullanıcı isimleri ve bağlantılı oldukları yasadışı bahis sitelerine dair hem yazışma hem de grup ismi şeklinde isimleri bulunan yasadışı bahis sitesinin finans işiyle uğraşan şahıslarla irtibatı da Erkan Kork’un kurduğu görülmüş. Papara ve Paytopays üzerinden oyuncular tarafından yatırılan paranın Coinmadeni hesabına geçtiği, bu hesabın Yavuz Fildiş’in sahibi olduğu “Opal E-Ticaret Bilişim” şirketi olduğu anlaşılmış. Erkan Kork’a iletilen istekleri Erkan Kork’un admin site yöneticisi olan Yavuz Fildiş’e ilettiği, Yavuz Fildiş tarafından talep edilen kişinin bakiyesine göre Bitcoin (BTC) kripto varlığa dönüştürerek istenen kripto varlık sağlayıcı hesabı/cüzdanına gönderdiği belirlenmiş. Paranın yasadışı bahis sitesinin nezdine/ kontrolüne geçmesinin sağlandığı görülmüş. Erkan Kork hakkında inceleme yapılmış. Şirketin 2021 yılından itibaren hesaplarında fahiş oranda artış olduğu tespit edilmiş. Payfix şirketi bünyesinde “kümelenme” şeklinde bir yapı olduğu, banka hesaplarından Payfix müşteri cüzdanlarına doğru fon akışı olduğu, bu fon akışının Payfix cüzdanları arasında devam ettiği anlaşılmış. Payfix cüzdanlardan da tekrar başka banka hesaplarına doğru sonlandığı, örnek kümede belirtildiği gibi fonların öncelikle 3-4 hesapta yoğunlaştığı belirlenmiş. Bu hesapların da biriken bakiyeleri tek bir hesaba transfer ettiği, bu tek bir hesaba gönderilen bakiyenin de şahsın banka hesabına gönderilerek Payfix sisteminden çıkarıldığını, kimi hesapların yatırım hesabı gibi çok sayıda kişiden küçük tutarlı fonlar aldıkları, bunları üst seviyedeki hesaplara ilettikleri tespit edilmiş. Ayrıca dijital materyallerde Ahmet Ö. ismine kayıtlı bir mail ve e-posta hesabının kullanılması dikkat çekmiş. Skype, WhatsApp üzerinden kurmuş oldukları gruplar ile görev dağılımları, birçok bahis sitesi ile ilgili reklam yaptıkları, sistemin çalışıp çalışmadığına dair kontroller yaptıkları tespit edilmiş. Bu sadece hazırlanan iddianamedeki belirlenen işleyişe dair bir anlatımı kapsıyor. Tüm Türkiye’den toplanan para on milyarlarca lira büyüklüğünde. Ben ilk okuduğumda tahayyül edemedim. Nasıl böyle bir sistem kurulmuş, yasadışı sanal bahis bataklığına nasıl bu kadar insanımız düşmüş hayret ettim. Yazı dizisinin yarınki bölümünde de iddianamede atıf yapılan MASAK raporuna dikkati çekeceğim. Yüz binlerce hesap yüz binlerce insan bu işin içerisinde. Hepsi belgeli, hepsi resmi tespitlere dayanıyor. Yarınki yazıda sayıları açıklayacağım.",https://www.cumhuriyet.com.tr/yazarlar/murat-agirel/kim-bu-milyarlarca-liralik-carki-dondurenler-1-2307230
Murat Ağırel,İmamoğlu’na operasyon aceleye geldi,29 Mart 2025 Cumartesi,"İBB soruşturmasında tutuklamalar ile ilgili sorgu evraklarını incelemeye devam ediyorum. Şunu belirtmem gerekiyor. Halen ifade tutanaklarına ulaşamadığım onlarca kişi var. Ancak ulaştıklarım içerisindeki gördüğüm akla mantığa uymayan ve izaha muhtaç öyle çelişkiler var ki bunca yıldır dava dosyalarını okumama rağmen şaşırmadan edemiyorum. Tutuklananlar kimlerdi? İBB Başkanı Ekrem İmamoğlu, İmamoğlu’nun danışmanı ve İBB Medya AŞ Yönetim Kurulu Başkanı Murat Ongun, İnşaat Sanayi AŞ Genel Müdürü Tuncay Yılmaz, Beylikdüzü Belediye Başkanı Mehmet Murat Çalık dahil olmak üzere, yolsuzluk soruşturmasında 48 kişi; terör soruşturmasında ise Mahir Polat, Şişli Belediye Başkanı Resul Emrah Şahan ve Reform Enstitüsü Direktörü Mehmet Ali Çalışkan... Halen malum medyanın “560 milyar TL’lik yolsuzluk” ve “Terör örgütlerine 100 milyon dolar gönderilmiş” manşetlerinin kaynağını soruşturma evraklarında bulamadım. Bence onlar da bulamadı! Çünkü aylardır bu hususları yazan, adeta halihazırdaki dosya içeriklerini satır satır yazan kişilere de sordum “kem küm” dışında bir şey duymadım. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Kumpas davalarında yargılanan biri olarak bir kez daha uyarmak istiyorum. Bizler daha yargılanmadan davaların açılacağı, kimlerin tutuklanacağı, daha polis gelmeden gözaltı haberlerini o süreçte okumuştuk. Tam artık bu durumdan ders alındı derken şimdi yine o dönemde aktif olan, kumpas davalarının aparat tanığı, kitaplar yazdırılan ekranlara mayın eşeği gibi sürülen kişiler yine bu süreçte meydanda. Mesela Şişli Belediye Başkanı Resul Emrah Şahan’ın ifadesini okudum. Resul Emrah Şahan’ın avukatı değerli dostum Hüseyin Ersöz’ün savunmasında bir kısım dikkatimi çekti. Hüseyin Ersöz uyarıyor ve diyor ki: “Soruşturmaya esas meselelerin ilk kez yerel seçimlerin hemen öncesinde spekülasyon amaçlı olarak sosyal medya hesaplarından birinde paylaşılmış olmasıdır. Bu husus o tarihte Sabah ve Takvim gazetelerinde de seçim sürecini etkilemek, müvekkilimizi terör örgütleriyle iltisaklı göstermek amacıyla kullanılmıştır. Bu husus o tarihte Sabah ve Takvim gazetelerinde de seçim sürecini etkilemek, müvekkilimizi terör örgütüyle iltisaklı göstermek amacıyla kullanılmıştır. X (Twitter) kullanıcısı ‘kuscubasıesref’ isimli sosyal medya hesabından bugün tarafımıza yöneltilen suçlamalar 29 Mart 2024 tarihinde 30 paylaşımlı seri halinde kamuoyunda müvekkilimiz hakkında olumsuz bir algı oluşturmak ve seçim sürecini provoke etmek amacıyla paylaşılmıştır.” Baktım gerçekten böyle. Yahu tweet’teki ifadelerle soruşturma dosyasındaki ifadelerin bir virgülü mü değişmez. Aynısı yer alıyor. Hüseyin Ersöz’ü aradım ve sordum. Bu hususta 29 Mart 2024 tarihinde İstanbul Cumhuriyet Başsavcılığı’na suç duyurusunda bulunulmuş. Ancak bu kişinin kimliği tespit edilememiş. Daimi arama kararı çıkarılmış. Aklım daha da karıştı. Kimliği tespit edilemeyen kişi mi gizli tanık, yoksa gizli tanık 2024 yılında yazılan yazıları mı savcılığa sunmuş? Bakın devam edelim... Ekrem İmamoğlu’na yöneltilen sorular reklam panoları ihalesi ile ilgili. İddiaya göre bedeller piyasa rayici altında belirlenmiş ve ayrıcalık tanınarak belli firmalara verilmiş. Bu aslında İçişleri Bakanlığı tarafından verilen 1 Şubat 2022 tarihli ve 2022/30 sayılı soruşturma iznine dayalı bir soruşturmaydı. Halbuki Danıştay Birinci Dairesi, 29 Aralık 2022’de bu kararı bozdu. Danıştay Birinci Dairesi’nin (20.12.2022 tarihli Esas No 2022/1622, Karar No: 2022/2221 sayılı) emsal kararında şu ifadeler yer aldı: “...Söz konusu ihalelere ait muhammen bedellerin yeterli araştırma yapılmadan rayiç bedellerin altında bedellerle belirlendiğine dair tespitin ‘sübjektif’ olduğu, belediyenin tasarrufu altındaki alanlarda bulunan açık ve kapalı reklam ünitelerinin kiraya verilmesine ilişkin ihalelerde bu ünitelerin geçmiş yıllarda yapılan kiralama ihalelerinde oluşan kira ve/veya ecrimisil bedellerinin esas alındığı, muhammen bedelin tespitinde usule aykırılığın ‘somut olarak’ ortaya konmadığı, kaldı ki benzer kiralamalarda ilgili kurum ve kuruluşların muhammen bedel tespiti için belediyeden bilgi alarak fiyat araştırması yaptıkları, belediyenin reklam ünitelerinin reklam ajansları tarafından kısa süreli olarak reklam verenlere kiraya verilmesinde oluşan fiyatların esas alınarak uzun süreli bu kiralamanın bedelinin düşük olduğu sonucuna varılamayacağı, kaldı ki bu ünitelerin ajanslar tarafından sürekli olarak kiraya verilemediği, kimi zaman bu ünitelerin boş kaldığı, varsayımdan hareketle bu ihalelerde muhammen bedelin düşük tespit edildiği sonucuna ulaşılamayacağı...” Fakat İstanbul Cumhuriyet Başsavcılığı, soruşturma içerisinde yukarıda yazdığım olayı Danıştay’ın kararına rağmen işleme alarak dosyaya dahil etti. Danıştay’ın kararı da “Her ne kadar...” ifadesi kullanılarak bir paragrafta yer aldı. İnanın aklım almıyor. Konuştuğum kaynaklar ek klasörler var göreceksin diyor. Ben ulaşamadım, ulaşabileni de görmedim, duymadım. Çok ulaşılabileceğini de düşünmüyorum. Çünkü bu hamle neresinden bakarsanız bakın aceleye getirilmiş gibi duruyor. Belli ki CHP’nin önseçim kararı bu süreci hızlandırmış. CHP’lilerin oyuyla cumhurbaşkanı adayı olduktan sonra İmamoğlu’na böyle bir operasyon yapmakla aday olmadan önce operasyonu gerçekleştirmek arasında görüntü açısından çok fark var. Fakat sonuç olarak bu operasyon, siyasi tarihteki yerini, uzun ya da kısa vadede, İmamoğlu’na Cumhurbaşkanlığı yolunu açan soruşturma olarak kayıtlara geçecek.",https://www.cumhuriyet.com.tr/yazarlar/murat-agirel/imamogluna-operasyon-aceleye-geldi-2313984
Murat Ağırel,"Hak yiyorlar anladık, hukuku da yiyip bitirdiler",15 Nisan 2025 Salı,"Son günlerde yaşadıklarımızı az çok takip ettiniz. Sabah baskınıyla polisler kapımıza geldikten sonra telefonlarıma ve bilgisayarlarıma el konuldu. Serbest bırakılmamıza rağmen, artık dijital kopyaların da alındığını varsayarak neden benim mallarımın bana geri verilmediğini anlamıyorum. Evet yanlış okumadınız serbest kaldığımızdan bu yana kişisel telefonlarımız ve bilgisayarımız verilmedi. Yazı yazamıyorum. Gazetecilik faaliyetimi yürütemiyorum. Bir tane ufak tabletim var (gerçekten ufak; iPad mini) onunla yazılarımı yetiştirmeye, haber kaynaklarımdan gelen dosyaları, iddianameleri, raporları okumaya çalışıyorum. Bunun kasıtlı olarak yapıldığını düşünüyorum ve hukuki girişimlerimi yapmaya devam edeceğim. Gelelim bugünkü konumuza... İBB soruşturmasına dahil edilen 2021 yılındaki bir şikâyet üzerine başlayan soruşturma var. Bu soruşturma bugün İmamoğlu hakkındaki sürecin başlamasına neden oldu. Fakat söz konusu şikâyet ve devamındaki olayları, İçişleri Bakanlığı’nın 2021’de soruşturduğu, tevdi raporu hazırladığı ancak Danıştay tarafından “Bunda yasalara aykırı bir şey yok” diyerek kapatıldığı ortaya çıktı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İnsanlar sürekli İBB soruşturmasındaki mantık hatalarını, hukuksuzluğu yazınca sanki amacımın İmamoğlu’nu kurtarmak olduğunu düşünüyor. Aksine ben hukuku, adaleti kurtarmaya çalışıyorum. Eğer aynı hukuksuzluklar bugün Cumhurbaşkanı Recep Tayyip Erdoğan’ın başına gelseydi aynı şeyleri aynı duygularla yazmaya devam ederdim. O zaman da bana yandaş denirdi herhalde. Bugünkü İBB soruşturmasının başlamasına neden olan şikâyetin hikâyesini anlatayım. İstanbul Cumhuriyet Başsavcılığı ihbar üzerine 2021 senesinde İçişleri Bakanlığı’na yazı yazarak belediye görevlileri hakkında soruşturma izni talebinde bulundu. İçişleri Bakanlığı, 245 sayfa bir tevdi raporu hazırlayarak 16 Ağustos 2024 tarihinde başsavcılığa gönderdi. Bu raporun üzerine soruşturma derinleşti. Adı: Sedat Kapıdağ Yetkilisi olduğu Universal Medya Reklam Hizmetleri şirketinin 2019 Ekim öncesine kadar izin verilen Beşiktaş’taki reklam alanının, İBB tarafından yönetmelik gerekçe gösterilerek kullanımına izin verilmedi. Şirkete ait reklam panoları zabıta tarafından sökülerek kaldırıldı. Kapıdağ’ın iddiasına göre söz konusu uygulama başka şirketlere yapılmadı. Ona göre burada bir ayrımcılık vardı. İddiaya göre reklam panolarına Ekrem İmamoğlu’nun bilgisi ve talimatı ile başkan danışmanları Murat Ongun ile Ertan Yıldız, Kültür AŞ eski Genel Müdürü Serdal Taşkın ve zabıtadan sorumlu genel sekreter yardımcısı Murat Yazıcı’nın “gayrimeşru” talimatlarıyla istenilen kişilere reklam panoları verildi. Sedat Kapıdağ bu konuda şikâyet dilekçesinde, Beşiktaş’taki reklam alanının belediyece İstanbul Reklam İlan ve Tanıtım Yönetmeliği gerekçe gösterilerek kullanımına izin verilmediğini ileri sürdü. Devamında da söz konusu reklam panolarının zabıta tarafından sökülerek kaldırıldığı ve söz konusu uygulamanın başka şirketlere yapılmadığını öne sürdü. Kapıdağ’ın iddiasına göre reklam panoları ecrimisil karşılığında ihalesiz olarak sadece istenilen kişilere kullandırıldı. Cumhuriyet Başsavcılığı da Kapıdağ’a “Gel bir anlat” diyerek İBB soruşturması kapsamında ifadesini aldı. Kapıdağ ifadesinde, İBB hakkında şikâyetçi olduktan sonra kendisine ve oğluna çok sayıda tehdit, hakaret, baskı ve itibar gasbına uğradığını anlatmış. Hak sahibi olduğu Zorlu AVM vb. yerlerdeki reklam panolarının tahrip edildiğini hatta yağmalandığını söylemiş. Kendi reklamlarının üzerine bilerek koyulan reklam afişlerini kendisinin söktüğünü, bu olayların 6-7 defa tekrarlandığını dile getirmiş. Kapıdağ, İçişleri Bakanlığı’nın aynı konuya dair inceleme yaptığı dönemde sırf şikâyeti ve verdiği ifade nedeniyle kendisine kin beslendiğini iddia etmiş. Bu yüzden de reklamları engellenmiş. Daha da ileriye giderek kendisinin yerine SEV Medya AŞ’ye verilen reklam yerlerinden bahsetmiş ve bu şirketin yetkilileri Alper Aydın, Alihan Aydın ve Alperen Aydın’ın, Ekrem İmamoğlu, Murat Ongun ve Murat İlbak’ın “azmettirmesiyle” kendisine ve şirketine saldırdığını ileri sürmüş. Alihan Aydın’ın avukatı Mutluer Doğan Şişman da bu iddialara savcılık nezdinde yanıt vermiş. Yanıtında Sedat Kapıdağ’ın müvekkiline husumet beslediğini aktarmış. Özetleyecek olursak demiş ki: Bizden şikâyetçi olan Sedat Kapıdağ ile müvekkilimin şirketi arasında Mayıs 2022 yılında 5 yıllık kira sözleşmesi yapıldı. Bu sözleşme Zorlu AVM’deki reklam panosunu içeriyordu. Kapıdağ sözleşme yapıldıktan sonra ekstra para istedi. Ancak bize borcu vardı. İcraya verildi. Banka hesaplarına haciz gönderildikten sonra SEV Medya AŞ’nin reklamlarını falçata ile kesip tahrip etti. Polise, savcılığa şikâyet edildi, aleyhine davalar açıldı. Sedat Kapıdağ’ın şikâyetleri hakkında ise kovuşturmaya yer yoktur kararı çıktı. Bu yaptıklarının hepsi icra takibinden müvekkilimi vazgeçirmek içindir. Hatta avukat Mutluer Doğan Şişman beyanının son cümlesinde, “İddia ettiği tüm hususlar adli makamları yanıltmaya matuftur. Biz de Sedat Kapıdağ’dan şikâyetçiyiz” ifadelerini kullanmış. Ben de bu kadar ciddi iddialar varken gidip aynı konuyla ilgili 2022 yılında verilmiş Danıştay kararına baktım. Danıştay meğer bunca “ciddi” iddiaların olduğu, İçişleri Bakanlığı’nın 245 sayfa tevdi raporu hazırladığı dosyada şikâyete konu işlemleri reddetmiş. Hatta “Soruşturma izni verilmesine bile gerek yok” demiş. Danıştay kararında şu ifadeler kullanılmış: “Ekrem İmamoğlu’na isnat edeilen eylemlerle iligli olarak, belediye başkanının söz konusu ihalelerde harcama yetkilisi sıfatı taşımadığı, ihalelerin haksız menfaat sağlamak amacıyla bazı kişi ya da firmalara verilmesi yolunda talimat verdiğine ya da dolaylı da olsa yönlendirmede bulunduğuna dair delil olmayan belediye başkanına söz konusu eylemler nedeniyle cezai sorumluluk yüklenemeyeceği, bu nedenle ilgili maddelerden isnat edilen eylemlerin, hakkında soruşturma yapılmasını gerektirecek nitelikte bulunmadığı anlaşıldığından...” Yani ne diyeyim bilemedim. Hak yiyorsunuz anladık da hukuku da yiyip bitirdiniz.",https://www.cumhuriyet.com.tr/yazarlar/murat-agirel/hak-yiyorlar-anladik-hukuku-da-yiyip-bitirdiler-2318816
Murat Ağırel,Milyarlarca lira için çok önemli adım,18 Mart 2025 Salı,"Son günlerde yazdığım yasadışı bahisle ilgili kimse tevazu göstermemi beklemesin. Aylardır yazıyorum, kelle koltukta dolaşıyorum üstüne kitap kaleme alıyorum. Aldığım tehdidin, hedef göstermenin, “gözdağının” haddi hesabı yok. Yolumdan dönecek halim yok onun için söylemiyorum. Bu ülkenin bataklığa dönüşmesine engel olacağım bu da böyle kayıtlara geçsin. Gelelim konumuza; yasadışı bahisin finansı ile ilgili çok önemli bir adım atıldı. İddianame ve MASAK raporuna göre, yasadışı bahis parasına aracılık ettiği iddia edilen elektronik para ödeme kuruluşu PAYFİX ve sahibi Erkan Kork, ayrıca sahibi/ortağı olduğu tüm şirketlere el kondu ve Erkan Kork gözaltına alındı. Cumhuriyet’te, bu olaylar yaşanmadan önce dört yazı dizisi kaleme almış ve MASAK raporunda ve iddianamede yer alan bilgileri ayrıntılı şekilde anlatmıştım. Raporda yer alan diğer bilgilerle de devam etmek istiyorum. Raporun 209. sayfasında tanık ifadelerine yer verilmiş. İfadede, PAYFİX gibi Papara, MOLDAPAY, CMT Cüzdan, ENVOYSOFT, MEFETE, ERPA PAY ve OZANPAY isimli firmaların yasadışı bahse aracılık yaptığından bahsedilmiş. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Bunun üzerine MASAK, 2023 Mart ayında 3404041 numaralı bir ön rapor hazırlamış. Rapor numarasını bilerek yazıyorum. Çünkü kimileri böyle raporların olmadığını savunuyor. 14 Şubat 2023 tarihinde Papara’dan yapılan 566 bin 112 hesap incelenmiş. İnceleme sonucunda 24 farklı işlem tespit edilmiş. Tespitler ise oldukça ilginç. Yapılan para transferleri incelendiğinde bir tipolojiye ulaşılmış ve bu hesaplar incelemeye alınmış. Tespit edilen hesapların, Papara’dan para çekme işlemi yapmadıkları, başka bir Papara hesabına aktardıkları ve tutarların küçük rakamlar olduğu tespit edilmiş. Bu hesaplardan belli bir bakiyeye ulaşıldıktan sonra 5-20 dakika arasında belirli hesaplardan çıkış yapıldığı belirlenmiş. Gün boyunca incelendiğinde bu hesaplardaki para trafiğinin günlük 3-5 saatlik bir zaman diliminde gerçekleştiği de tespit edilmiş. Gün sonunda bu hesapların bakiyesi sıfır kalmış. Yani belli bir sistematik işlemler dizisi var. Bir örnek verilmiş: Eda isimli bir kişinin hesabına 854 kişiden 995 işlemde 446 bin TL gelmiş. Bu tutarın tamamı 36 işlemle başka hesaplara çıkmış. Tüm işlemler bir saat içerisinde gerçekleşmiş. Sonuçta, hesap günü sıfır bakiye ile tamamlamış. Bu şekilde, 100 bin TL üzeri hareketlilik yaşanan 330 hesap tespit edilmiş. Bu 330 hesaba gelen paranın toplamı ise 111 milyon TL. Ayrıca, 50’den fazla transfer gelen ve toplam transfer büyüklüğü 50 bin TL üzeri olan 548 hesap tespit edilmiş. Bu 548 hesaba gelen toplam transfer büyüklüğü ise 160 milyon TL. Bu hesapların işlem hareketleri incelendiğinde birbirleriyle bağlantılı ve aynı zaman dilimlerinde işlem yapan hesaplar olduğu tespit edilmiş. MASAK, 1., 2. ve 3. grup diye grupladığı hesapların, büyük gruplara bağlı olduğunu belirlemiş. Raporda hesap sahipleri incelenmiş ve ayrıntılı bir tespit yapılmış. İşlemleri riskli olarak değerlendirilen 816 kişinin 1 Ocak 2022 ile 22 Mart 2023 tarih aralığındaki bankacılık raporu oluşturulmuş. Bu kişilerin hesaplarına gelen toplam para inanılmaz. Tam olarak 6 milyar 174 milyon TL, çıkan para tutarı ise 6 milyar 210 milyon TL. Bu hesaplardan kripto şirketlere çıkan para ise 3 milyar 987 milyon 880 bin TL. Bizim, normal vatandaşın bir arada nasıl durduğunu bile hayal edemeyeceğimiz paralar. Yine raporun 229. sayfasında diğer bir ödeme kuruluşu olan Papara’dan da bahsedilmiş. Hatta MASAK uzmanları, 14 Şubat 2023 tarihinde gerçekleştirilen tüm işlemleri incelemiş ve 816 hesabın yaptığı işlemlerin zamanlaması, tutarları, hesaplar arasındaki ilişkiler, grup formasyonları, bazı grupların diğerlerinden ayrışan boyuta ulaşmaları ve hesaplardaki işlemlerin öz niteliğinin hayatın olağan akışına aykırı olduğunu tespit etmiş. Kirli Çark kitabımda da anlatmıştım. Yasadışı bahis finansçılarının kendi aralarında para aktarımı yaparken açıklama kısmına “bağış” ya da “borç” gibi ibareler ekleyerek takipten kurtulma gayretinde olduğunu belirtmiştim. Papara hesaplarının kontrol edilmesinden sonra karşılaşılan işlemlerin listesi yapılmış. Papara’dan çıkış yapan 11 bin 859 kişi, 15 bin 893 defa yaptığı işleme “bağış” açıklamasını yazmış. 268 bin 750 kişi, 465 bin 841 defa Papara Card’a para göndermiş. Sonuçta sistem, işleyiş, yol yöntem hep aynı. Tek gerçek milyarlarca yasadışı bahis parası genel itibarıyla yurtdışına akıtılıyor. Yasadışı bahsin kurutulması için ödeme sistemleri üzerinde çalışılması son derece doğru bir hamle. İstisnasız hepsinin engellenmesi, bu imkânı tanıyan tüm kuruluşlara el konması gerekmektedir.",https://www.cumhuriyet.com.tr/yazarlar/murat-agirel/milyarlarca-lira-icin-cok-onemli-adim-2310392
Murat Ağırel,Her şey aynı bir tek ‘bavulları’ yok,22 Mart 2025 Cumartesi,"Türkiye, yine siyasi tansiyonun zirveye çıktığı, demokrasinin sınandığı günlerden geçiyor. İstanbul Büyükşehir Belediye Başkanı Ekrem İmamoğlu, Şişli Belediye Başkanı Resul Emrah Şahan, Beylikdüzü Belediye Başkanı Murat Çalık, gazeteci İsmail Saymaz, Ekrem İmamoğlu’nun danışmanı Murat Ongun, bürokratları ve bazı iş insanlarının gözaltına alınması, hem içeride hem dışarıda geniş yankı uyandırdı. Ancak mesele sadece bir soruşturma değil. Mesele, hukukun nasıl işlediği, medyanın nasıl yönlendirildiği ve halkın nasıl şekillendirilmek istendiğidir. Hemen FETÖ kumpaslarından tanıdığımız bir senaryo devreye sokuldu. Malum medya organları, daha kimse gözaltına alınmadan, mahkemeye çıkmadan, kanıtlar ortaya dökülmeden hükümlerini verdiler. Günlerce diploma ile başlayan tartışmalar yapılacak operasyonların ayrıntıları ekranlarda ve belli başlı sosyal medya hesaplarında açıkça yazıldı. Sonra diplomanın iptal edildiği ve açıklanacağı tarih verildi. Sonrasında da operasyon yapılacağın belirtildi. Operasyonlar yapıldı bu sefer de avukatlar daha müvekkilleri ile görüşmemişken daha neyle suçlandıkları belli değilken ayrıntılar yine aynı eller tarafından açıklamaya başladı. “Ekrem İmamoğlu’na ucuz ev satan iş insanı kaçarken yakalandı” manşetleri atıldı. Kamuoyuna, büyük bir suç örgütünün ortaya çıkarıldığı ve herkesin suçüstü yakalandığı izlenimi verildi. Ancak sonra görüntüler geldi. O iş insanı kaçarken yakalanmamıştı; kendi ofisinde, polis nezaretinde kasasını açıyor, evraklarını ve parasını teslim ediyordu. Medyanın ilk sunduğu “kaçış” senaryosu çöktü. Fakat bu defa yeni bir kurgu devreye girdi: “Ofiste 1 milyon 200 bin dolar bulundu.” Bu para neyin nesiydi? Nereden gelmişti? İş dünyasında yüksek miktarda nakit bulundurmak kesin suç kanıtı oldu! Aynı fotoğraf, farklı medya organlarında farklı isimlerle servis edildi. Bir yerde “Ali Nuhoğlu’nun evinde ele geçirilen para”, başka bir yerde “Emrah Bağdadi’nin parası”, bir diğerinde “Murat Ongun’un evinden çıkanlar” diye paylaşıldı. Oysa hepsi aynı görüntüydü. İlk servis edilen haberlerde “Ali Nuhoğlu firar ederken 40 milyon TL ile yakalandı” dendi. Fakat ortaya çıkan video gerçekleri gösterdi: Nuhoğlu firar etmiyor. Aksine ofisinin kapısını açıyor, polise eşlik ediyor, kasasının şifresini bizzat giriyor ve evraklarla birlikte parayı teslim ediyor. Bu görüntüler, kim için algı gerekiyorsa o kişinin adıyla etiketlenip dolaşıma sokuldu. Avukatlarıyla konuştum. Gerçek şu: Ali Nuhoğlu, şirketinde arama yapılması için bizzat gelip kapıyı açıyor, kasasını açıyor. Polis, 750 bin dolar, 125 bin Euro ve 500 bin TL’ye el koyuyor. Ekrem İmamoğlu’nun “50 milyonluk evleri 15 milyona aldığı” iddiasına gelince... Aldığım bilgiye göre, evlerin bulunduğu hisseler 2021 yılında 48 milyon TL bedelle devrediliyor. 15 milyon TL, 3 parça çek ve bir daire karşılığı anlaşılıyor. 2024’e gelindiğinde kur farkı ve emlak değer artışı nedeniyle bu hisselerin değeri 87 milyon TL’ye çıkıyor. Elbette yargılama süreci sonunda gerçek ortaya çıkacak. Ama şu an yayımlanan haberlerde ciddi bir manipülasyon var. Kamuoyunun doğru, eksiksiz ve objektif bilgiyle buluşması gerekiyor. Ama dezenformasyon devam etti ve operasyona 560 milyar lira yolsuzluk operasyonu adı verildi ve gizli olan MASAK raporu yayımlandı. Ama bu da yandaşlar tarafından birkaç tweet malzemesi yapıldıktan sonra bırakıldı. Çünkü kanıtlanamadı. Adım adım Fethullahçı kumpas kokusunu iliklerime kadar hissettim bu sırada. Görüyoruz ki bu operasyonlar siyasi. Gözaltına alınanların avukatları bile dosyaya ulaşamazken, malum basın anbean içeriden bilgi sızdırıyor. Yandaş gazeteler Zaman gazetesinin rolünü üstlenmek için birbiriyle yarışıyor. Her şey aynı bir tek “bavulları” yok. Bakın hukukun temel ilkelerinden biri şudur: Bir kişi suçlu olduğu kanıtlanana kadar masumdur. Ama burada medya yargısı devreye sokuluyor, toplum peşinen ikna edilmeye çalışılıyor. İşin ilginci artık her yaptıkları ters tepiyor. Bu olay, sadece İstanbul’un değil, Türkiye’nin geleceği açısından önemli bir kırılma noktası. Çünkü eğer büyükşehir belediye başkanına böyle bir operasyon yapılabiliyorsa, sıradan bir vatandaşın hukuka ne kadar güvenebileceğini hep birlikte sorgulamalıyız. Artık diplomanızın, yaptığınız işin, kazandığınız paranın, malınızın, mülkiyetinizin bir garantisi yok. Rahatlıkla, yargı kararı olmadan gizli, bilemediğiniz bir soruşturmayla her şeyinize el konabilir ve senelerce geri alamayabilirsiniz. En önemlisi şu: Eğer bugün buna ses çıkarmazsak, yarın hepimiz hukuksuzluğun hedefi haline gelebiliriz. Dahası “hukuksuzluk” yeni hukukumuz olur. Son olarak, her zaman söylediğim gibi: Gerçek, karanlıkta kaybolmaz. Ne kadar üzeri örtülmek istenirse istensin, bir gün mutlaka ortaya çıkar. Bizim görevimiz, gözümüzü açık tutmak, manşetlerle değil, gerçeklerle hareket etmektir. Sokakta hakkını, hukukunu daha önemlisi geleceğini, diplomasını kurtarmak isteyen gençlere selam olsun.",https://www.cumhuriyet.com.tr/yazarlar/murat-agirel/her-sey-ayni-bir-tek-bavullari-yok-2311813
Murat Ağırel,Kim bu milyarlarca liralık çarkı döndürenler (2),09 Mart 2025 Pazar,"Yazı dizisinin ilkinde Payfix adlı elektronik ödeme sistemi üzerinden nasıl yasadışı bahis ve karapara aklama olaylarının belirlendiğini aktarmıştım. Şimdi de iddianamede yer alan MASAK raporundaki şok edecek anlatımlara geçebiliriz. İddianamede MASAK raporuna atıf yapılarak Payfix içerisinde yüz binlerce kullanıcı olduğu belirtiliyor. Öyle ki 211 bin 109 Payfix cüzdanı sahibi incelenmiş ve MASAK bu kişilerden 120 bin 169’unun “muhtemel oyuncu” kriterlerine uyduğunu, “muhtemel oyuncu” cüzdanlarının fon alma/gönderme ilişkisinde bulunduğunu belirlemiş. Şimdi de iddianamede (Soruşturma no: 2017/87053) yer alan (3967121 sayılı) MASAK raporundaki şok edecek anlatımlara geçebiliriz. İddianamede MASAK raporuna atıf yapılarak Payfix içerisinde yüz binlerce kullanıcı olduğu belirtiliyor. Ayrıca “yatırım hesabı” kriterine uyan 2 bin 401 adet Payfix cüzdan bulunduğu, “kasa hesabı” kriterine uyan 5 bin 548 adet cüzdan olduğu, muhtemel oyuncu tipindeki hesaplara gelen toplam fonun yüzde 64.63’ünün oyuncuların kendi banka hesaplarından, yüzde 24.52’sinin ise yatırım hesabı tipindeki Payfix cüzdanlardan geldiği belirlenmiş. Muhtemel oyuncu tipteki hesaplara gelen fonun yüzde 72.99’unun da yatırım hesabı tipindeki Payfix cüzdanlara gittiğini tespit etmiş. Bunu niye anlatıyorum: Çünkü parayı aklamak için en önemli şart onu dolaştırmaktır. İddianameye göre farklı hesap ve cüzdanlardan gelen elektronik ortamdaki paraların takibini zorlaştırmak için de böyle bir yol tercih edilmiş. Bu hesapların içinde 570 kişinin Ocak 2023-Eylül 2023 aralığında banka hesaplarına gelen tutarların tamamına yakınının Payfix’in banka hesaplarından geldiği görülmüş. Yine tamamına yakınının kripto varlık hizmet sağlayıcısı kurumların banka hesaplarına aktarıldığı, bu 570 kişinin yaş aralığının 21-25 yaş aralığında, çoğunun şirket kaydı olmayan potansiyel mükellef olduğu anlaşılmış. Neredeyse tamamının şirket yöneticiliği veya üyeliği olmadığı, bu 570 kişiden 489’u hakkında MASAK Başkanlığı nezdinde dolandırıcılık, kumar-yasadışı bahis şüphesi, müşteri profiline uymayan şüpheli para transferi vb. şekilde istihbari kayıtlar olduğu belirlenmiş. Bu kişilerden 248’inin kendi hesaplarına para gönderdikten sonra en fazla 20 dakika içerisinde kripto varlık hizmet sağlayıcısı kuruluşlarının banka hesaplarına transfer ettikleri ve buradan da dış cüzdanlara transfer yaptıkları anlaşılmış. Gizli tanık ifadesinde, Payfix’in Halil Falyalı’ya ait olduğunu bunun haricinde yasadışı bahse hizmet veren ödeme kuruluşlarının Papara, Maldopay, Payfix, CMT Cüzdan, Envoysoft, Mefete, Erpa Pay ve Ozanpay isimli firmalar olduğunu söylemiş. Tanıyanlar bilir, Halil Falyalı KKTC’de yaşarken kumar ve bahis baronu olmuş daha sonra aracında uğradığı silahlı saldırı sonucunda öldürülmüştü. Haliyle gizli tanığın bu iddiaları iddianamenin baş şüphelisi Payfix’in sahibi Erkan Kork’a sorulmuş. Kendisi daha önce hiçbir yerde çalışmadığını ve sigorta kaydının olmadığını, adına kayıtlı CapitalTürk Holding, Ekspres Holiday, Fix 360, Sigorta Fix, Bank Pozitif, Babilon Town, Fix 360 Sinema Yapım, Pozitif Tek, Cashfix Teknoloji isimli şirketlerin olduğunu belirtmiş. Şirketlerinin ortalama 250- 300 milyon TL kazandığını beyan etmiş. Kendisine sorulan yasadışı bahis ile ilgili sorulara “Yasadışı bahisle mücadele etmek dışında farklı bir eylemim olmamıştır. Şirket ismimizin geçtiği illegal bahis eylemlerinde ya da dolandırıcılık eylemlerinde anlaşmalı olduğumuz ‘Achernar’ isimli şirket bizim yerimize tespit yapar bize bildirir, biz de bununla ilgili adli süreç başlatırız” demiş. Kendisinden elde edildiği belirtilen dijital materyaller ile ilgili sorular yöneltilmiş. “Telefonunuzda bulunan not uygulamasında 1974ahmet***@ gmail.com eposta adresi ve şifresi kayıtlı. Ne amaçla nerede kullandınız?” diye sorulmuş. Erkan Kork soruya, “Bu dijital materyaller asla tarafıma ait değildir. Nasıl elde edildiğini ve dosyaya konulduğu hakkında bilgi sahibi değilim” demiş. Hatta, “Delillerin hukuka aykırı deliller olduğu yönünde yazılı beyan ve itirazlarımı sunduk” diye belirtmiş. Maskeleme yapılan “Fixturka” da sorulmuş. Kabul etmemiş. Egemen Mustafa Şener ve Halil Falyalı ile bağı sorulmuş. “İkisini de tanımam” demiş. Hesaplarında yaşanan artış sorulunca “Ben yüksek maaş alıyorum şirketlerimden, aile şirketleri ve aile parası yine benim hesaplarımda bulunmaktadır” diye cevaplamış. Yine iddianamede yer alan gizli tanığın ifadesine göre Erkan Kork’un “Aypara Ödeme Kuruluşu” ve “İninal Ödeme ve Elektronik Para Hizmetleri AŞ” isimli şirketleri satın aldığını belirtilmiş. Hatta bunun için TCMB’ye başvuru yaptığını, Murat Çöpürkaya’nın Torun Center’da yatırım üzerine yeni açtığı bir şirket olduğunu, bu şirketin de yine bu sektörde faaliyette bulunmak üzere kurulmuş olduğunu düşündüğünü, şirket ofislerini, Erkan Kork’un ve Hülya Turan’ın evlerini Trump Tower’a taşıdıklarını, Murat Çöpürkaya’nın ofisinin de burada olduğunu anlatmış. Yapılan araştırmada Türkiye Ticaret Sicil Gazetesi’nde “CapitalTurk AŞ” tarafından 18 milyon 250 bin TL sermaye ve emisyon prim bedeli Aypara Ödeme Kuruluşu AŞ’ye, 52 milyon 854 bin TL sermaye ve emisyon prim bedelinin ise İninal Ödeme ve Elektronik Para AŞ’ye ödendiği ödendiği görülmüş. Ayrıca Türkiye Ticaret Sicil Gazetesi’nde CapitalTurk AŞ isimli şirketin 9 Aralık 2021 tarihinde Murat Çöpürkaya tarafından kurulduğu da tespit edilmiş. Kurulumundan kısa süre sonra şirketin 52 milyon lira sermaye ve emisyon prim bedeli ile İninal Ödeme ve Elektronik Para Hiz. AŞ’yi, ardından da 18 milyon lira sermaye ve emisyon prim bedeli ile Aypara AŞ’yi satın aldığı anlaşılmış. Baş döndürücü trafik değil mi? Sonrasında bir şey fark edilmiş. 31 Ekim 2022 tarihli tutanak tespitinde Payfix AŞ ve İninal Ödeme AŞ isimli şirketlerin aynı adreste faaliyet gösterdikleri, ayrıca yapılan kontrolde Aypara’nın da diğer şirketler ile aynı adreste olduğu belirlenmiş. Savcı haliyle Payfix’in sahibi Erkan Kork’a tüm bunları sormuş. Savcılık ifadesinde açıklanan paraları okuduğunuzda ağzınız açık kalacak. Onu da üçüncü yazıya saklayalım.",https://www.cumhuriyet.com.tr/yazarlar/murat-agirel/kim-bu-milyarlarca-liralik-carki-dondurenler-2-2307477
Murat Ağırel,Kim bu milyarlarca liralık çarkı döndürenler (3),10 Mart 2025 Pazartesi,"Yazı dizisinin ilkinde Payfix adlı elektronik ödeme sistemi üzerinden nasıl yasadışı bahis ve karapara aklama olaylarının belirlendiğini kamuoyuna açıklamıştım. İkincisinde ise Payfix’in sahibi Erkan Kork hakkında düzenlenen iddianame ve bu iddianamenin atıf yaptığı MASAK raporundaki bilgileri aktarmıştım. İlk iki yazıda gördük ki on binlerce Payfix hesabının bağlı olduğu bir yapı, “kümeleme” yöntemiyle hayatın olağan akışının dışında bir para hareketliliği geçiriyordu. “Kümelenme” dedikleri de binlerce piyon hesaptan orta kademedeki hesaplara aktarılan paraların, kademeli bir şekilde tek bir ana hesaba aktarılmasını anlatıyor. Aşağıdaki görsel ile kümelenmeyi özetleyebiliriz: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yapılan tespitlerde, Payfix şirketi ile birlikte CapitalTürk, Aypara, İninal Ödeme AŞ gibi başka firmaların da aynı adreste olduğu belirlenmişti. Haliyle savcı, Erkan Kork’a “Anlat bakalım” dedi. Hatta bununla da yetinmeyip 28 Aralık 2023 tarihli mali analiz raporunu da önüne koydu. Bu raporda, Bankpozitif Kredi ve Kalkınma Bankası AŞ ile Erkan Kork ve Payfix arasındaki para transferleri yer alıyordu. - Erkan Kork tarafından Bank Hapoalim BM hesabına 45 milyon TL gönderildiği, bu işlem öncesinde Erkan Kork’un hesabına: - Nefes Mücevherat Takı Ticaret ve Sanayi AŞ’den 5 işlemde toplam 31 milyon 800 bin TL, - Mehmet Koçak adlı şahıstan da 4 işlemde toplam 28 milyon 999 bin 920 TL geldiği anlaşıldı. 8 Eylül 2023 saat 16.00’da Erkan Kork tarafından Bank Hapoalim BM hesabına 144 milyon 500 bin TL gönderildiği, bu işlem öncesinde Erkan Kork’un hesabına: - Yine Nefes Mücevherat AŞ’den 20 işlemde toplamda 110 milyon 245 bin TL, - Mehmet Koçak isimli şahıstan 2 işlemde toplamda 9 milyon 365 bin 700 TL, - Yiğit Saraç isimli şahıstan da 3 işlemde toplamda 24 milyon 767 bin 100 TL para geldiği belirlenmiş. Tüm işlemler ile birlikte toplamda 144 milyon 377 bin 800 TL para geldiği tespit edilmiş. Savcılık da Erkan Kork’a bu para transferlerini açıklayın, aranızdaki ticari ilişki nedir diye sormuş. Erkan Kork cevabında şunları söylemiş: “Yukarıda ismi geçen şahıslar, benim şirketimin çalışanları olup paraların havale edildiği dönemde şahsıma ait nakit ihtiyacım sebebiyle ve bu ihtiyacımı aynı gün gidermek zorunda olmamdan dolayı, çalıştığım altıncıdan (Nadir Döviz ve Altın) bir kısmını satabildim. Geri kalan miktar ise yukarıda ismi geçen çalışanlar tarafından farklı yerlerde nakde çevrilerek bankacılık sistemi üzerinden hesabıma gönderilmiştir. Bu işlemler, reel bankacılık kapsamında normal işlemler olup herhangi bir illegal durum söz konusu değildir. Öncesinde altın olarak bulunan mal varlığım, nakit olarak hesabıma yatırılmıştır.” Ne kadar çok mücevheri varmış değil mi? İnsanın telaffuz ederken bile zorlandığı rakamlar. Savcılık da şaşırmış olacak ki paraların kaynağını sormuş. Erkan Kork da şu cevabı vermiş: “Benim şahsi ve şirkette bulunan hesaplarımda yer alan havale aktarımları ile gelen ve giden paralar, ticari ve iş amaçlıdır. Genel olarak bir kısmı yardım amaçlı aktarılmış paralardır. Şahısların hemen hemen hepsi tanıdığım ve ilişkimi sürdürdüğüm kişilerdir. Burada kesinlikle bir bahis ilişkisi söz konusu olmadığı gibi herhangi bir illegal paranın aklanması durumu da mevcut değildir.” MASAK raporuna baktım. Nefes Mücevherat hesaplarından; - Hamza Kork’un hesaplarına, 2023 yılında 28 Ağustos-7 Eylül tarihleri arasında yaklaşık 10 gün içerisinde 127 milyon TL, - Erkan Kork’un hesaplarına, 2023 yılında 29 Ağustos-7 Eylül tarihleri arasında yaklaşık 10 gün içerisinde toplam 142 milyon TL, - Murat Çöpürkaya’nın hesaplarına, 2021 yılında 14-20 Aralık tarihleri arasında yaklaşık 1 hafta içerisinde toplam 36 milyon TL tutarında (2.232.500 Avro) para geldiği anlaşılmış. Hatta... Üç işlemde 24 milyon lirayı Erkan Kork’a gönderen Yiğit Saraç’ın eski Garanti Bankası müşteri temsilcisi olduğu belirlenmiş. 2022 yılı ocak ayına kadar Garanti Bankası müşteri temsilcisi olan Yiğit Saraç’ın 14 milyon TL tutarında nakidi (496.000 Avro) döviz bürosunda bozdurduğu görülmüş. Üstelik bu tutarın da içinde olduğu toplam 24 milyon TL’yi iki gün içinde Erkan Kork’un hesabına gönderdiği tespit edilmiş. Savcılık bu isimlerden önce Murat Çöpürkaya’ya sistemin işleyişini sormuş. Savcı sorusunda demiş ki: “Şahsi hesabınıza, 2017-2023 yılları arasında 3 bin 509 işlemde toplam 270 milyon TL para girişi olduğu ve 2 bin 106 işlemde toplam 173 milyon TL para çıkışı olduğu tespit edilmiştir. Sahibi olduğunuz CapitalTürk AŞ hesabında ise: - 198 işlemde toplam 503 milyon TL para çıkışı olduğu, - 115 işlemde 458 milyon TL para girişi olduğu tespit edilmiştir. Yukarıda yer alan hesap hareketlerinin mahiyeti hakkında ifadenizi veriniz.” Murat Çöpürkaya ise çok uzatmadan “Şahsım ile CapitalTürk şirketi arasında gerçekleşen hesap hareketlilikleri, şirketin ve şirket bünyesinde bulunan diğer firmaların devamlılığını sağlamak adına, destek amaçlı para gönderim işlemleridir. Bu işlemler, iş hayatında rutin olarak gerçekleştirilen faaliyetlerdendir” ifadelerini kullanmış. Tam da bu noktada Kirli Çark kitabımda yazdığım Yaşam Ayavefe, İlker Arabacı, Berkin Kaya, Nebil Serkan Zubari, Osman Güneş Çizmeci gibi isimler MASAK raporunda karşıma çıktı. Farkındayım çok isim oldu. Bu isimleri de yarınki yazıda anlatırım. Aslında üç aşağı beş yukarı hepsi aynı yolun yolcusu. Zaten tüm derdim karanlık bir dünyayı, baronlarıyla piyonlarıyla aydınlatmak.",https://www.cumhuriyet.com.tr/yazarlar/murat-agirel/kim-bu-milyarlarca-liralik-carki-dondurenler-3-2307756
Murat Ağırel,Çakarlı cipin sahibi ne kadar vergi ödedi,04 Mart 2025 Salı,"Özellikle Ankara ve İstanbul gibi büyük kentlerde yaşayan vatandaşlar, trafikte sık sık çakarlı araçlarla karşılaşır. Trafiğin yoğun olduğu anlarda, emniyet şeridinden ilerleyen, mavi-kırmızı ışıklar yayan ve siren çalan bu araçlar hızla yanımızdan geçer. Oysa çakarlı araç kullanmanın belirli kuralları ve şartları vardır. Polis, ambulans, itfaiye gibi resmi görevli araçlar dışında çakar lamba kullanımı yasaktır. Ancak buna rağmen trafikte sıkça sivil araçlarda da çakar lambaları görmek mümkün. Karayolları Trafik Kanunu’nun 71. ve Karayolları Trafik Yönetmeliği’nin 141. maddelerine göre yalnızca belirli resmi araçlar çakar lamba ve tepe lambası kullanabilir. Kamu hizmeti sağlayan bu araçların çakar lamba açması mümkündür ancak görev dışında olduklarında çakar kullanmaları yasaktır. Geçiş üstünlüğüne sahip araçlar belli: Ambulanslar, polisler, AFAD ve koruma ekipleri. Ancak buna rağmen trafikte giderek artan sayıda lüks araçta çakar lambalar görüyoruz. Bu araçların nasıl ve kimler tarafından kullanıldığı, bu kişilerin gerekli izne sahip olup olmadığı bilinmiyor. Çoğunun bir izni filan yok. Koruma kararı bulunan iş insanları veya gazeteciler gibi kişilerin ve koruma ekiplerinin araçlarına çakar takılması yasak olmasına rağmen sokaklarda bu kurala uymayan pek çok araç görmek mümkün. DS 4'ü Keşfet DS 4, içindeki özgür ruhu yansıtmak isteyenler için. DS Automobiles Şimdi Keşfet Emniyet Genel Müdürlüğü’nün açıkladığı verilere göre, 1 Ocak-31 Ekim tarihleri arasında usulsüz çakar kullanan 10 bin 444 sürücüye işlem yapıldı. Ancak buna rağmen hâlâ birçok kişinin bu kuralları ihlal ettiğini gözlemliyoruz. Bu kişilerin kim olduğu, izinli olup olmadıkları bilinmiyor. Üstelik bu araçların çoğu oldukça lüks, dolayısıyla kullanıcılarının kamu personeli olma ihtimali yok. En son lüks bir Mercedes marka cipin trafik kurallarını hiçe sayarak dönülmez yerden döndüğünü ve araçta çakar olduğunu gördük. Sonrasında aracı kamuoyunda Cübbeli Ahmet diye bilinen Ahmet Mahmut Ünlü’nün kızı Yüsra Palazoğlu’nun kullandığını öğrendik. BirGün gazetesinden İsmail Arı’ya açıklama yaptılar. Aracı kullanan kişi Ahmet Mahmut Ünlü’nün kızı, araç ise eşi Esat Palazoğlu’na aitmiş. Emniyet görüntüleri ihbar kabul etti ve Yüsra Palazoğlu’na usulsüz çakar kullanımı ve hatalı dönüş yaptığı için 139 bin 165 lira idari para cezası kesildi. Güzel... Bakın açıklamada bir nokta var. Emniyet, “Çakar izni yok” demiyor. Usulsüz kullanımı diyor yani bu kişinin çakar kullanma izni var. Peki kim bu Palazoğlu? Ahmet Mahmut Ünlü katıldığı televizyon programında, “Bu yavrumuz bir yanlış yapmış, ceza kesilmiş. Çakar konusuna gelirsek, eşi zaten ticaretle uğraşıyor, tekneler yapıyor, fuarlara katılıyor. Benimle bir ilgisi yok. Araç da zaten eşinin. 38 milyon deniyor ama elektrikli bir araçmış, aslında 12 milyon lira. Evet, 12 milyon çok para ama herkesin rızkı farklıdır. Damadım fakirlere cömert davranan biri, bırakın mallarının zekâtını, arabanın bile zekâtını verir” dedi. Yani damadının ticaretle uğraştığını ve çakarının olmasının normal olduğunu söylüyor ve arabasının bile zekâtını veriyor demiş. Öyle mi peki? Merak ettim baktım ben de. Mehmet Esat Palazoğlu’nun sahibi olduğu şirketin adı CARABA Filo Oto Kiralama. Şirket 2014 yılında Palazoğlu tarafından kurulmuş. 2019 yılında da tüm aile üyeleri hisselerini Mehmet Esat Palazoğlu’na devretmiş. Bu tarihten itibaren ne kadar vergi ödemiş diye baktım. Öyle ya arabanın bile zekâtını veriyor demişti Mahmut Ünlü. 2019 yılında ödediği vergi 0 TL, 2020 yılı 0 TL, 2021 yılı 0 TL, 2022 yılı 155 bin TL, 2023 yılında 358 bin TL. Yani son beş yılda ödediği vergi toplamı 513 bin TL. Türkiye’de sayılı insanın alacağı milyonluk lüks aracı oyuncak gibi kullanan bu kişiler “zekât” olarak ne kadar verdi bilinmez ama devlete ödediği vergi komik değil mi? Ben bu ödenen tutarları katbekat ödeyen market, bakkal, kasap, nalbur tanıyorum ve dükkânlarının kirasını veremiyorlar. Bu kul hakkı değil mi? Devam edelim. Orman Bölge Müdürlüğü’ne ait Bolu Karacasu’nun en gözde arazisi için ihale açıldı. İhaleyi Boluspor başkanlığı da yapan Savaş Abak kazandı. Sonra bu ihale Orman Bölge Müdürlüğü İhale Üst Kurulu tarafından iptal edildi. Yeniden ihaleye çıkıldı. 22 Mart 2016’da yapılan ihaleye Bolu Belediyesi de katıldı ama Muhittin Palazoğlu’nun sahibi olduğu Eti Adstation adlı firma 16 milyon 504 bin TL karşılığında 53 dönüm arazinin sahibi oldu. Muhittin Palazoğlu, “Buraya alkolsüz, İslami kesimin de rahatça kullanabileceği dev bir termal otel yapacağız. 7 yıldızlı yapmayı düşündüğümüz bu otelde Türkiye’de tek olacak. Bu tesisimizin Bolu istihdamına ciddi bir katkı sağlayacağını düşünüyoruz” dedi. Esat ve Muhittin Palazoğlu’nun diğer şirketlerini de inceledim. Mesela PLZ Gıda diye bir firma var. Daha sonra adı Palya Yatırım olarak değişmiş. PLZ Gıda 2014 yılında şube açmış ve bu şube ile Ümraniye’deki Canpark içinde restoran işletmişler. Bu restoran hangisi diye sordum “McDonalds” cevabını aldım. Aileye ulaşamadım. Aileye ait Vesen Yapı, Palazoğlu Nakliyat, Adstation Event adlı firma var. Adstation adlı firma ile Kudüs Platformu, Cumhurbaşkanlığı Millet Kütüphanesi gibi çoğunlukla devlet kurumlarının organizasyonlarını yapmış. Vesen Yapı ise Tuzla’da yaptığı yalı projesi ile gündeme geldi. Bu şirketle ödediği vergi ise 2019, 2020, 2021, 2022, 2023 yıllarında “0” TL. Uzatmayayım... Bir çakarlı araçtan nerelere geldik değil mi? Halen ben Mehmet Esat Pazaloğlu’na çakarlı araç hakkı nasıl ve neden kim tarafından verildi anlayamadım. Tarikat bağlantısı mı? İktidarın sırtını sıvazladığı iş insanı olması mı? Nedir bu kişinin ayrıcalığı? Görüyoruz ki bu toplumda hepimiz eşitiz ama bazıları biraz daha eşit.",https://www.cumhuriyet.com.tr/yazarlar/murat-agirel/cakarli-cipin-sahibi-ne-kadar-vergi-odedi-2305768
Murat Ağırel,Bu çark kırılmalı,15 Şubat 2025 Cumartesi,"Unuttuk. Yine unuttuk. Depremde yitirdiğimiz 53 bin 537 yurttaşımızı unuttuğumuz gibi Kartalkaya’daki otel yangınında can veren 78 yurttaşımızı da unuttuk. Saniyeler içinde değişen ülke gündemi mi acılarımızı unutturuyor, yoksa acılarımızın sürekli olması mı hafızamızı bu kadar zayıflatıyor, daha da kötüsü unutmak mı istiyoruz bilmiyorum. Ama ne yazık ki unutuyoruz. Çoluk çocuk, anne baba, abla abi, kardeş... Yanarak, boğularak can verdiler. Daha cenazeler otel enkazından çıkarılmadan yetki tartışmaları başladı. Turizm bakanı belediyeyi suçladı, belediye başkanı ise Turizm Bakanlığı’nı ve il özel idaresini. Kısa sürede bir bilirkişi raporu hazırlandı. CHP genel başkanı raporu paylaştı: Yangın mutfakta çıkmıştı ve yangın ikaz sistemleri çalışmıyordu. Raporda belediyenin sorumluluğunun olmadığı belirtildi. 55.000 TL'ye Varan Nakit Fırsatı Akbank'ta! Mobilden Akbanklı olanlara özel %0 faizli 55.000 TL’ye varan nakit fırsatını kaçırmayın! Lidy Şimdi başvur Ardından adalet bakanı bu raporu “korsan” ilan etti. Yeni bir bilirkişi heyeti tayin edildi ve ön rapor açıklandı. T24’ten Cengiz Anıl Bölükbaş’ın ulaştığı İçişleri Bakanlığı müfettiş raporu, olayın göz ardı edilen gerçeklerini ortaya koydu. Rapora göre tesisin denetim yetkisi Bolu İl Özel İdaresi’ndeydi. Bolu İl Özel İdaresi, farklı tarihlerde tesise üç kez ruhsat vermişti. 2011-2024 yılları arasında beş kez denetim yapılmış ancak hiçbirinde yangın güvenlik önlemleri kontrol edilmemişti. İtfaiyenin, yerinde inceleme yaparak yangın önlemleri konusunda rapor hazırlaması gerekirken bu süreç de işletilmemiş, hazırlanması gereken itfaiye raporu denetim dosyasında yer almamıştı. 78 can yahu. 78 ayrı dünya, yaşanmışlık, sevinçler, üzüntüler, hayaller, anılar... Kültür ve Turizm Bakanlığı, 27 Mayıs 2021 tarihli yazısıyla Bolu İl Özel İdaresi’ne, Grand Kartal Otel’e ait 2015 tarihli işyeri açma ve çalışma ruhsatı hakkında herhangi bir değişiklik ya da iptal işlemi olması durumunda kendilerine bildirim yapılmasını istemişti. Ancak bu yazıya rağmen hiçbir işlem yapılmadı. Sorumluluk zincirindeki isimler kimlerdi? Bolu İl Özel İdaresi Genel Sekreteri Sırrı Köstereli ve yardımcısı Bünyamin Bal tutuklandı. Müfettişlerin sorularını yanıtlayan Sırrı Köstereli’nin ifadesi çarpıcıydı: “Grand Kartal Otel, 1999’da işletmeye açıldı. Turizm işletme belgesi nedeniyle faaliyetlerini sürdürdü. 2007’de ortaklık yapısı değiştiği için yeniden işyeri açma ve çalışma ruhsatı alması gerekiyordu. Gerekli belgeler tamamlandıktan sonra ruhsat düzenlendi. 2008 ve 2015 yıllarında adres ve unvan değişiklikleri nedeniyle ruhsatlar güncellendi. Bu süreçlerde sadece adres beyan formu, adres değişiklik talebi ve ticaret sicil kaydı istendi. İskân belgesi, itfaiye raporu ve güvenlik belgeleri ise talep edilmedi.” Turizm Bakanlığı’nın yazısı sorulduğunda ise Köstereli, “Bu yazıyı hatırlamıyorum” dedi. Bolu İl Özel İdaresi Ruhsat ve Denetim Müdürü Yeliz Erdoğan ise gerçeği açıkça ortaya koydu: “İl özel idaresi ruhsat ve denetim müdürü olmama rağmen denetimlerin nasıl yapılacağına dair herhangi bir eğitim almadım. Çalışan personel de aynı durumda. Kurum içinde hizmet içi eğitim planlaması da yok.” Ve işte asıl sorun da burada. Aslında bir Türkiye gerçeğiyle karşı karşıyayız. Liyakat esasına göre değil, siyasi sadakate göre yapılan atamalar, kurumları içten içe çürütüyor. Çürüyen kendi hayatlarımız oluyor farkında değiliz. İşinin ehli olmayan kişilere teslim edilen yetkiler, göz göre göre gelen felaketlere kapı aralıyor. Bu yüzden 78 can, göz göre göre hayatını kaybetti. Bakın sorumluların sorumluluk kabul etmediği, sorumsuzluğun düzen haline geldiği bir dönemdeyiz. Peki, günlerce muhalif bir belediyeyi hedef gösteren, gerçeğin yerine siyasi menfaati koyan iktidar destekçileri bu raporlar karşısında ses çıkardı mı? Çıkarmadılar. Çıkaramazlar. Çünkü unutacağımızı biliyorlar. İliç maden faciasının üzerinden 1 yıl geçti. Hatırlayanımız bile yok. Sadece CHP’den 5-6 kişilik bir CHP heyeti anma yaptı. İşçiler orada da ihmale ve liyakatsizliğe kurban gitti. Her yıl en az bir kere benzer felaketleri yaşamaya devam edeceğiz. Çünkü biz unuttukça, hak yiyenler, rüşvetle iş çevirenler, yasadışı işlerlerle zenginleşenler güçleniyorlar. Bu çarkı artık kırmalıyız.",https://www.cumhuriyet.com.tr/yazarlar/murat-agirel/bu-cark-kirilmali-2299989
Murat Ağırel,Öcalan’ın mektubu Erdoğan’ın yolunu açar mı?,01 Mart 2025 Cumartesi,"PKK elebaşısı Abdullah Öcalan’ın “tarihi” çağrısını hepimiz gördük dinledik. Neden “tarihi” onu da anlamış değilim. Çünkü Apo 1999 yılında da PKK’ye “silahları bırakın” çağrısı yapmıştı bir işe yaramamıştı. Keza 2013’ü unuttuk mu? 2013 çözüm süreci, PKK’nin silah bırakmasını ve Kürt meselesinin demokratik yollarla çözülmesini amaçlıyordu. Ancak şeffaf olmayan ve “Ben yaptım oldu” mantığı ile kapalı devre yürütülen süreç, devlet ile PKK arasında belli bir aşamaya kadar ilerledi. Süreç, 2015’te şiddetin tekrar yükselmesiyle sona erdi. Sokak savaşlarına döndü. Çözüm süreci, PKK’nin silahlı unsurlarını sınır dışına çekme taahhüdünü yerine getirmemesi ve şehir merkezlerinde çukur siyasetiyle yeni bir çatışma süreci başlatması nedeniyle başarısız oldu. “Başarısız” mı oldu yoksa zaten istenen sonuç bu muydu o da ayrıca bir tartışma konusu. Yaşananlar, Öcalan’ın bugünkü fesih çağrısını değerlendirirken geçmişten ders almamız gerektiğini gösteriyor. PKK’nin gerçekten silah bırakmaya niyetli olup olmadığı, örgüt içindeki farklı fraksiyonların ne yapacağı ve uluslararası aktörlerin bu sürece nasıl yaklaşacağı kritik önem taşıyor. Beyaz Saray da konuyla ilgili açıklama yaptı. Ulusal Güvenlik Konseyi Sözcüsü Brian Hughes, “Bunun Suriye’nin kuzeydoğusunda ABD’nin IŞİD’le mücadele ortakları konusunda Türk müttefiklerimizi yatıştırmaya yardımcı olmasını umuyoruz” ifadelerini kullandı. Bu demek oluyor ki YPG bu işin dışında. Zaten Öcalan’ın çağrısından sonra apar topar her yerden “YPG bu işin dışında”, “Çağrı YPG’yi kapsamıyor” açıklamaları geldi. PKK’nin Suriye uzantısı YPG/PYD’nin ABD ve Batı’dan aldığı destek, örgütün stratejik yönelimini değiştirdi. Türkiye’nin Zeytin Dalı, Barış Pınarı ve Fırat Kalkanı gibi sınır ötesi operasyonları PKK’nin bölgedeki etkinliğini azalttı. Hatta yok etti. Ancak örgüt Suriye’deki yapılanmasıyla varlığını sürdürmeye devam ediyor ve destekçisi de “ülkemizi yatıştırmak” isteyen ABD ve Avrupa ülkeleri. Özellikle PKK ezildikçe militan gücünü Suriye’ye aktarıyor. Öcalan’ın yaptığı bu fesih çağrısı, örgütün Türkiye’deki silahlı varlığını sona erdirse bile Suriye ve Irak’taki uzantılarının nasıl hareket edeceği belirsiz. Eğer PKK, isim değiştirerek veya farklı yapılar üzerinden varlığını sürdürmeyi hedefliyorsa bu çağrının anlamı kalmaz. Öcalan, özellikle 2000’lerden sonra “Demokratik Konfederalizm” adı verilen “Kürt komünalizmi” veya “Apoculuk” olarak da bilinen yeni bir ideolojik çerçeve geliştirdi. Murray Bookchin gibi Batılı düşünürlerin fikirlerinden etkilendi. Hatta Öcalan, 2004 yılının başlarında avukatları aracılığıyla, kendisini Murray Bookchin’in “öğrencisi” olarak tanımlayarak, onun görüşlerini Ortadoğu toplumlarına uyarlamayı istediğini belirterek Bookchin’le bir görüşme ayarlanmasını istemişti. Bookchin 2006’da öldüğünde PKK, “20. yüzyılın en büyük sosyal bilimcilerinden biri” olarak tanımlamış ve onun teorisini pratiğe dökmek üzere mücadele edeceğini bildirmişti. Buna göre, klasik ulus-devlet anlayışı yerine, yerelden yönetilen özerk bölgeler kurulmalı ve halkın doğrudan yönetime katılması sağlanmalıydı. Bu model, Kürt meselesine çözüm olarak sunulmuş ve PKK’nin federasyon veya bağımsız devlet yerine yerel yönetimlerin güçlendirilmesini savunmasına yol açtı. Açıklamada “Kapitalist modernitenin son 200 yılı, bu ittifakı parçalamayı esas gaye edinmiştir.” ifadesi dikkat çekiyor. Kürtler ve Türkler arasındaki tarihsel birlikteliğin dış müdahalelerle bozulduğu iddiası, belli açılardan doğru olsa da tek başına yeterli bir açıklama değil. Osmanlı’nın son dönemlerinden itibaren ulusdevletleşme sürecinin kaçınılmaz olduğu da unutulmamalı. Ama bunların hepsi Karl Marx’ın tabiriyle “üst yapı” sorunu. Halbuki bu sorun, kültürel ya da milliyet sorunu değil. Tamamen ekonomi-politik bir sıkıntı var burada. Ne Osmanlı döneminde ne 100 yıllık Cumhuriyet serüveninde bölgedeki ekonomik yapılanmayı feodal yapıları yıkarak gerçekleştiremedik. Toprak reformu yapamadık, fabrikalar kurarak işçi sınıfını yükseltemedik. Marabalığı modernleştirdik. Ağaları milletvekili, “önder”, patron yaptık. Haliyle çağdaş bir toplumsal iktisadi dönüşüm sağlanamadığı için çatıştık. Sınıfsal çatışmalar 1980 darbesiyle arşa çıktı ve PKK oluştu. PKK topraksız Kürt köylüsünü sömürdü. Kürt aşiretlerini sağcı iktidarlara ortak etti. Buna bir milliyetçilik kılıfı giydirdik ve yuvarlana yuvarlana sorun buraya kadar geldi. Bugün Türkiye’nin çözmesi gereken mesele, yalnızca PKK’nin silah bırakması değil, hem Türk hem de Kürt vatandaşlarının siyasal, ekonomik ve kültürel haklarını yükseltmektir. Ancak bu, silahlı mücadele yoluyla değil, meşru demokratik siyaset içinde mümkün olabilir. Bu sürecin de tamamen Cumhurbaşkanı Erdoğan’ın tekrar aday olmasını sağlayacak bir adım olarak görüyorum. Bu kadar yazdık, unutmayalım: Cumhuriyet ve Türkiye uğruna şehit olan asker ve vatandaşlarımızı bir kez da saygıyla anıyorum.",https://www.cumhuriyet.com.tr/yazarlar/murat-agirel/ocalanin-mektubu-erdoganin-yolunu-acar-mi-2304881
Murat Ağırel,‘Kirli çark’ her şeyi açığa çıkarıyor,22 Şubat 2025 Cumartesi,"Yıllardır üzerinde uğraştığım, yasadışı sanal bahis dünyasının evimize, hayatımıza, cep telefonlarımıza kadar nasıl sızdığını anlattığım kitabım Kirli Çark, Kırmızı Kedi Yayınevi’nden çıktı. Artık kitap değerli okuyucularımıza emanet. Hakkını hukukunu hep beraber savunacağız. Bu sadece bir kitabı savunmak olmayacak. Ahlakımızı, emeğimizle kazandığımız paramızı, adaleti de savunmak olacak. Hiç lafı uzatmadan kitapta anlattığım bir isme dikkat çekmek istiyorum. Adı: Yaşam Ayavefe 2009 yılında İstanbul 5. Ağır Ceza Mahkemesi’nde görülen Veysel Şahin’in örgüt lideri olduğu, Ayavefe’nin de “Veysel Şahin’in yardımcısı” olduğu belirtilen yasadışı bahis davasında ilk kez ismi duyuldu. Bilmeyenler için aktarayım. Veysel Şahin, Türkiye’deki en büyük yasa dışı sanal bahis baronlarından biri olarak kabul ediliyor. İddianameye göre Yaşam Ayavefe’nin bu yapılanmadaki rolü ise sitede bulunan poker oyununda oyuncunun elini gösteren bir program yaparak oyun oynayan sıradan bir kişinin kaybetmesini sağlamak. Otobid ile ücretsiz ekspertiz Otobid Fiyatı Gör Ayavefe 2009’daki yargılama sonrası Kırgızistan’a gidiyor. Kıbrıs’a gitmek istiyorsa da başaramıyor. Kıbrıs’ta yaşadığı sıkıntıları aşabilmek ve işlerini yürütebilmek için Sedat Peker’den Eray Kenanoğlu vasıtası ile nikâh şahidi olmasını istiyor. Kenanoğlu’nun isteğini kırmayan Sedat Peker Ayavefe’nin nikâh şahidi oluyor ve gerçekten de Peker nikâh şahidi olduktan sonra Kıbrıs yolu açılıyor. Ayavefe için hayat değişmeye başlıyor. Daha önce Veysel Şahin’in yanında çalışan Ayavefe, kendi işini yürütmeye başlıyor. Mahkemelerden daha karar çıkmadan Ayavefe doğrudan yurtdışına kaçıyor. Bu sırada çok ilginç bir şey oluyor. 2019 yılında Emniyet Genel Müdürlüğü’nün resmi sitesinde “Yasadışı online kumar ve bahis amaçlı web sitesi kurmak ve yönetmek suçundan aranan Yaşam Ayavefe isimli şahıs Interpol tarafından yakalandı” ifadeleriyle bir açıklama yapılıyor. Açıklamada iade edileceği de belirtiliyor. Yaşam Ayavefe, Yunan gazetelerinde manşet oluyor. 1 Eylül 2017 tarihinde “Georgios Dibizev” adına bir kimlik kartı alıyor. 2 Eylül’de “Georgios Dibizev” adına pasaport için başvuruyor. 25 Şubat 2019 tarihinde Promahonas’ta “Evgenios Kolpakov” adı altında sahte bir kimlikle yakalanıyor ve gerçek adının “Georgios Dibizev” olduğunu söylüyor. Yunan makamları gerçek kimliğini fark ediyor. Hakkında uluslararası tutuklama emri nedeniyle Promahonas’ta tutuklanıyor. 1 Mart 2019 tarihinde Türkiye’ye iade edilmek üzere Korydallos Cezaevi’ne naklediliyor. İşte hikâye buradan sonra daha ilginç bir hal alıyor. Türkiye, Yaşam Ayavefe’nin iade edilmesi ile ilgili iade sürecini başlatıyor ve Selanik Temyiz Konseyi de 25 Temmuz 2019 tarihinde iadeyi onaylıyor. Ancak Yaşam Ayavefe bu karara itirazda bulunuyor. İtiraz sonucunda yaklaşık bir ay sonra kendisine Yunanistan’da sığınma hakkı veriliyor. Ayavefe, Hıristiyan olduğunu, Türkiye’ye dönerse hayatının tehlikeye gireceğini iddia ediyor. 23 Mayıs’ta Hıristiyan olarak vaftiz ediliyor. Adını da Leonidas olarak değiştiriyor. “Erdoğan muhalifiyim, Hıristiyanım, işkence görürüm” diye sığınma istiyor. Türkiye’deki mahkûmiyetinin asılsız olduğunu savunuyor. Selanik Temyiz Konseyi, kendisinin haksız mahkûmiyet iddialarını kabul etmiyor ancak Yaşam Ayavefe’nin, inancı ve “siyasi rejime karşı muhalif bir grubun üyesi” konumu göz önüne alındığında Türkiye’ye iade edilmesi halinde “zulüm” riskiyle karşı karşıya kalacağını iddia ediyor. Ayavefe’yi iade etmek yerine ona “mülteci” statüsü tanınıyor. 16 Ekim 2019 tarihinde Yunanistan iltica servisinden, “uluslararası koruma yararlanıcısı oturma izni” alıyor. Ayavefe de kendisi hakkında medyada “PR” yani reklam çalışmaları yapmaya başlıyor. Zaten Kıbrıs’ta yaşadığı dönemde Kıbrıs’taki bazı gazetelere ne kadar yardımsever olduğunu gösterebilmek için haberler yaptırıyordu. “Yaşam Ayavefe sayesinde maaşlar ödendi” ve “Yaşam Ayavefe sayesinde hastaneye cihazlar alındı” vb. haberler özellikle Ayavefe’nin basın bülteni gibi çalışan Kıbrıs basınında yer alıyordu. Tabii Ayavefe nasıl bir güce sahip ise Türkiye’de ve hakkında başka ülkelerde çıkan tüm haberleri erişime engelletmeyi başarıyor, engelletemediklerine ise siber saldırı yaptırıyor. Hatta bu yazıyı engelletmeye çalışırsa da şaşırmam. Daha da ilginci Emniyet Genel Müdürlüğü’nün 5 Mart 2019 tarihli yukarıda bahsettiğim açıklamasıyla bu açıklamanın yer aldığı sosyal medya paylaşımları da erişime engelleniyor. Düşünün Emniyet’in resmi açıklamasını engelletiyor. Üstelik bir kez değil iki kez. Benzer şekilde Ayavefe hakkındaki olumsuz toplam 85 haber için erişim engeli veriliyor. Polisiye, dedektiflik, aksiyon tadında film gibi olaylar var. Rüşvetle pasaport alma, kiliselere bağış, Yunan bürokratlara viski gönderilmesi, Yunan bakanların Ayavefe lehine ilginç bir şekilde devreye girmeleri, Balkan gazetelerine haberlerin kaldırılması için baskı... Bu işler tabii öyle bedava olacak işler değil. Ayavefe’nin Yunanistan’da 10 milyon Avroluk yatırımı bulunduğu, ayrıca Yunan bankalarında 3 milyon Avro tuttuğu da belirtiliyor. Dahası Yaşam Ayavefe “DP 0002945” numarasıyla Liberya Cumhuriyeti’nden diplomatik pasaport bile almış. Neler var neler... Bu yasadışı bahis baronlarının yaptıklarını, tamamı resmi belgeler ile “Kirli Çark” isimli son kitabımda anlattım. Sadece Yaşam Ayavefe yok kitapta. Baronların tamamı var. Para aklamak için alınan evler, kulüplere sponsorluk adı altında akıtılan paralar, paraları taşımak için ayarlanan “özel güvenlik” sertifikalı araçlar, aracılık yapan meşhur emlak şirketleri, güzellik merkezleri, film yapım merkezleri... İsim isim, belge belge anlatılıyor. Kitap kapsamında konuların açığa çıkması ve gerçeği öğrenmek için Acun Ilıcalı, Erden Timur, Sedat Peker gibi isimlerle de konuştum. Açıklamaları kitapta yer alıyor. Yasa dışı bahsin “Kirli Çarkı” yüzünden aileler dağılıyor, çocuklar yetim kalıyor, toplum çöküyor. Artık bu çarkın dişlilerine bir insanımızı daha kaptırmayalım.",https://www.cumhuriyet.com.tr/yazarlar/murat-agirel/kirli-cark-her-seyi-aciga-cikariyor-2302482
Murat Ağırel,Motosikletlilerin kaportası canlarıdır,18 Ocak 2025 Cumartesi,"Türkiye’de bir gerçek var. Ekonomiyi dar gelirliler, emekliler, sabit maaşlılar, işçiler ve memurlar düzeltecek! Hükümete göre de bu böyle olunca kuş kadar maaş zamlarına karşılık kendi halkını sömürecek düzeyde vergi zamları yapılıyor. Aslında emekliye, çalışana zam yapılmıyor. Hükümet zam yapar gibi yapıp daha sonra getirdiği vergi zamlarıyla “Maaşından biraz daha bize ver” diyor. Böylelikle enflasyonun düşmesini bekliyorlar. Olan bize oluyor. Otoyol, köprü geçişlerine uygulanan zamlar da bunun bir örneği. Hele Avrasya Tüneli’nde olanlar akıl alır gibi değil. Baktılar ki artık Türkiye’de motor sayıları araba sayıları gibi arttı hemen düğmeye bastılar. Anlatayım. 2024 yılı kasım ayı verilerine baktığımızda, trafik tescili yapılmış otomobil sayısının 16 milyon 122 bin olduğu, motosiklet sayısının ise 6 milyon 171 bine ulaştığı görülüyor. 2020 yılında motosiklet sayısı 3 milyon iken bu sayı 2024 yılında 6 milyona ulaşmış. Bu, sadece dört yıl içinde motosiklet sayısında yaklaşık yüzde 75’lik bir artış anlamına geliyor. Bu hızlı artış, motosikletlerin bireysel ve şehir içi ulaşımda daha çok tercih edilmeye başladığını gösteriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu tercihin belirli nedenleri elbette var. Özellikle büyükşehirlerde artan trafik yoğunluğu, otomobil fiyatlarının dünya ile kıyaslandığında ağır vergilerden dolayı büyük bir uçurum ile artması, otopark sorunları ve daha düşük işletme maliyetleri, motosikletlerin cazibesini artırıyor olabilir. Ancak motosiklet kullanıcılarının bu tercihi, her geçen gün daha zor bir mücadeleye dönüşüyor. Mevcut iktidar vatandaşı, özellikle de otomobil ve motosiklet sürücülerini adeta ayaklı vergi dairesi olarak görüyor. En sıkışık döneminde dahi “bir defaya mahsus” diyerek ödemiş olduğumuz MTV’yi ikinci defa aldı. Benzine, mazota zam yaptım diyor, yapıyor. Otoyollara şu kadar zam yaptım diyor, yapıyor. Çünkü kimse ses çıkarmıyor. “Vatandaşın cebinden kuruş çıkmayacak” denen köprülere de yapılan zam tuzu biberi oldu. Hani yap-işlet-devret modeliyle yaptırılan ve geçse de geçmese de garanti verilen köprüler! 15 Temmuz Şehitler Köprüsü ve Fatih Sultan Mehmet Köprüsü otomobiller için 47 TL, motosikletler için 20 TL; Osmangazi Köprüsü otomobiller için 795 TL, motosikletler için 555 TL; Avrasya Tüneli otomobiller için 225 TL, motosikletler için 175 TL oldu. Avrasya Tüneli’ndeki artış korkunç. Daha önce motosikletliler için 60 TL olan Avrasya Tüneli geçiş ücreti, “yüzde 187” artışla 175 TL oldu. Bütün zam oranları yüzde 44 ile sınırlandırılırken Avrasya Tüneli’ne özel bu zam oranı yüzde 187 olarak belirlendi. Her gün gidiş-geliş Avrasya Tüneli’ni kullansanız asgari ücretin yarısını köprüyü işleten “efendilerin” cebine koymuş oluyorsunuz. Bu ağır mali yükün yanı sıra, motosiklet kullanıcılarının yaşadığı başka sorunlar da var. İçişleri Bakanı Ali Yerlikaya’nın açıklamasına göre, 2024 Ağustos sonu itibarıyla motosiklet sürücülerinin karıştığı 75 bine yakın ölümlü ya da yaralanmalı kaza meydana geldi. Neredeyse her üç kazanın ikisinde motosiklet sürücülerinin kusurlu olduğu belirtildi. Ancak bu kusur yalnızca sürücüye mi ait? Motosiklet kullanıcılarının otomobil sürücüleri gibi kendilerini koruyan bir kaportası yok. Motosiklet kullanıcısının kaportası kendi vücudu. Ve bu vücudu korumak için gerekli olan kask, mont, eldiven gibi ekipmanlar ise artık erişilmez durumda. Güvenlik sertifikalarına sahip koruyucu kask fiyatları aldı başını gitti. Bu kaskların ithalinde vergi yetmiyor, bir de ek vergi alınıyor. Sağ olsun ekipman satan firmalar da maliyetlerini ve kâr oranlarını üzerine koyunca bu ürünleri sadece vitrinden izlemek mümkün hale geliyor. Mont, eldiven, pantolon, ayakkabı aynı durumda. Zaten ekonomik zorluklar içinde olan motosiklet kullanıcıları, mecburen bu kadar ağır yükün altında trafik cezası yememek için kalitesiz ürünlere yöneliyor. Kaza sonrasında ise bu yetersiz ekipmanlar, ölümcül sonuçlara neden oluyor. Her yıl binlerce motosiklet sürücüsü yetersiz ekipman nedeniyle hayatını kaybediyor ya da sakatlanıyor. Bu noktada, toplumun motosiklet kullanıcılarına bakış açısının da değişmesi gerekiyor. Biliyorum, motosiklet kullanıcıları ile ilgili şikâyetleriniz var. Kısmen haklısınız. Özellikle kurye arkadaşlarımızın daha fazla sipariş teslim edebilmek ve daha fazla kazanabilmek için canlarını ve canları hiçe sayarak motosiklet kullanması, dikkatsizlik ve özensizlik en başta geliyor. Ancak aynı şikâyetler motosiklet kullanıcıları tarafından da diğer sürücülere yöneltiliyor. Görmezden geliniyoruz. Önemsenmiyoruz. “Kenardan git, bu şeritte ne işin var, özür dilerim görmedim” gibi cümlelere de maruz kalıyoruz. Çözüm, sadece biz motosiklet kullanıcılarının değil, trafik güvenliğini ve ulaşım politikalarını yeniden ele alması gereken yetkililerin de elinde. Daha güvenli yollar, adil düzenlemeler ve daha insani bir trafik anlayışı için hep birlikte ses çıkarmalıyız. Çünkü iki teker üzerinde yol almak sadece bir tercih değil, aynı zamanda hayatta kalma mücadelesidir. İktidar farkında değil, Avrasya Tüneli’ndeki motosikletler için yapılan zam, köprü ve otoyol geçişlerindeki zam ile birlikte toplumda taşmak üzere olan bardağa bir damla daha ekledi.",https://www.cumhuriyet.com.tr/yazarlar/murat-agirel/motosikletlilerin-kaportasi-canlaridir-2290413
Murat Ağırel,Depremzede muhtarlara haciz,11 Şubat 2025 Salı,"6 Şubat depremlerinin ikinci yılını geçirdik. Fakat anmayı geçtik ve tüm yaşananları orada bıraktık. Orada insanların neler yaşadığına dair nasıl yaşadığına dair derdimiz kalmadı. Bir gün andık ve unuttuk. Günlük yaşantımıza geri döndük. Orada 650 bin kişi halen konteynerde yaşıyor. Bakın felaket bir rakam bu. Önceki yazımda da yazdım. İletişim Başkanlığı’nın raporunda yazıyor bu rakam. Dahası da var. Mesela KYK yurtlarında 477 bin 952 kişi, MEB yurtlarında 710 bin 266 kişi olmak üzere tesislerde toplam 1 milyon 188 bin 218 afetzede misafir edilmiş. 8 Eylül 2023 tarihinden sonra da KYK yurtlarında kalan afetzedelere, istekleri doğrultusunda kira ve konteyner desteği sağlanarak yurtlardan tahliyeleri sağlanmış. Yani KYK yurtlarında kalmak varken insanlar konteynerlerde yaşamak istemiş. KYK yurtları mı çok kötüydü yoksa “istekleri doğrultusunda” da olsa insanlara çıkmaları yönünde telkinlerde mi bulunuldu? 11 şehirde 428 konteyner kentte 220 bin kurulu konteynerde 707 bin depremzede misafir edilmiş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Nisan 2023’te başlanan kira destek ödemelerinde; ocak ayında kiracıya ödenen 3 bin TL kira destek ödemesi 5 bin TL’ye, ev sahibine ödenen 5 bin TL kira destek ödemesi ise 7 bin 500 TL’ye yükseltilmiş. Vatandaşlarımızın acısını hafifletmek, hüzünlerini paylaşmak, onlara manevi destek sağlamak, milletimizin şefkat yüklü yardımlarını ihtiyaç sahipleriyle buluşturmak amacıyla depremden etkilenen illerde görev yapmak üzere 5 ayrı dönemde 535 kadın ve 1323 erkek olmak üzere toplamda 1858 Diyanet İşleri Başkanlığı’na bağlı din görevlisi görevlendirilmiş. Bakın bu kadar çok imam sadece cenaze görevleri ve Kuran tilaveti için de görevlendirilmedi. Hatırlarsanız deprem bölgesine daha araçlar, yardımlar ulaşmadan imamlar ulaşmıştı. İnsanlar enkaz altındayken okutulan selaya hiç girmiyorum. Son olarak oraya gittiğimde elime ulaşan bir olay şaşkınlığımı daha da artırdı. Çünkü artık iş yardım etmekten çok depremzedelere zulüm yapmaya çalışanların olduğunu düşünmeye itiyor beni. Anlatayım. Elbette şantiyeye dönmüş bir kent var ortalıkta. Sokakları bu şantiyeler yüzünden ortaçağ Avrupa’sı gibi çamur içinde. Halkın sorunlarına çözüm bulmaya çalışan iki muhtarın serzenişi ile karşılaştım. Hani “muhteşem”, “süper” diyenler bir kenara işte onun tam tersi bir durum var. Biri Güllübahçe muhtarı diğeri Küçükdalyan muhtarı. İkisi de deprem gününden itibaren halka yardım için koşturuyor. Parka konteyner koymuşlar halkın ulaşması ve muhtarlık işlerinin çözülmesi için. Gel zaman git zaman elektrik idaresi muhtarların konteynerine kaçak elektrik faturası kesmiş, öde demiş. Yetmemiş aynı zamanda depremzede olan muhtarları hacze vermiş. Akıl alır gibi değil. Güllübahçe Muhtarı Rafet Yavrum’a 22 bin 250 lira ceza kesildi. Ödemesi için de 42 bin liralık fatura çıkarıldı. Yerel Kurtuluş Gazetesi’ne konuşan Muhtar Rafet Yavrum, Cumhurbaşkanı Recep Tayyip Erdoğan’dan yardım istedi. Muhtar Rafet Yavrum, “6 Şubat depremlerinden sonra bir de bugünlerde yaşadıklarım beni çok üzdü. Sayın cumhurbaşkanım şu anda elektrik olmadığı için arabamda kalıyorum. Ben özveride bulundukça üzerime geliniyor, hizmet etmem engelleniyor. Hatay’da kimse sorunumu çözemedi, tek dayanağım sizsiniz” ifadelerini kullandı. Küçükdalyan Mahallesi Muhtarı Ali Gazaloğlu da aynı durumda hacizler ile boğuşuyor. Buradan CHP’ye de pay çıkarmak gerekiyor. İnsanların bunca yaşadıklarına rağmen halen Erdoğan’dan yardım istemeleri sadece Cumhurbaşkanlığı makamıyla açıklanamaz. Sosyal demokratların bu sosyolojik olguyu değiştirmesi lazım. CHP’nin de artık halkın kılcal damarlarına inip çözümün adresi olması lazım. Eğer muhalefet, iktidar olmak istiyorsa insanların, “Bize yardım etse etse CHP eder” demesini sağlaması lazım. Uzatmayayım. Bu benim işim değil. Benim işim mağdur olan insanların hele depremzedeyse seslerini duyurmak. Antakya’da gördüklerim bölgenin birkaç senede ayağa kalkacağı umutlarımı örseledi. Hem iktidarın hem de CHP’nin tek işi oradaki depremzedeleri sağlam ve sağlıklı yapılarda yaşamalarını sağlamak olmalı. Orada yaşayan yurttaşlarımızı bırakıp iki partinin de kavga edecek, birbirlerinin yakalarına yapışacakları bir şey yok.",https://www.cumhuriyet.com.tr/yazarlar/murat-agirel/depremzede-muhtarlara-haciz-2298438
Murat Ağırel,Düzene dur diyecek savcı yok mu?,14 Ocak 2025 Salı,"Son bir aydır yazdığım miras yolsuzluğu ve davalarına yönelik şimdilik virgül koyup bu konu hakkındaki gelişmeleri takip edeceğim. Son dosyamız Sevinç Namık Arkun ve eşi Ursula Balzer ile ilgili. Arkun ve Balzer 2007 yılında vefat ediyorlar. Geriye mirasçı olarak çocukları Erol Arkun kalıyor ve İzmir 11. Sulh Hukuk Mahkemesi’nin kararı ile de sabit hale geliyor. Erol Arkun da 2017 yılında bekâr ve çocuksuz olarak vefat ediyor. Ve yazılarımda bahsettiğim Makedonya merkezli miras avcıları harekete geçiyor. Ve ne hikmetse yine miras davasını Edirne’de açıyorlar. 2019 yılında (bir önceki yazımda da yazdığım) avukat, Makedon vatandaşı Melek Ali adına Edirne Sulh Hukuk Mahkemesine başvuruyor. Diyor ki, “Melek Ali’nin annesi Hilmiye Feyzullahu 1963 yılında Sevinç Namık Arkun ile evlenmişti. Bu evlilikten de Melek Ali dünyaya geldi, sonra boşandılar. Sevinç Namık Bey annesinin ismi olan Melek ismini koydu müvekkilime. Bu nedenle müvekkilimi mirasçı olarak tespit edin.” Akıllarınca bu söylediklerinin aksini iddia edecek kimse kalmadığı için mirasa konabileceklerini düşünüyorlar. Mahkemeye de Makedonya’dan alınmış belgelerini sunuyorlar. Başvurudan 8 gün sonra mahkeme Melek Ali’yi mirasçı olarak tespit ediyor ve veraset ilamı yapıyor. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Sonrasında da Melek Ali adlı kişi Mahir Babaoğlu’nu vekil olarak atıyor. Bu kişi önceki yazımda da vardı. Mahir Babaoğlu hemen Erol Arkun’a kalan malları satmaya koyuluyor. İzmir Buca Kaynaklar köyündeki ve İnönü Mahallesindeki taşınmazları satmak için kolları sıvıyor. İnönü Mahallesi’ndeki taşınmazların satışı için alıcıları ayarlıyor ve satışı yapmak için Buca Tapu Müdürlüğü’ne başvuruyor. Tapu Müdürü Erol Arkun’un herhangi bir mirasçısı olmadığı bilgisini önceden aldığı için sözde mirasçıların satış başvurusu yapacağı istihbaratını da öğrenmiş. Akıllı, namuslu bir devlet memuru haliyle süreci bozuyor. Kaymakamlık vasıtası ile Edirne 2. Sulh Hukuk Mahkemesi’nden de mirasçılık belgesinin dayanak belgelerini istiyor. Mahkemeden gelen evraklar ile araştırmalar yapıyor. Hatta Tapu ve Kadastro Genel Müdürlüğü müfettişleri vasıtası ile Makedonya Cumhuriyeti Ankara Büyükelçiliği’nden yardım isteniyor. Makedonya Büyükelçiliği de araya bürokrasiyi sokmadan hemen resmi cevap vermiş ve Melek Ali adlı kişinin nüfus bilgilerini dökmüş. Neticede de mahkemeye sunulan nüfus bilgilerinin sahte olduğu ortaya çıkmış. Bunun üzerine Melek Ali’nin temsilcisi Mahir Babaoğlu’na satış için gün verilmiş. Alıcı ve satıcılar işlemleri yaparken polis suçüstü yapmış. Hatta şüpheliler ifade verirken nüfus dairesinden bir kişi ısrarla şüphelileri aramış. Polis o kişiyi de gözaltına almış. Şüpheli ile telefon mesajlarında da kimlik bilgileri ve nüfus bilgileri verdiği ortaya çıkmış. Savcılık olaya el koymuş tabiki şüpheliler kıskıvrak yakalanmış ve taşınmazlar olması gerektiği gibi Hazine’ye kalmış. Tek bu mu var sanıyorsunuz yüzlerce buna benzer olay var. Müfettişler bu olayları tespit ediyor. Bildiriyor. Buca örneğindeki gibi olmuyor. *** Ama burada sorulması gereken sorular var. Mesela bu ele geçirilen taşınmazlar kimlere hangi emlak ve danışmanlık şirketlerine satılmış? Bu kişilerin mal varlıkları ne kadar artmış? Nasıl onca davadan işlemden sonra nasıl bir iki gün içerisinde alıcı bulabilmişler? Bu şekilde usulsüz işleri yapan avukatlar nasıl olur da halen yargılanmıyorlar? Önceki yazımda ismi geçenler başka dosyalarda da karşımıza çıkıyor. Yöntemleri belli. Mirasçısız ölen kişileri tapu ve nüfus kaynakları ile tespit edip bilgileri alıyorlar. Sonra yurtdışından benzer isimleri veya sahte evraklar hazırladıkları kişileri akraba gibi gösteriyorlar. Mahkemeler, tercüme büroları, noterler hep aynı oluyor. Bu yapılanlar tespit ediliyor müfettişler raporlar yazıyorlar ama bu raporlar bir türlü savcılıklara intikal etmiyor, savcılıklara intikal edenler ilerlemiyor. Olacağı ben size şimdiden yazıyorum. Bu kişiler benden şikâyetçi olacaklar ve savcı beni çağıracak. Tüm belgeleri vereceğim, yüksek ihtimalle bana dava açılacak. Ben yargılanacağım ama her zaman olduğu gibi belgeleri yine mahkemeye sunacağım. Bu kişiler yıllardır olduğu gibi yine yargılanmayacak. Bu düzene dur diyecek, illaki bir başsavcı çıkar.",https://www.cumhuriyet.com.tr/yazarlar/murat-agirel/duzene-dur-diyecek-savci-yok-mu-2288956
Murat Ağırel,Tartışılan bilirkişinin tartışmalı raporu,01 Şubat 2025 Cumartesi,"İstanbul Büyükşehir Belediye Başkanı Ekrem İmamoğlu Saraçhane’de “Turpun Büyüğü” başlığıyla basın açıklaması yaptı. Bu satırlar yazılırken de Çağlayan Adliyesi’ne giderek ifade verdi. Halkın desteği bu ülkeye olan umutlarımı tazeledi. Cumhurbaşkanının “turbun büyüğü” diyerek yaptığı açıklamalara karşı İmamoğlu, basın açıklamasında, S.B. isimli bilirkişinin Esenyurt ve Beşiktaş belediyelerine yönelik yürütülen soruşturmada da bilirkişi olarak atandığına dikkat çekti. İmamoğlu, “Eğer bir konu İBB’yi ve Ekrem İmamoğlu’nu ilgilendiriyorsa, savcıların konuyu bize bağlama arzusu varsa, bilin ki maharetli bilirkişi S. Bey de o dosyaya eklemleniyor. Adeta ‘Alo S. Bey’ deniyor, o da hemen imdada yetişiyor. ‘Şak’ diyorlar, ‘tak’ diye rapor çıkıyor” sözlerini dile getirdi. Bu iddia ve iddia edilen kişi merak uyandırdı tabi. Gazeteci Barış Pehlivan önce kişiye ulaştı ve sorular sordu sonra da Yeni Şafak gazetesi ulaşıp sorular sordu. Barış Pehlivan’ın yaptığı röportaj için bahse konu bilirkişi kendisini hedef göstermek ve röportajın izinsiz kaydedilip paylaşıldığı gerekçesi ile suç duyurusunda bulunuldu. İktidara yakın Yeni Şafak gazetesi için hiçbir şey yapılmadı. Akabinde jet hızıyla gözaltılar oldu ve röportajın yayımlandığı Halk TV Genel yayın Yönetmeni Suat Toktaş, “kaçma şüphesi” ile tutuklandı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yeni Şafak röportajını okudum. Adının açıklanması dahi “Kamu personelini hedef göstermektir” diye açıklama yapılan durumda, Yeni Şafak gazetesindeki meslektaşlarım açık açık bilirkişinin adını soyadını yazmış, sorular sormuş. Yeni Şafak’a basın özgürlüğü var ama iktidarı eleştiren gazetecilere yok. İBB Başkanı Ekrem İmamoğlu’nun, taraflı rapor vermekle suçladığı S.B., Yeni Şafak’taki röportajında da “Hukukun gereği neyse onu yaparım” demiş ve “Yarası olan gocunuyor. 2010’da AK Parti ve MHP belediyeleri hakkında da olumsuz raporlarım oldu. Ancak kimse ses çıkarmadı. Bunların yarası büyük. Aba altından sopa gösteriyorlar” diye konuşmuş. Sordum soruşturdum. Mahkeme dosyasına ulaştım. Neler olduğunu anlatayım. Başakşehir Belediyesi’nce düzenlenen bir ihale var. İhale yapılıyor ve sonuçlanıyor. Ancak ihale ile ilgili ihaleyi takip eden başka bir güvenlik firması tarafından Küçükçekmece Cumhuriyet Başsavcılığı’na itiraz ve şikâyet geliyor. Konu savcılığa intikal ediyor. “2014 /34954” numaralı soruşturma dosyası kapsamında ihalenin incelenmesi için bilirkişi Ahmet Taş atanıyor. Bilirkişi inceleme sonunda raporunu hazırlıyor ve raporunda ihaledeki kamu zararından ve ihalenin mevzuata aykırı olduğundan bahsediyor. Bunun üzerine şüpheli konumdaki firma yetkilileri ve avukatları bilirkişi raporuna itiraz ediyorlar. Yeni bir bilirkişi atanıyor. Yeni atanan bilirkişi, Ekrem İmamoğlu’nun basın toplantısında belirttiği S.B., dosyayı inceliyor ve raporunu sunuyor. Sunduğu rapor ilk bilirkişi olan Ahmet Taş’ın tam tersi bir rapor oluyor ve savcılık bu bilirkişi raporunu dikkate alıyor. Firma yetkilileri ayrıca ilk bilirkişi hakkında da görevini kötüye kullandığı gerekçesi ile suç duyurusunda bulunuyor. Ahmet Taş hakkında iddianame hazırlanıyor ve dava açılıyor. Hatta Taş’ın hazırladığı rapor uygun mu diye üçlü bilirkişi raporu hazırlanıyor. Raporda Taş’ın raporunun uygun olduğu belirtiliyor. Yargılama sonucunda Ahmet Taş beraat ediyor ve karar kesinleşiyor. Bunun üzerine Taş kendi raporunun tam zıttı rapor hazırlayan S.B. hakkında İstanbul Bilirkişilik Bölge Kurulu Başkanlığı’na dilekçe sunuyor. Dilekçede de şu ifadeleri kullanıyor: “Bilirkişi olarak atanan kişi S.B.’dir. Sayın bilirkişi benim raporumun yanlış olduğunu, bilim kurallarına aykırı rapor düzenlediğimi beyan ederek raporu düzenleyip savcılık makamına tevdii etmiş. Bunun üzerine ihaleyi kazanan şirket ortaklarından birisi savcılık makamına benim görevimi kötüye kullandığım konusunda şikâyette bulunmuş. Yargılama yapıldı ve yargılama sonucunda beraat ettim. Bu raporu düzenleyen yani benim görüşümün aksine ‘herhangi bir suç unsuru yoktur’ şeklinde rapor düzenleyip yargıyı yanıltan sayın bilirkişi S.B. gerçeğe aykırı rapor düzenleyerek adaleti yanıltmıştır. Bu nedenle S.B’yi kurulumuza şikâyet ediyorum. (…) Bilirkişi S.B’nin bilirkişilik vasıflarını taşımadığı şüphesi bende oluşmuştur. İşbu sebeplerden dolayı adı geçen bilirkişinin hakkında inceleme yapılmasını, inceleme neticesinde varılacak olumsuzluk tespiti gereğince dava dosyasına sunduğu raporun iptalini ve bundan sonra bilirkişilik yapmamasına dair yetki belgesinin iptal edilmesini istiyorum.” Sonuç olarak AKP’li belediyenin kamu zararı oluştuğuna dair yargılamasına “Kamu zararı vardır” diyen bilirkişi Ahmet Taş pasifize edilirken, S.B. “Kamu zararı yoktur” diyerek davaya dahil oluyor ve yargılamanın seyrini AKP’li belediye lehine değiştiriyor. Herkese eşit işlemesini beklediğimiz yargılamalar, siyasetin aracı haline öyle bir getirildi ki artık ortada ne terazi kaldı ne de adalet. Basın özgürlüğüne değinmiyorum bile. Halbuki medya, gelişmiş ülkelerde iktidarı, kamu yararı adına denetleyen 5. güç olarak benimsenirken bizde yasama, yürütme, yargı, medya ve ordu anayasayı değil, tek bir kişiye bağlı iktidarı koruma amacıyla dizayn ediliyor. Yazacak çok şey var; berbat bir ekonomi, varlığı kalmamış bir anayasa, rahat rahat yürünemez hale gelmiş sokaklar, içerisindeyken öldüğümüz evler, yerken zehirleniyor muyuz diye şüpheyle baktığımız raf ürünleri... Saymakla bitmez. Hepsi birbiriyle bağlantılı. Suat Toktaş ve diğer meslektaşlarımız, sadece bir iddiayı araştırdı, muhatabına söz hakkı verdi ve kamuoyunun doğru bilgilenmesini sağlamak için gazetecilik yaptı. Ne küfür etti ne iftira attı ne de hakaret etti. Açık açık söyleyelim: Eğer gazetecilik suç sayılıyorsa asıl mesele, gerçeği öğrenmek isteyen bir toplumun susturulmasıdır.",https://www.cumhuriyet.com.tr/yazarlar/murat-agirel/tartisilan-bilirkisinin-tartismali-raporu-2295041
Murat Ağırel,Milyon dolarlık ‘zimmet’,28 Ocak 2025 Salı,"İnsani değerleri, insan sevgisini ve toplumsal barışı temsil eden Yunus Emre isminin verildiği ve Kültür Turizm Bakanlığı’na bağlı bir vakıfımız var. Yunus Emre Vakfı ve bağlı kuruluş Yunus Emre Enstitüsü. Bütçesi, halkın alın teri ile oluşturulan bir vakıf. Ankara Cumhuriyet Başsavcılığı, vakfın tabela şirketlerinden alınan naylon faturalarla zarara uğratıldığı yönündeki suç duyurusu üzerine soruşturma başlatmıştı. Vakfın eski başkanı firari şüpheli Şeref Ateş’in oğlu E.A. ve 11 kişi yakalanıp, gözaltına alınmış ve gözaltına alınan 11 şüpheliden 8’i tutuklanmıştı. Konu hakkında ayrıntılı bilgi almak için araştırmaya başladım. Adliye, SGK, Maliye Bakanlığı, vakfın çalışanları ile konuştum. Suç duyurusuna da ulaştım. Karşıma ilk başta Yeniçağ gazetesinden Fatih Ergin’in yazısı çıktı. Ergin’in Ocak 2023 tarihli yazısı çok kapsamlı. Birçok firma ismi var ve çok ciddi iddialar mevcut. Vakıf içerisinde yaşananlar ile ilgili bakanlık ve vakıf yönetiminin müfettiş tayin edip rapor hazırlatılmış ve müfettiş büyük bir yolsuzluk tespit etmiş. Vakfa bazı firmalar tarafından kesilen faturaların sahte olduğu, kesilen sahte faturalar toplamının 19 milyon dolar olduğu tespit edilmiş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bakın, vakfa fatura kesen firmalar aynı kişiler ve bu kişilerin akrabaları tarafından kurulmuş firmalar aynı adreslerde kurulmuş. Vakıf başkanı, vakfa tahsis edilen doğrudan alım miktarını aşmamak ve ihale koşullarına takılmamak için alımları parçalara bölmüş. Bakın Vergi Denetim Kurulu kaynaklarından aldığım bilgiye göre vakfa fatura kesen şirketlerden biri 23 Haziran 2021 tarihinde kuruluyor. Kuruluşundan sadece iki hafta sonra vakfa fatura kesiyor. Firma yeni kurulmuş olmasına rağmen çay bardağından fotokopi kâğıdına, oturma grubundan ok ve okçuluk malzemeleri gibi kalemleri satmış. Bir ajanstan 2023 yılında kahve ve ahşap kutu için tasarım çizimi yaptırılmak istenmiş. Teklifler alınmış göstermelik. Alınan tekliflerden bir reklam ajansının teklifi kabul edilmiş, kabul edildikten 10 dakika sonra reklam firması vakfa fatura kesmiş. Bir firmadan 2021 yılında baskısız A4 zarfı alınmış tanesine 15 TL verilmiş. 2024 yılında Brüksel’de “Coğrafi işaret zirvesi” gerçekleşecek denilmiş ve enstitü başkanlığına 5 milyon harcama yetkisi verilmiş. Şeref Ateş’in oğlunun kurucusu olduğu firmalardan aynı adreste faaliyet gösteren firmalardan teklif alınmış ve nihayetinde bu firmalardan biri ile anlaşılmış. Kuruma 6 milyon fatura kesilmiş ve ödenmiş. Ancak Brüksel’de böyle bir etkinlik yapılmamış. Bir tane daha anlatayım. Suriye’de Afrin ve El Bab’da bulunan binaların tadilat ve tefrişat işleri için “Maksal” isimli bir firma ile anlaşılmış. İhale düzenlememek için doğrudan harcama miktarını da aşmamak için alımlar parçalara bölünmüş. Firma, Yunus Emre Enstitüsü’nün El Bab, Afrin ve Azez’de ki binalarının tadilatı için güya; 376 ton inşaat demiri, 1003 metreküp hazır beton, iş makinesi kiralanması adı altında 41 adet fatura kestiği tespit edilmiş. Gelin görün ki aynı firmadan okçuluk malzemesi alımı da gerçekleştirilmiş. Yapılan tespitlerde tüm işlemlerin gerçek olmadığı tespit edilmiş. Ne sevk irsaliyesi ne Suriye’ye giden firma yetkilisi ne de sevk edilen bir ürünün olduğu görülmüş. Maliyet hesabı için teklif veren firmaların yine kuruma sahte fatura kesen firmalar olduğu, çoğunun aynı adreslerde olduğu tespit edilmiş. Y.İ’nin sahip olduğu YCL diye bir firma var. Bir de aynı kişilere ait Bestekar adlı firma var. Bakın bu şahıs firması, SGK kaydına göre oto yıkama firması! 2 ay içinde 1 milyon 300 bin dolar sahte fatura kesilmiş. Şeref Ateş’in oğlu E.A’nın kurucusu olduğu firma bir süre sonra isim değiştirmiş, 3 gün sonra vakıfa uçak, konaklama, toplantı-temsil ağırlama vb. harcaması adı altında 52 milyon TL fatura kesmiş. Bakın SGK kayıtlarına göre bu firmanın çalışanı bile yok. THY’den kesilen biletlere yüzde yüz fark koyarak kesilmiş faturalar. Vakıfta 60 bin TL maaş ile çalışan M.Ç’nin Bodrum Yalıkavak’ta 70 milyon değerinde villa, Ankara’da arsalar ve taşınmazların olduğu tespit edilmiş. Vakıf yöneticisi Şeref Ateş’in Almanya’da 10 tane dairesinin olduğu ihbar edilmiş. Bakın dostlar toplam 19 milyon dolar sahte faturadan bahsediyoruz. Özetle, iddialara bakacak olursak bir vakıf aracılığıyla milyonlarca dolar “hortumlanmış” ve zimmete geçirilmiş. Son dönemde karapara, naylon fatura vb. bu tür iddiaların artmış olması da ayrıca incelenmesi gereken konulardan bir tanesi. Yunus Emre Vakfı özelinde yaşananlar sadece buz dağının görünen yüzü olabilir. Mutlaka benzer uygulamaları az ya da çok yapan yerler vardır. Devletin denetimini artırıp vatandaşın verdiği vergilere, parasına sahip çıkması gerekir.",https://www.cumhuriyet.com.tr/yazarlar/murat-agirel/milyon-dolarlik-zimmet-2293568
Murat Ağırel,İhale yolsuzluklarını araştıran savcılara açık mektup,21 Ocak 2025 Salı,"Beşiktaş Belediye Başkanı Rıza Polat, Aziz İhsan Aktaş suç örgütü ile yürütülen soruşturmada gözaltına alınıp tutuklandı. İddia: İhaleye fesat karıştırma. Bu iddia çok ciddi bir iddia. Mutlaka tüm ayrıntıları ile araştırılıp kamu zararı olup olmadığı net şekilde ortaya koyulmalı. Sadece Beşiktaş için değil tüm belediyeler için aynı durum söz konusu. Ancak bu noktada, uygulamada bir itirazım var. Eski Ankara Büyükşehir Belediyesi Başkanı Melih Gökçek hakkında yapılan suç duyuruları reddedilirken Melih Gökçek’in ihaleden sorumlu olmadığı gerekçesi ile reddeden hukuk, söz konusu muhalefet belediyesi olunca tam tersi şekilde işliyor. Mesela Melih Gökçek döneminde “Korkutata ailesine” mensup kişilerin sahip olduğu 9 şirkete 4 yılda üstelik o dönemin parası ile 256 milyon Türk Lirası ihale verdi. Gökçek’e tahsis edilen araç bile Korkutata üzerine kayıtlıydı. Dönelim Beşiktaş’a yapılan operasyona. Öyle bir “suç örgütü” ve “liderinden” bahsediyoruz ki neredeyse tüm kamu kurumlarından ve AKP’li belediyelerden yüzlerce ihale almış ama muhalefete ait iki belediyede ihaleye fesat karıştırmış. Otobid ile zahmetsiz satış. Otobid Fiyatı Gör İptal edilen İstanbul seçimi gibi. Aynı zarfta 4 pusula olmasına rağmen sadece İBB başkanı için kullanılan oylar geçersiz sayılmıştı hatırlarsanız. Burada da durum aynı. İddiaya göre organize bir suç örgütü var. Bu örgüt her yerden ihale alıyor. Ama sadece bir muhalefet belediyesinden aldığı ihaleye fesat karıştırmış. Üstelik delil olarak yer alan Rıza Akpolat’ın araç satışının benzeri Isparta Belediyesi için de geçerli. Isparta Belediye’si AKP’li. İşte böylesi durumlar sonrasında da yapılan tutuklama siyasi bir tutuklama mı sorusunun sorulmasına sebebiyet veriyor. Öyle ya savcılık kamu zararını ve bu hususta yapılan ihbarı değerlendirip araştırmış ve soruşturmasını derinleştirip operasyon yapmış. Cumhurbaşkanı yaptığı konuşmada ne dedi: “Turpun büyüğü heybede” dedi. Heybede olanları hatırlatmak istiyorum sayın savcılara. Ve sizlere tekrar hatırlatma yapmak istiyorum. İstanbul Başakşehir 1. kısım 659 ada 1 parsel 78 bin 775 metrekarelik bir arazi var. Bu arazinin yarı hissesi Nurol İnşaat Ticaret AŞ adına kayıtlı iken 7 Ocak 2016 tarihinde yarı hisseyi 49.5 milyon TL bedel ile Atmaca Gayrimenkul AŞ adlı firma aldı. Aynı arazinin diğer yarı hissesi de Mesa Mesken Sanayii AŞ’ye ait iken MFA İnşaat Sanayi Ltd. Şti. tarafından satın alındı. Ne var bunda diyorsunuz. Atmaca Gayrimenkul AŞ parselin yarısını 49.5 milyon TL’ye alırken araziyi aldıktan sadece 4 gün sonra İstanbul Büyükşehir Belediyesi iştiraki olan KİPTAŞ AŞ’ye KDV dahil 130 milyon 500 bin TL’ye sattı. MFA İnşaat Ltd. Şti. de arazinin kalan diğer yarı hissesini aynı gün aynı fiyata KİPTAŞ’a 130 milyon 500 bin TL’ye sattı. Hatta bakın sayın savcım bu alış-satışta değerleme firmasından herhangi bir rapor da alınmadı. Uzatmayayım ben bunu yazdığımda yıl 2021’di ve kamu zararı 139 milyon TL tespit edilmişti. Rapora göre o günkü kur ile 47 Milyon 600 bin dolar zarar tespit edilmiş. Mesela sayın savcım; İstanbul Bilişim ve Akıllı Kent Teknolojileri AŞ yani İSBAK yetkilileri,  AKP döneminde ihalesi yapılan “iTaksi projesi” kapsamında “araç içi kamera ve bilgisayar sistemi alım işi” için 2018 yılında düzenlenen ihalelerde usulsüzlük tespit etmişler. 2018 yılında ihale düzenliyor ama ihale iptal ediliyor. Sonra ihalenin şartnamesinde ufak değişiklikler yapılıyor ve ihale yenileniyor. Yaklaşık maliyeti 57 milyon TL olarak hesaplanan iş AKP’nin yerel yönetimlerden sorumlu eski genel başkan yardımcısı ve eski milletvekili Hüseyin Tanrıverdi’nin oğlu Mustafa Furkan Tanrıverdi’nin şirketi Blink&Mobilbil’e 65 milyon TL’ye ihale ediliyor. Tesadüftür. Hatta seçim iptalinin olduğu bir ara dönem vardı. O dönemde de yine 5 “milyoncuk” bir ihale daha verildi ama problem değil. Alınan araç içi kameraların iTaksi projesinde öngörülen niteliklerde olmadığı tespit edilmiş. Yine, Mülkiyeti Kiptaş AŞ’ye ait Beykoz ilçesi, Dereseki Mahallesi, 8 pafta, 360 parselde kayıtlı “özel orman alanı” statüsündeki 554 bin metrekare arazinin 267 bin metrekarelik kısmının Kiptaş’ın menfaatlerine aykırılık oluşturacak şekilde kullanılması konusu var. Burası, Berat Albayrak, Serhat Albayrak ve Ömer Faruk Kalyoncu tarafından kurulan Nun Eğitim ve Kültür Vakfı ile imzalanan 1 Aralık 2018 tarihli “Gayrimenkulün Bir Bölümünün Bedel Mukabili Kullandırılmasına Dair Sözleşme” ile üç parça halinde kullanılmış. Toplamda 19 bin TL+KDV gibi çok düşük bir bedelle 49 yıllığına kiralanmış ve kiralanan arazi üzerine de ruhsatsız veya ruhsat ve eklerine aykırı yapılar tespit edilmiş. Bakın bu yazdığım örnekler müfettişlerin resmi raporlarında yer alan tespitler. Bu ve buna benzer tespiti yapılan usulsüzlük, kamu zararı hakkında suç duyuruları İstanbul Büyükşehir Belediyesi tarafından yapıldı. Ancak bir türlü ilerlemiyor bu dosyalar. Kamunun uğradığı zarar kişiye, partiye göre değişiyor mu? Bu ortaya çıkan somut verilere bakacak olursak değişiyor.",https://www.cumhuriyet.com.tr/yazarlar/murat-agirel/ihale-yolsuzluklarini-arastiran-savcilara-acik-mektup-2291240
Murat Ağırel,‘Taraf’ şürekâsı yine ortaya çıktı,18 Şubat 2025 Salı,"Önceki gün HÜDA PAR tarafından Diyarbakır’da düzenlenen “Kürt Meselesine İnsani Çözüm” çalıştayına değineceğim. Neden kimse FETÖ kumpasları döneminde yapılan propaganda çalışmalarına benzeyen bu çalıştayın bildirgesine değinmiyor anlamadım. Bakın “DPI” denen yani Demokratik İlerleme Enstitüsü adında İngiltere merkezli bir düşünce kuruluşu var. “Sorosçu” denen yapı bu. Bu yapının içinde Kerim Yıldız, Ali Bayramoğlu, Cengiz Çandar, Prof. Dr. Mehmet Asutay, Oral Çalışlar gibi isimler var. Aynı isimler FETÖ’nün operasyon gazetesi Taraf’ta da karşımıza çıkıyordu. Keza daha önce çözüm sürecinde yer alan birçok sözde akil kişiler bu yapının içerisinde bulunuyor. Tesadüf mü değil tabii ki. Aynı düşünce şeklinin sonucu hepsi. Efendim bu düşünce kuruluşu “büyük İngiliz düşünürleri” ile ülkelerdeki sorunları tartışıp demokratik çözümler buluyormuş! Özellikle son günlerde Devlet Bahçeli, Abdullah Öcalan denen terör örgütü liderine Meclis kürsüsünden seslenince liboşu, bölücüsü, Cumhuriyet düşmanı, 2. cumhuriyetçisi sözde akil adamlar yine meydana çıktı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu DPI da resmi sayfasında belirttiğine göre bu 10-12 Aralık 2024 tarihinde İsviçre’nin Cenevre kentinde bir araya gelmiş ve sivil toplum temsilcileri, akademisyenler ve gazetecileri bir araya getiren Uluslararası Çatışma Çözümü Etkinliği’ne (ICRE) ev sahipliği yapmış. Daha önce “çözüm, açılım saçılım süreci” zamanında da aynı konulu tartışmalar yapıyordu bu yapı, şimdi de yapıyor. Yani hıyarım var diyene tuzluğuyla koşan, dışarıdan fonlanan neoliberal tipler bunlar. Sokaktaki vatandaşın derdine çare arayanlar değil, kendilerine yer yapmaya çalışan kişiler bunlar. Yayımlanan fotoğraflarda görüyoruz ki bu süreçte Ufuk Uras da yer almış. Ufuk Uras hatırlarsanız aylar önce Devlet Bahçeli’yi de ziyaret etmişti. Eski isimleri sadece bu tür toplantılarda görmüyorsunuz tabii. HÜDA PAR denen partinin toplantısına gelelim. “Kürt Meselesine İnsani Çözüm” çalıştayında bir de bildirge yayımlamışlar evlere şenlik. Okuyunca bütün FETÖ operasyonları süreçlerindeki hislerim geri döndü. Başlatılan süreçte “Bize de yer açın” diyor aslında şeriatçı Kürtler. İşin garibi yazının girişinde saydığım Taraf gazetesi tayfasından bu çalıştaya katılanlar da olmuş. Dahası toplantıda “Türkiye Cumhuriyeti bölünmeli laiklik yok edilmeli” diye kendi paralayan kim var ise çalıştayda yer almış. Kadir Mısıroğlu yaşasa koşa koşa katılır o cins bir toplantı. “Kürt Meselesine İnsani Çözüm Bildirgesi” başlığı altında ortaya konan 15 maddelik sonuç bildirgesi, apaçık Türkiye’nin bütünlüğüne yönelik yayımlanmış bir deklarasyon. Sonuç bildirgesinde yer alan zırvalıkları tek tek yazamayacağım ancak bazılarına da değinmeden geçemeyeceğim. Toplantıda konuşulanlara bakarsanız baştan sona Atatürk düşmanlığı yapılıyor ve Atatürk Türkiye’sinin yıkılmasını arzulayan ifadeler kullanılıyor. Bildirgede “yüzyıllık çözüm bekleyişi” deniyor. Sonuç bildirgesinin ikinci maddesinde “Ankara’nın saadeti, Diyarbakır’ın huzuruna bağlıdır” denerek sopa gösteriliyor. Ne yapacaksınız mesela? Çok merak ediyorum. Yine gazetecileri mi öldüreceksiniz? Emniyet müdürlerini mi öldüreceksiniz? İnsanları kaçırıp domuz bağı ile bağlayıp işkence mi edeceksiniz? Ne yapacaksınız? Açık açık konuşacak cesaretiniz yok kendinizi adamdan saydırmaya çalışıyorsunuz. Bilimsel bir toplantı değil, sosyolojik analizler yapılmıyor. Tamamıyla ideoloji pompalanan körler sağırlar birbirini ağırlar ortamı. Salonda Atatürk’ün portresi yerine, Şeyh Sait, Sait Nursi gibi adamların fotoğraflarına yer verilmiş. Her fikir konuşulsun, tartışılsın diyoruz ama burada açıkça asırlık Cumhuriyete başkaldırı çabası var. Diğer madde de şöyle: “İslami değerlere aykırı hiçbir çözüm modeli Kürt halkı nezdinde karşılık bulmayacaktır.” Bir madde daha: “Kürt meselesinin çözümü ancak ulus devlet paradigmasının ve ırkçı/kavmiyetçi bakışın terk edilmesi suretiyle mümkün olabilir.” Dahası da var: “Devlet, Şeyh Sait’ten özür dilemeli mezar yeri açıklanmalı” diyorlar. Güler misin, ağlar mısın? Bitmedi bakın en tehlikeli maddelerden birinde “Kürtleri birbirinden ayıran SkyesPicot sınırları sembolik hale getirilmeli” talebi dile getiriliyor. Devamında da “Sılayırahim hukukunun yerine getirilebilmesi için gerekli bütün kolaylıklar sağlanmalıdır” ifadeleri kullanılıyor. Özetle dillerinin altında, şeriatçı bir Kürdistan kurulsun başına da bizim aşiretleri getirin o topraklara da biz çökelim diyorlar. Yani dertleri, akıllarınca Atatürk’ün yırtıp çöpe attığı anlaşmaları geri getirmek. Bildirgedeki 15 madde, ülkemizin tarihsel, hukuki ve toplumsal dinamikleriyle bağdaşmayan, bölücülük eğilimi taşıyan, laik Cumhuriyet anayasasını hedef alan söylemleri barındırıyor. Halbuki Türkiye parçalanarak değil, Cumhuriyet Devrimlerini ilerleterek gelişebilir. Bu 100 yıl önceki feodal artıklardan da kurtulmak gerekir.",https://www.cumhuriyet.com.tr/yazarlar/murat-agirel/taraf-surekasi-yine-ortaya-cikti-2300884
Murat Ağırel,Göcek Tüneli’ne para vermeye devam,04 Şubat 2025 Salı,"Göcek Tüneli’ni çoğu kişi bilir. Çünkü uzun yıllardır haberlere konu oldu. Deli Dumrul hikâyesini andırıyor. Fethiye Belediye Başkanı Alim Karaca, ambulansların bile ücret ödeyerek tünelden geçmek zorunda kaldığı devletin yaptığı tünel ile ilgili “Bu kabul edilemez bir durumdur. Dünyanın hiçbir yerinde böyle bir uygulama yok” diyerek konuyu gündeme getirdi. Daha önce bu konuda tüneli işleten kişiler ile röportaj yapmış ve yazmıştım. Bunun üzerine Ulaştırma Bakanlığı yetkililerini aradım ve güncel durum ile ilgili bilgi aldım. Yeni bilgileri aktarmadan önce bu tünelin hikâyesini anlatayım. Mazisi 41 yıl gibi uzun yıllara dayanıyor. Tünel fikri, ilk kez 1965’te dönemin Bayındırlık ve İskân Bakanı Haldun Menteşeoğlu tarafından ortaya atıldı. Tünel için 1996 yılında ihaleye çıkıldı, iptal edildi, sonra 2002 yılında Göcek 1 Tüneli, yap-işlet- devret modeli ile ihale edildi. 2 Mayıs 2002’de yapılan ihale kapsamında, işletme süresi olarak 2 yıl yapım+26 yıl işletme süresi öngörülmüş ve toplamda 28 yıl belirlenmiş. Yani ilk sözleşmeye göre tünelin işletme süresi 20 Ocak 2032 tarihinde sona erecekti. Otobid ile zahmetsiz satış. Otobid Fiyatı Gör 12 metre genişliğinde ve 7.40 metre yüksekliğinde 950 metre uzunluğundaki proje, Tinsa İnşaat ve Sanayi Limited Şirketi tarafından yap-işlet-devret modeliyle 13 milyon dolar harcanarak yapıldı. Tünelin işletmesi de Göcek Tüneli İnşaat ve Taahhüt Anonim Şirketi’ne verildi. Göcek 1 Tüneli, 2006 yılında hizmete açıldı. 2013 yılında Göcek 1 tünelinin hemen yanına Karayolları Genel Müdürlüğü tarafından 62 milyon TL masraf ile Göcek 2 Tüneli yapılmaya başlandı. 2018 yılında da hizmete açıldı. Yani milletin vergileri ile yapıldı. Tünel 1 gibi Tünel 2 de aynı işleticiye devredildi, vatandaşın parası ile yapılan tünelden geçişten de para alınmaya başlandı. Şaka gibi değil mi? Ulaştırma Bakanlığı yetkilileri gönderdikleri açıklamada 31 Aralık 2025 tarihine vurgu yaptı. Açıklamada şu ifadeler kullanıldı: “Göcek 2 Tüneli’nin hizmete alınmasıyla birlikte, Göcek 1 Tüneli’nin işletme süresinden 6 yıl 20 gün düşülerek 31 Aralık 2025’te devredilmesi planlanmıştır. Bu düzenleme, Yüksek Planlama Kurulu (YPK) kararı sonrası Göcek Tüneli İnşaat ve Taahhüt AŞ ile yapılan sözleşmeye eklenmiştir. Görevli şirket, yürürlükteki sözleşmeye itiraz ederek İstanbul Tahkim Merkezi’ne başvurmuştur. 7 Temmuz 2021’de tahkim kararıyla işletme süresinden düşülen 6 yıl 20 günlük kesinti iptal edilmiş ve yeni kesinti süresi 20 ay olarak belirlenmiştir. Karayolları Genel Müdürlüğü (KGM) bu karara itiraz etmiş ancak Ankara Bölge Adliye Mahkemesi davayı reddetmiştir. Yargıtay ise tahkim kararını onaylamış ve karar 19 Temmuz 2022’de kesinleşmiştir. Bu kapsamda ilk sözleşmeye göre 20 Ocak 2032 olan tarih, 20 Mayıs 2030 olarak belirlenmiştir. Göcek Tüneli’ni işleten şirketin sözleşme süresi uzatılmamış, tam aksine tahkim süreci neticesinde 2030 olarak belirlenmiştir. Tünelin işletme süresiyle ilgili verilen her karar, hukuki çerçevede alınmıştır. Bu süreçte, bağımsız yargı organları ve tahkim mercileri tarafından verilen kararlar doğrultusunda hareket edilmiştir.” Tünel siyasetçilerin her zaman vaatleri arasındaydı. Soluğu ‘tahkim’de aldı Eski AKP Milletvekili Ali Boğa, ikinci tünel inşaatının başlangıcında “Tünel bedava olacak” demişti. Zamanın başbakanı Ahmet Davutoğlu da 2015’teki Muğla mitinginde, “Dalaman ile Fethiye’yi birleştiren, Muğla’yla Antalya arasında bağ kuran Göcek 2 Tüneli, Muğlalılara ücretsiz olacak inşallah” demişti. Ama olmadı. Göcek Tüneli İnşaat ve Taahhüt AŞ’nin eski yönetim kurulu başkanı Necmettin Aydın ile 2021 yılında görüşmüş ve tünel ile ilgili sorular sormuştum. Aktarayım: Devlet imkânları ile yapılan tünelin işletmesi neden size verildi? Sonuçta orayı devlet yaptı ama elimizdeki ilk sözleşme gereği gidiş-geliş hakkı bizimdi. Devlet tüneli yaptı al işlet dedi. Tünel işletme süremizi de 6 yıl 20 gün düşürdü. Bu tünel sayesinde her yıl 8 milyon dolar tasarruf ediliyor. Bu hesaplamayı nasıl, neye göre yaptınız? Günlük ortalama 8 bin araç geçiyor tünellerden bu hesaba göre. Tepkiler hakkında ne düşünüyorsunuz? Tünel açılırken 49 yıllık hayal gerçek oldu dendi. Devlet 900 metrelik tüneli kendisi niye yapmaz? Biz tünelin devralınması için teklif sunduk. “Ortada bir yerde anlaşırız” dedik. Sayın Binali Yıldırım, “Böyle bir durumda yap-işlet-devret projelerine zarar verir uluslararası camiada prestij kaybı yaşarız” dedi. Muhalefetten hiç kimse aramadı. Hakkını yemeyeyim bir vekil aradı “Bizim araçlarımız neden ücretsiz değil” dedi sadece. AKP Muğla il başkanı geldi. Sonuçsuz kaldı. Yani siz kendi yaptığınız tünelin alınmasını teklif ettiniz. Binali Bey kabul etmedi öyle mi? - Evet. Peki, şimdi böyle bir teklif gelirse? Biz devletin emrine amadeyiz. Ne kadar daha işletme süreniz var? 6 yıl civarı kaldı. Tünel işleticisi o gün verdiği röportajda “Biz devletin emrine amadeyiz” işletme süresinin bitimi ile ilgili de “6 yıl civarı” kaldı diye cevap vermişti. Ancak Ulaştırma Bakanlığı’nın cevabından öğreniyoruz ki soluğu tahkim mahkemesinde almış ve süreyi uzattırmış. Özetle kendi cebimizden yaptırdığımız tünele para vermeye devam edeceğiz. AKP’nin yıllardır “yap-işlet-devret” adı altında propaganda yaptığı projelerden sadece biri bu. Bunların içerisinde köprüler, şehir hastaneleri, birçok yapı projeleri vs. var ve milletin milyarlarca lirası yıllardır özel şahısların cebine bu projelerle sokuluyor. Sakın bana “Devlet yapsa daha maliyetli olur” demeyin. Kimin neyin daha maliyetli olduğunu görüyoruz.",https://www.cumhuriyet.com.tr/yazarlar/murat-agirel/gocek-tuneline-para-vermeye-devam-2295988
Murat Ağırel,Hesap soracak cesaretimiz var mı?,25 Ocak 2025 Cumartesi,"Bugün kalemim titriyor. Yine aynı duygular içerisindeyim. 6 Şubat depremlerinde Antakya’da sokakta yürürken enkazların altından gelen yardım çığlıklarının bir benzerini duydum yeniden. Kelimelerim hüzünle karışık öfkeyle yoğunlaşıyor. Bolu Kartalkaya’da, soğuk bir kış günü yüreklerimizi dağlayan bir trajedi yaşandı. Grand Kartal Otel’de çıkan yangın 78 canımızı, 78 hikâyeyi, umut dolu yarınları elimizden aldı. Bu satırları yazarken aklımda bir anne ve küçük çocuğunun acılar içinde son nefeslerini verdiği anın hayali dolaşıyor. Müge Suyolcu (41) ve ilkokul 4. sınıf öğrencisi kızı Pera Suyolcu (10). Pera, çok çalışkan bir çocuktu. Duydunuz mu hikâyesini? Müge Hanım, tatil yapmak isteyen yavrusuyla birlikte bu ülkede bir nebze mutluluk arayan milyonlardan biriydi. Kızı Pera, henüz 10 yaşında, gelecekte doktor ve mimar olma hayalleri kuruyordu. O karanlık gecede, dumanlar içinde hayallerine sarılıp hayata veda ettiler. Soruyorum size, bu çocukların hayatından kim sorumlu? Kim hesap verecek? Zehra Sena Gültekin ve eşi Bilal Gültekin, çiftin çocukları Muhammet Selim, Yusuf Sinanettin, Bekir Sadık ve Sümeyye’nin de aralarında bulunduğu Gültekin ailesinden 8 kişi yangında hayatını kaybetti. Ayrıca, Zehra Sena Gültekin ve eşi Bilal Gültekin’in Uygur Türkü küçük bir kızın koruyucu ailesiydi. Türk Hava Yolları personeli olduğu öğrenilen Sena Gültekin, okulların yarıyıl tatiline girmesinden dolayı eşi, çocukları ve ailesinden 9 kişiyle birlikte Kartalkaya Kayak Merkezi’ndeki Grand Kartal Otel’e tatile gitmişti. Bursa’da yaşayan diş hekimi anne Yasemin Boncuk Tüzgiray ve eşi Erhan Tüzgiray, çocuklarını yarıyıl tatili için Bolu’ya götürmüştü. Tüzgiray ailesi, 8 yaşındaki Demir ve 11 yaşındaki Defne ile birlikte yangında hayatını kaybetti. İstanbul’da yaşayan ve iki çocuklarıyla birlikte Grand Kartal Oteli’ne gelen Doğan ailesi de yangında öldü. 41 yaşındaki anne Duygu ve 40 yaşındaki baba Mert Doğan’ın iki kızı Doğa ve Mavi, henüz ilkokul çağındaydı. Başkent Üniversitesi Tıp Fakültesi son sınıf öğrencisi intörn doktor Yiğit Gençbay ve özel bir şirkette makine mühendisi olarak çalışan arkadaşı Alp Mercan yangından sağ çıktılar. Otelden gelen yardım çığlıkları üzerine can kurtarmak için tekrar içeri girmeye karar verdiler. Alevlerin içine giren iki arkadaştan bir daha haber alınamadı. Tekrar soruyorum. Kim bu hayatların yok olmasına neden olan isim? Hiçbir zaman gerçek sorumluyu öğrenemeyeceğiz. İşte burada başlıyor mesele. Belediye, “Yetki bizde değil” diyor. Turizm Bakanlığı, “Denetim itfaiyenin sorumluluğunda” diye savunuyor. Ortada bir sorumluluk varsa kimse söz sahibi olmak istemiyor. Yangının çıkış sebebi, restoran bölümündeki özensizlikten kaynaklanan elektrik kaçağı olarak belirtiliyor. Peki, o restoranı kim denetledi? O yangın merdivenlerinin kullanılamaz olduğunu kim fark etmedi? Bunu kim gözden kaçırdı? Bolu Belediye başkanı, yangın güvenliğinin belediye sınırları dışında olduğunu, yetkinin Turizm Bakanlığı’nda olduğunu söyledi. Turizm Bakanlığı ise “Biz düzenli denetim yaptık, sorun yoktu” diyerek topu itfaiyeye attı. Bu yetki karmaşası, açık bir sorumsuzluk tablosudur. Kamu kurumları arasındaki bu iletişimsizlik, denetimsizlik ve hesapsızlık çocuklarımızı, ailelerimizi yok etti. 78 canımızı kaybettik. Ama şimdi bir soru sormak zorundayız: Daha kaç çocuğumuzu kaybedeceğiz? Daha kaç aile yıkılacak? Bu sorumluluk karmaşası bitmeden bu ülkede sorumlusu olmayan ölümlere kurban gitmeye mahkûmuz. Eğer bu ülkede birileri gerçekten sorumluluk almak istiyorsa ilk adım olarak şu suç ortaklığını kabul etmelidir. Yetki karmaşası sona ermeli, otellerin denetimi ile ilgili tek bir kurum belirlenmelidir. Denetimler kâğıt üzerinde değil, gerçekte yapılmalıdır. Her ölüm, bizden bir parça koparıyor. Ama çocuklarımızı kaybettiğimizde, geleceğimizi kaybediyoruz. Bugün Müge Hanım’ın, Pera’nın anısına, Zehra, Bilal Gültekin ailesi ve yangında can veren 78 kişi için bu sorumsuzluk zincirini kırmak zorundayız. Yoksa tarih bizi de affetmeyecek. Soruyorum: Sorumluluk kimde? Ve daha da önemlisi: Hesap soracak cesaretimiz var mı? Açık açık söyleyeyim. Artık aynaya bakma vakti. Hesap soracak cesaretimiz yok. Yargısıyla, siyasetiyle, insanıyla hep birlikte çürüdük. Adaleti, sorumluluk duygusunu, cesaretimizi kaybettik. Deprem oldu hesap sormadık, terör saldırısı oldu hesap sormadık, enflasyon altında ezildik hesap sormadık, fabrikalar patladı hesap sormadık, sapıklar kadın bedenini parçaladı hesap sormadık, açıkta bırakılan elektrik kabloları el ele ölüme götürdü hesap sormadık, yediğimiz yemekten hastalık çıktı hesap sormadık. Ne siyasetten ne yargıdan ne iktidardan ne muhalefetten hesap sorduk.",https://www.cumhuriyet.com.tr/yazarlar/murat-agirel/hesap-soracak-cesaretimiz-var-mi-2292664
Murat Ağırel,Deprem bölgesinde 651 bin kişi halen evsiz,08 Şubat 2025 Cumartesi,"6 Şubat depremlerinin üzerinden iki sene geçti. Ne acımız dindi ne öfkemiz ne de çaresizliğimiz. En kötüsü de bu çaresizlik hissi. Depremin olduğu gün Kahramanmaraş ve Antakya’da gördüğüm, hissettiğim tek şey çaresizlikti. Bu duygu, öfkemin geçmesine izin vermiyor. Bütün depremzedeler sıcak ve sağlam evlerde oturmaya başlasa, mutlu bir hayata geri dönse de 6 Şubat sabahını her hatırladığımda hissettiğim duygular silinmeyecek. Bu sene anma ve Halk TV’de programımızı Antakya’da yapmak için deprem bölgesine yeninden gittim. İki senedir hükümet ne yapmış diye baktım. Bölgedeki vatandaşlarımızı gördüğümde iki senenin sonunda çok da bir yol gidilmemiş gibi görünüyor. Kentler koca bir şantiye olmuş durumda. Toz duman ortalık, ne nefes almak mümkün ne de sağlıklı yaşamak. Kabul, bu kadar bina nasıl yapılacak elbette şantiyeler kurulacak ama gidince anlıyorsunuz işte bir plansızlık bir düzensizlik var. Yine koca binalar dikiliyor yine barınma sorununu çözmek yerine “rantabl” alanlar yaratılmak hedefleniyor. En azından süren inşaatlardan görülen durum bu... Amerikan tarzı veyahut lojman tarzı iki bilemedin üç katlı evler yapmak varken neden çok katlı evlere gidiliyor anlamış değilim. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Deprem oldu diye Antakya deprem bölgesi olmaktan mı çıktı? Bilmediğim konuda ahkâm kesmeyeyim. Anma programları bittikten sonra Adana’ya baba ocağına döndüm. Babamın rahatsızlığı ve tedavisini takip etmek için buraya geldim. Ancak bir yandan da deprem bölgesinde yapılan inşaatları düşündüm. Bunlar aklımı kurcalarken bir anda İletişim Başkanlığı’nın faaliyet raporuna ulaştım. Öyle gizli bir şey değil. Adı: Asrın Felaketinin 2. Yılı: İnşa ve İhya Çalışmaları... Raporu okudukça şok oldum. İletişim Başkanlığı neyi itiraf ettiğinin farkında mı bilemedim. Felaketin üzerinden iki yıl geçmiş olmasına rağmen resmi rapora göre deprem felaketini yaşayan tüm illerde halen konteynerlerde toplamda 651 bin 958 vatandaşımız yaşıyor. Yani bugün halihazırda deprem bölgesinde Türkiye Cumhuriyeti vatandaşı 650 bin kişi evsiz. Raporda vurgulanan ilginç bir faaliyet var: Kurulan konteynerlere 105 bin vantilatör ve 149 bin 305 klima takılmış. Ne desem bilemedim. Bitmedi... Sadece Hatay’da 218 bin kişi konteyner yaşamı sürüyor. Kahramanmaraş’ta 107 bin kişi, Adıyaman’da 118 bin kişi, Malatya’da 112 bin kişi konteynerde yaşıyor. Diğer illerde nispeten daha makul sayılar var. Üstelik 75 milyar dolarlık bir kaynak deprem bölgesine aktarılmasına rağmen yüz binlerce insan halen evsiz. Bu parayla yeni ülke kurarsınız, neden bu insanlar hâlâ tavanı akan, her yağmur yağdığında su içinde kalan konteynerlerde yaşıyor? Yapılan çalışmalar da var, raporda yazanı kısaca aktarayım: “18 il, 179 ilçe, 8 bin 474 mahalle 2 bin 472 köy için 30 Mayıs 2023 tarihinde başlayan hak sahipliği süreci 25 Aralık 2023 tarihinde, sadece 211 günde tamamlanmıştır. Hak sahipliği sürecinde, 845 bin 371 talep değerlendirilmiştir. Taleplerin tümü (85 milyon evrak) ilgili komisyonlar tarafından incelenmiştir. 15 milyon sayfalık 70 bin komisyon kararı alınmıştır. Başvuruların yüzde 65’i e-Devlet, yüzde 35’i AYDES üzerinden alınmıştır. Bu taleplerin itiraz sonrası muhtemel dahil; 18 ilde toplam hak sahibi sayısı 451 bin 10’dur.” Bakın ben de farkındayım bu işin zor bir iş olduğunu. Fakat en başa dönelim. Bölgede yaşayan vatandaşlarımızın içerisinde bulunduğu çaresizliği hissedince “yapabileceğimiz bu kadar mı yani” demekten kendinizi alamıyorsunuz. Bizim gibi bir ülkenin iki senede çoktan insanları 2-3 katlı binalara yerleştirmiş olması gerekirdi. 650 kişinin halen evsiz olması insanın onuruna dokunuyor. Sonuç olarak gördüğüm şeyler, konuştuklarım, bölgedeki çalışmalar, yaratılan üretim kapasitesi ile birlikte en az 5 sene daha bu tablonun devam edeceğini öngörüyorum. Kaybettiklerimize mi üzülelim, kalanların çaresizliğine mi artık karar veremiyorum. Bildiğim tek şey var mücadeleyi bırakmamak. Oradaki çocukları iyi bir eğitim ve güzel bir gelecekle buluşturmak boynumuzun borcu. Herkes kendi çapında bunun için çabalamalı, bunun için yaşamalı. Bu ülkenin çocukları çok değerli. Ben de gazetecilik yaptığım sürece oradaki durumun, en ufak sorunun takipçisi olacağım. İnanıyorum 20 sene sonra konteyner kentlerden çıkmış çocukların başarı hikâyelerini okuyup gururlu gözyaşları dökeceğiz. Kim bilir belki de konteynerde büyümüş, okuma yazmayı konteyner kentteki konteyner okulda öğrenmiş bir Nobel ödüllü bilim insanımız bile olur ilerde... İşte o zaman hep beraber güneş yüreğimizi ısıtır, kaybettiklerimize olan borcumuzu bir nebze de olsa ödemiş oluruz.",https://www.cumhuriyet.com.tr/yazarlar/murat-agirel/deprem-bolgesinde-651-bin-kisi-halen-evsiz-2297477
Murat Ağırel,Deprem bölgesinde yaşanan skandal,25 Şubat 2025 Salı,"Daha önceki yazılarımda da söyledim. Deprem bölgesinden elimi dikkatimi çekmeyeceğim. Orada depremzedelere yapılacak her kötülüğün karşısına çıkacağım. Bakın bir olay yakaladım. İlk başta inanamadım. Anlatayım. AFAD’ın depremzedelere dağıtması için gönderdiği yatak, battaniye ve diğer yardımlar; Hatay/Altınözü ilçesinde hem de kendisine AFAD yetkilisi diyen kişinin marifeti ile fuhuş yapılan masaj salonunda kullanıldı desem ne dersiniz? Ben de görüntüleri görene kadar mümkün değil demiştim. Polis ve jandarma hem masaj salonu görünümlü fuhuş yerine sonra da Hatay Altınözü İlçe Spor Müdürlüğü’nde görevli kişinin işyerine ve çiftliğine baskın yaptı. Baskında AFAD’a fatura edilerek bedelleri ödettirilen ürünler ve malzemeler çıktı. Olay bununla da bitmemiş. Personel de bu kişi hakkında ifade vermiş. Zaten her şey yapılan bir atamayla başlamış. Aslında, Hatay’ın bir ilçesinde spor müdürlüğünde görevli olan A.Z. isimli şahsın, engelli kadrosundan işe girdiği, “ilçe spor müdürü” görevine yıllardır kimse atanmıyordu. A.Z. müdürlük görevini vekaleten yürütüyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu kişi 6 Şubat’ta meydana gelen deprem sonrasında ilçe merkezinde inşa edilen Yenişehir konteyner kentinin sorumlusu olarak atandı. Bu atamadan sonra tuhaf işler olmaya başladı. Deprem bölgesine ataması yapılan personelin torpili, tanıdığı yok ise “Konteyner yok” denmiş. Daha sonra konteyner kente yüksek fiyatlar ile arıtma sistemi bağlanmış. Yetkililer ile konuştuğumda, takan firmanın cihazın bedelinin çok üzerinde bir fiyatla fatura keserek ödemeyi AFAD’dan aldığını, ilçedeki konteyner kentte yapılan işlemler adı altında AFAD’a fatura edilen diğer faturaların da incelenmesi durumunda benzer birçok usulsüzlük ve yolsuzluğun ortaya çıkacağını belirttiler. “Neden siz şikâyetçi olmuyorsunuz” dediğimde “Şikâyet edeceğimiz yargıdaki kişilerle her gün beraberler ekmeğimizden oluruz” yanıtını aldım. Tabii bu durum eninde sonunda savcılığa ulaşmış. Savcılığa verilen dilekçede de AFAD’a fatura edilerek ödemesi yaptırılan ürünlerin, spor müdürü olarak görev yapan A.Z’nin ilçe merkezinde bulunan, sahibi olduğu lokantaya monte ettiği belirtilmiş. Bu sırada bir gelişme olmuş. Ö.K. isimli şahsın işlettiği D.D. isimli masaj salonunda fuhuş yapıldığına dair il ve ilçe savcılıklarına ihbarlar yapılmış. Bu masaj salonu ile ilçedeki bir savcının bağı olduğundan delil yok denerek bir soruşturma açılmamış. Kolluk güçleri işlem yapmak istediğinde ise arama yapılması engellenmiş. Sözde masaj salonuna jandarma tarafından idari denetim yapıldığı esnada içeride sekiz yabancı uyruklu, çalışma ruhsatı olmayan, çoğunun bulunma süresinin bittiği tespit edilen kadınlar belirlenmiş. Bunun üzerine savcı tekrar aranmış ama yine arama izni verilmeyerek sadece işletme sahibi ile görüşülmesi istenmiş. Jandarma, yabancı uyruklu kadınlarla yapılan ilk mülakatta, kadınların pasaportlarının patronlarında olduğunu, kendilerinin ülkelerine dönmelerine izin verilmediğini ve geceleri kapının üzerlerine kilitlendiğini belirtmeleri üzerine, savcıyı tekrar arayarak durumu anlatmış. Savcı, evrakları sabah getirmelerini istemiş. Ancak dosyayı da polise teslim etmelerini istemiş. Savcı, polise göçmen kaçakçılığından soruşturma açılması talimatı vererek evrakları ve yabancı uyruklu kadınları ilçe Emniyet görevlilerinin teslim almasını belirtmiş. Dosyayı inceleyen ilçe Emniyet yetkilileri olayı anlamış ve savcıya durumu bildirmiş. Savcı, insan ticareti şüphesi var iken göçmen kaçakçılığından tahkikat evraklarını istemiş ve Ö.K. ile M.A.K. isimli şahsa gözaltı kararı vererek adliyede hazır edilmesini talep etmiş. Yaşanan gelişmelerin ardından Ö.K ve M.A.K. savcılığa kendi araçlarıyla gelerek (İddiaya göre bu şahıslar ilçe spor müdürünün yanından savcının yanına geliyorlar.) savcıya ifade veriyor. Savcı adli kontrol istemiyle şahısları mahkemeye sevk ediyor ve adli kontrol şartıyla serbest bırakılıyorlar. Masaj salonundaki kadınlar ise Kayseri’deki geri gönderme merkezine yollanıyor. Burada yapılan tahlil sonucunda sekiz kadının çoğu AIDS şüphesiyle karantinaya alınıyor. Fuhuş yapıldığı iddiası bulunan bu masaj salonunda çalışan kadınların AIDS olma ihtimali varken ilçe spor müdürü vekili ve savcılar tarafından buna izin ve imkân veriliyor. Masaj merkezinde çekilmiş görüntüler var. İnsanın kalamayacağı köhne yerler ve burada AFAD battaniyeleri, yatakları mobilyaları var. Yani depremzedenin hizmetinde kullanılması gereken AFAD malzemeleri fuhuş için kullanılmış. AFAD yetkilileri ile konuştum. Kişiden ve olaydan haberleri yoktu. İncelediklerinde bu kişinin kadrosunun AFAD’da olmadığını beyan ettiler. Polis, bu ilçe spor müdürünün evine ve işyerine baskın yapmış. Skandal daha da büyümüş. Ortaya AFAD tarafından bedeli ödenmiş yüzlerce malzeme çıkmış. Yabancı uyruklu şahısların çalışma ruhsatı olmadan çalıştırıldığı D.D. isimli masaj salonu merkezi sahibi Ö.K. isimli şahıs ile savcının ve ilçe spor müdür vekili A.Z’nin bağları bence çok iyi araştırılmalı. Bu kişilerin Kıbrıs’a birlikte tatile gittiği, aynı otelde tatil yaptıkları ve bu tatil ücretinin masaj salonu sahipleri tarafından ödendiği kaynağım tarafından iletildi. O kadar çok olay var ki her biri ayrı rezalet. Bütün olayların merkezindeki ilçe spor müdürü A.Z., gözaltına alındı ve savcı karşısına çıkarıldı. Tabii ki adli kontrol şartı ile serbest bırakıldı. Belgeleri, videoları, market fişlerine kadar elimde. Ayrıca durumu İçişleri Bakanlığı’na da haber verdim. Hesap sorulacaktır mutlaka, yoksa kısa yoldan bize mi dava açılacak? Göreceğiz.",https://www.cumhuriyet.com.tr/yazarlar/murat-agirel/deprem-bolgesinde-yasanan-skandal-2303394
Murat Ağırel,Milli Savunma Bakanı Yaşar Güler’e sesleniyorum,17 Aralık 2024 Salı,"Adı: Doğuş Caner Tüfekçi 1995 doğumlu profesyonel voleybolcu. Spora olan tutkusu, onu çok genç yaşta lisanslı bir sporcu olmaya yöneltti. Kartal Anadolu Spor Kulübü ve Tuzla Gelişim Spor Kulübü’nde oynadı. Tarihler 19 Aralık 2023 tarihini gösterdiğinde yeni bir kulübe transfer oldu. Gerekli tüm sağlık kontrollerinden geçmişti. Tam bu başarısını kutlarken vatani görev zamanı geldi. Vatan sevgisi ve sorumluluk bilinciyle askerlik şubesine başvurdu. Transferinin üzerinden daha bir ay geçmeden 6 Ocak 2024 tarihinde askerlik vazifesini yapmak üzere Burdur’daki acemi birliğine teslim oldu. Alışmak için elinden geleni yapsa da birliğindeki sorunlar yaşamını zorlaştırdı. Kaloriferler çalışmıyor, kış şartlarında koşullar gittikçe sertleşiyordu. Piyade birliği olması nedeniyle eğitimler sıkıydı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hastalandı. Sağlık sorunları ilk olarak 24 Ocak 2024 tarihinde baş gösterdi. Ciğerleri patlayacak gibi öksürüyor, geceleri titreme ve yüksek ateş yaşıyordu. Koğuş arkadaşları bu duruma şahitlik etti. Komutanına bildirildiğinde, önce ciddiye alınmadı. Nihayet revire sevk edildiğinde, iddiaya göre revir doktoru fiziksel bir muayene yapmadan basit bir ilaç yazarak geri gönderdi. Ancak Caner’in durumu giderek kötüleşti. Bir mesajda arkadaşına şunları yazdı: “Ciğerlerimi burada bırakacağım.” Taburda kaloriferlerin çalışmaması nedeniyle birçok asker hasta olmaya başlamıştı. Bunun üzerine askerler CİMER’e şikâyette bulundular ve kısa süre sonra kaloriferler tamir edildi. Ancak Caner’in sağlık durumu artık daha da kritik bir hal almıştı. Kışlaya geleli daha bir ay olmadan 2 Şubat 2024 tarihinde, durumunun ciddiyeti nedeniyle birliğinden ayrıldı. Arkadaşıyla birlikte Burdur Devlet Hastanesi’nin acil servisine gitti. Nöbetçi doktor, herhangi bir film veya tetkik yapmadan antibiyotik yazdı ve taburcu etti. Gece saati olduğu için nöbetçi eczaneye gidildi ancak ilaç temin edilemedi. Eczanede ilaç yoktu. O gece Caner, Ankara’daki usta birliğine gitmek üzere otobüs yolculuğuna çıktı. Ancak yol boyunca durmaksızın öksürüyordu. Ankara’ya ulaştığında, sağlık durumu öylesine kötüydü ki merkez komutanlığında bulunan yetkililer hemen fark etti. Revirdeki doktorlar derhal GATA’ya sevk edilmesini sağladı. GATA’da yataklı tedavisine başlanıldı. 12 Şubat 2024 tarihinde yoğun bakıma alındı. Akciğerleri, mesajında bahsettiği gibi tamamen iflas etmeye yakındı.Bu süreçte Caner entübe edildi. ECMO adı verilen bir cihaza bağlanarak ciğerlerinin işlevi desteklenmeye çalışıldı. Ancak bu kez böbrekleri iflas etti ve diyalize bağlanmak zorunda kalındı. Sporcuydu, güçlüydü, fizikliydi, antrenmanlıydı. Komando olacak yapıya sahipti. Ancak tüm müdahalelere rağmen Caner, 28 Şubat 2024 tarihinde yaşam mücadelesini kaybetti. Caner’in ailesi, genç bir sporcunun vatani görevi sırasında hayatını kaybetmesi nedeniyle hukuk mücadelesi başlattı. Asıl ıstırapları, şehitlik statüsünün kendilerine çok görülmesi oldu. Anne, “Oğlumun şehit sayılması en büyük hakkımız” diyerek bu mücadeleyi halen sürdürüyor. Milli Savunma Bakanlığı’na (MSB) yaptıkları başvuru, şehitlik yönetmeliği kapsamında olmadığı gerekçesiyle reddedildi. Ailenin mücadelesi, şehitlik statüsü verilmesi için Ankara İdare Mahkemesi’ne taşındı. Milli Savunma Bakanlığı, mahkemeye gönderdiği yazıda, şehitlik yönetmeliğine aykırılık bulunduğunu ifade etti. Evet, TSK tüm gücüyle Türkiye’yi, bu toprakları, evimizi, ocağımızı korumaya devam ediyor. Fakat kışlaların büyük çoğunluğundaki fiziki koşullar 50-60 sene öncesinin imkânlarıyla idare ediliyor. İnsanlarımız ordusunu kutsal bahşettiği için bunlara göz yumuyor. Dayanırız şafak yaklaşıyor diyor. Ama olmaz birilerinin de bunları söylemesi lazım. Askerimizi daha iyi fiziki koşullarda eğitmeliyiz. Yoksa o asker gözünü kırpmadan yağmurda çamurda, dağda bayırda, karda kışta canını vermeye hazır. Silahı olmasa yumruğuyla savunur, eli kolu olmasa vücudunu feda eder. Ama sayın bakana sesleniyorum. Rica ediyorum bu duruma bir göz atın. Zaten şöyle 1 aylık bir incelemeyle bile ülkemizdeki bütün kışlaların gerekli eksiklikleri tespit edilir. Bütçede planlama yapılır, çoğu fiziki şartlar iyileştirilir. Gerekiyorsa 50 yıllık asbestli betonarme yapıları yıkıp ısı yalıtımı olan çelik kışlalar yapalım. Çok zor değil. Caner gibi gençlerimiz, asker ocağında hayatını kaybetmeden onlara gereken değeri vermek hepimizin sorumluluğu. Bu mücadele yalnızca bir ailenin değil, hepimizin vicdan mücadelesidir. Caner, vatani görevini yerine getirirken hayatını kaybeden bir gençtir ve onun anısı hepimiz için bir emanet olmalıdır. Şehitlik mertebesinin Doğuş Caner Tüfekçi’ye verilmesi, hem ailesine hem de bu ülkenin evlatlarına olan borcumuzdur. Bu hak, onun fedakârlığını taçlandıracak ve benzer acıların önüne geçilmesi için dönüm noktası olacaktır.",https://www.cumhuriyet.com.tr/yazarlar/murat-agirel/milli-savunma-bakani-yasar-gulere-sesleniyorum-2279907
Murat Ağırel,Adalet kimin için tecelli edecek,30 Kasım 2024 Cumartesi,"Adalete ulaşmak tarihin her döneminde zor olmuştur. Çoğu kez güçlünün adaleti işlese de insanlık bunu anayasa ve yasalarla herkes için eşit bir hale getirmiştir. Bugün bile terazi güçlüden zenginden yana ağır basıyor. Ve dahası, bazıları bu adaletsizliğe şahit olduklarında, “Onlar ayarladılar, bağladılar, anlaştılar, sen daha çok çalış” demeyi tercih eder. Böylece eşitsizliği de haklı gösteririz. Oysa adalet, bireyin gücü ya da imkânlarıyla değil, herkesin aynı başlangıç noktasına sahip olmasıyla anlam kazanır. Adalet sistemi, yalnızca zayıfa değil, güçlüye de eşit şekilde işlemek zorundadır. Sanırım neden bahsedeceğimi az çok anladınız. Polatlar davası. Bu dava, aslında toplumun gösterişli yaşam tarzlarına olan ilgisinin ve buna duyulan hayranlığın nasıl yozlaşmış bir değer yargısına dönüşebildiğinin en somut örneği olarak karşımızda duruyor. Ayrıca “gösteri” ve “şöhret” budalalığının ahlaki çöküşü nasıl maskelediğini bize gösteriyor. Polatlar davası, yalnızca bir suç soruşturması değil, aynı zamanda bir toplumun değer yargılarının nasıl sarsıldığını gösteriyor. Dilan Polat içeri girip çıktıktan sonra insanlar takım tutar gibi dava dosyasına bakmadan sorgulamadan fanatik bir taraftar oldu. Karapara soruşturmasında Polat ailesi ve bağlantılı isimler gözaltına alındı, bir kısmı tutuklandı. Ailenin sahip olduğu şirketlere kayyum atandı. Soruşturma sürerken soruşturmayı yürüten savcı hakkında iddialar ortaya atıldı ve sonrasında tayini çıktı. Soruşturmaya başka bir savcı atandı, MASAK ve vergi inceleme raporları hazırlandı ancak iddianame mahkeme tarafından kabul edilmedi. Sonra üst mahkeme karar verdi ve itirazlar ile duruşmalar başladı. Duruşmalara ara verildiğinde dosyanın savcısı bir kez daha başka bir yere atandı. Kayıt dışı paranın transfer edildiği soğuk cüzdanları yasal kripto şirketlerinde arayan, ön MASAK raporundaki bulguları görmezden gelen bir soruşturma süreci var. Gözlerinin önündeki maddi gerçeklere bakmadan, “Var olan duruma kara para dersek, tüm herkesi yargılamamız gerekir, o zaman yargı bunun altından kalkamaz” diye üstüne vazife olmayan konuda usul dışı bir görüş bildiren MASAK uzmanı olmayan müfettişlerin hazırladığı iki rapor ile de dava devam ediyor. Raporlardaki örnekler ise daha da çarpıcı: Devlet hastanesinde çaycı olarak çalışan E.Ö., tanesi 72 TL olan sabunu, 1866 seferde, günde 31 kez sipariş vererek 15 bin 816 adet sabun almak için toplamda 1 milyon 632 bin TL ödediğine inanan bir MASAK yetkilisi var mesela. Ve buna rağmen, bu saçmalıklara inanan ya da umursamayan kişiler hâlâ mevcut. Dava devam ediyor, umarım adalet tecelli eder. Karapara davası devam ederken Polat ailesi ve fertleri hakkında “vergi usul kanununa muhalefet” suçlamasıyla yeni iddianameler düzenlendi. Toplamda 6 ayrı iddianame var ve her bir iddianamede çift defter tutma, sahte fatura düzenleme ve vergi usul kanununa muhalefet suçları işlenmiş. Şunu belirtmem gerekiyor. Şu an Anadolu Yakası’ndaki şirketlerle ilgili iddianameler hazırlandı ancak her şirket, şirket yetkilisi ve iştirakçileri için ayrı ayrı soruşturma yürütülüyor. Diğer şirketler ve kişiler için soruşturmalar daha devam ediyor. Daha çok iddianame hazırlanacak. Hazırlanan 6 ayrı iddianamede yer alan şüpheliler için hem hapis cezası hem de para cezası isteniyor. Örneğin, Ahmet Gün hakkında hazırlanan iddianamede 79 milyon TL, Ahmet Gün ve Sezgin Polat hakkında hazırlanan iddianamede KDV ve kurumlar vergisi bakımından oluşan kamu zararının toplam 138 milyon 486 bin TL olduğu tespit edildi. Ahmet Gün, Sezgin Polat ve Engin Polat hakkında hazırlanan iddianamede 68 milyon 518 bin TL, Ahmet Gün, Dilan Polat ve Engin Polat hakkında hazırlanan iddianamede ise 1 milyon 500 bin TL kamu zararı belirlendi. İddianamede, “etkin pişmanlık hükümlerinin şüphelilere hatırlatıldığı ancak başvuru ya da ödeme yapılmadığı” belirtilmiş. Bu, tüm dosya kapsamında şüphelilerin sahte fatura kullanarak kamuyu zarara uğrattığını ortaya koyuyor. Engin Polat’ın karapara soruşturma-sında verdiği bir ifade var: “Bilmeden kesmediğimiz faturalar olabilir.” Ne yazık ki bu yalanlara inanan ya da önemsemeyenler hâlâ var. Zaten esas mesele de yargı sürecinin başından sonuna kadar yargıya güveni zedeleyen ve toplumda, adaletin zengin ve nüfuzlu kişiler lehine işlediği algısını güçlendiren bir tabloya yol açmasından kaynaklanıyor. Polatlar çelişkili ifadeler ve tavırlarla da suyu bulandırarak bu durumdan fayda sağlıyor. Umarım adalet, sadece kahvesine altın tozu dökerek içen saçına dolar ve Avro bigudileri takıp vergi hırsızlığı yapanlar için değil, imkânsızlıklar içinde çocuklarını adil ve ahlaklı insanlar olsun diye yetiştirmeye çalışanlar için de tecelli eder.",https://www.cumhuriyet.com.tr/yazarlar/murat-agirel/adalet-kimin-icin-tecelli-edecek-2274276
Murat Ağırel,Gayrimüslim mirası ve yolsuzluk hikâyesi: Bitmeyen adaletsizlik,28 Aralık 2024 Cumartesi,"Önceki yazımda, gayrimüslim vatandaşlarımıza ait olup Hazine’ye kalan arsalar üzerinden gerçekleştirilen yolsuzluklardan bahsetmiş ve bu konunun devam edeceğini belirtmiştim. Kısaca hatırlatmak gerekirse Kadıköy Bostancı’daki bir arsa davasında, fotokopi fotoğraflar ve yetersiz bilirkişi incelemeleriyle miras hakkı talep edilmişti. Bugün ise daha da çarpıcı bir hikâye olan Kuruçeşme sahilindeki bir arazi davasını sizlere aktaracağım. Kuruçeşme sahildeki arazi, 1940 yılında Arpacıoğlu ailesine ait tapuyla kayıt altına alınmış. Tapu, Kalneki, Anastasya, Eftelia ve Mihal adlı dört kardeş üzerine kayıtlıydı. Yıllar içinde bu kardeşlerin ölmesiyle miras sahipsiz hale gelirken yalnızca Kalneki’nin soyundan gelen çocukları hayatta kaldı. Ancak belirli bir süre içinde miras talebi yapılmazsa arazi Hazine’ye kalacaktı. 2017 yılında avukat Ali Elbeyoğlu, Kalneki’nin Eleni adlı bir kızı olduğunu ve onun çocukları aracılığıyla miras talep edilmesi gerektiğini öne sürerek Anadolu Adliyesi’ne başvurdu. Mahkemeye, diğer kardeşlerin çocukları olmadığına dair Atina’dan alınan ölüm belgelerini sundu. Mahkeme hem ölüm raporlarının incelenmesi hem de Kalneki’nin soybağının incelenmesi için bilirkişi olarak Av. Gülşen Çavdar’ı atıyor. Otobid ile zahmetsiz satış. Otobid Fiyatı Gör Bilirkişi bir ön rapor düzenliyor. Raporda Kalneki’nin varisi olarak gözüken Eleni’nin annesinin adı farklı bu yüzden kızı değildir, diyor. Asıl raporda ise Kalneki kızı Eleni’nin mirasçı kabul edilip mirasçılık belgesini verilmesini söylüyor. Dava sonucunda alınan bu mirasçılık belgesi ile dava konusu olan Kuruçeşme’deki 1708 ada 66 parseldeki araziyi sözde mirasçılar önce kendilerine alıyorlar. Daha sonra Av. Ali Elbeyoğlu ve ortağı Servet Uzun bu araziye temlik koyup üzerlerine alıyorlar. Ancak olaylar silsilesi bundan sonra başlıyor. Kardeşlerin Yunanistan’da öldüğüne dair belge mahkemeye sunulmuştu. Hatta bir şahit cenazeye katıldığını mahkemede beyan etmiş. Oysaki gerçek ortaya çıkıyor. Beşiktaş tapu dairesindeki kayıtlarda 1975 yılında Mihal Arpacıoğlu ve Anastasya Arpacıoğlu’nun ABD vatandaşlığına geçerek Michael Arpacıoğlu, Ann Arpacıoğlu isimlerini aldıklarını gösteren bir belge bulunuyor. Beşiktaş Tapu Dairesi bu resmi belgeyi mahkemeye ibraz etmemiş. Şayet bu belgeyi sunmuş olsaydı Yunanistan’dan aldığı iddia edilen belgenin sahte olduğu ortaya çıkacaktı. Mahkemeye sunulan diğer üç kardeşin de öldüğüne dair Yunanistan'dan alındığını söyledikleri belge sahte. Onu da ekleyeyim. Bu davayı yakından takip eden eski bir kamu çalışanı Mehmet Giritli, CİMER’e yaptığı şikâyet neticesinde Çevre ve Şehircilik Bakanlığı müfettiş görevlendiriyor. Müfettiş 15 Haziran 2023 tarihli 23-9 sayılı raporunu Milli Emlak Avrupa Yakası müdürüne teslim ediyor. Bu raporda Gülşen Çavdar ve Ali Elbeyoğlu hakkında suç duyurusunda bulunulması gerektiğini ayrıca tapu iptal davasının açılması gerektiğini açıkça delilleri ile bildiriyor. Vakıflar temmuz ayında Av. Ali Elbeyoğlu ve bilirkişi Av. Gülşen Çavdar hakkında suç duyurusunda bulunuyor Bakın müfettişin hazırladığı raporda skandallar var. Yolsuzluk var. Usulsüzlük var. Görevi kötüye kullanma var. Müfettiş ön raporunda olumsuz sonrasında da olumlu görüş veren bilir kişi hakkında “Bilirkişi Av. Gülşen Çavdar’ın gerçeğe aykırı raporları ile mahkemelerin hüküm kurduğu, adı geçen bilirkişinin 10.08.2017 tarihli duruşmada tarafları tanımadığına dair yemin ettiği ancak sözde mirasçıların vekili Av. Ali Elbeyoğlu ile birlikte ilk bilirkişi raporunu teslim ettiği 12.02.2018 tarihinden sadece 4 gün sonra 08.02.2018 tarihinde Kartal, Soğanlık, 10507 ada, 1 parselde kayıtlı taşınmazdan hisse satın aldığı anlaşıldığından” diye yazmış. Mahkemede Anastasya Arpacıoğlu’nun 6 Ağustos 1999 tarihinde Atina’da öldüğüne ve cenazesine katıldığına ilişkin 12 Mart 2018 tarihinde yeminli ifade veren kişinin 1999 yılında Türkiye’den hiç çıkmadığını tespit etmiş. Bakın bu ifade ile Anastasya’nın Yunanistan’da çocuksuz öldüğü kayıtlara geçmiş! Müfettiş raporu inanılmaz. Bunun üzerine mahkemeye başvuru yapılmış ama mahkeme bu başvuruyu reddetmiş ve araziyi sahte evrak düzenleyen kişiler üzerine bırakmış. Bakın bu yazdıklarımın tamamı belgeli. Sahte belgeler, sahte tanıklıklar ve kamusal kurumların ihmalleriyle gerçek miras sahiplerinin haklarının gasp edilmesi, hukuk devletinin temel ilkelerine aykırı bir durum. Aklım almıyor. Bittiğini sanıyorsunuz ama devam edeceğim. Bu ülkede ağır bir “hukuk bilinci” eksikliği var. Bakın hukuk bilgisi demiyorum. Hukuka uymak gerektiği konusunda öz bilincimiz olması gerekiyorken biz tam tersi onu nasıl alt edebiliriz diye uğraşıyoruz.",https://www.cumhuriyet.com.tr/yazarlar/murat-agirel/gayrimuslim-mirasi-ve-yolsuzluk-hikayesi-bitmeyen-adaletsizlik-2283614
Murat Ağırel,TikTok’ta neler oluyor,21 Aralık 2024 Cumartesi,"Uzun süredir benim de rahatsız olduğum takip ettiğim bir konu hakkında araştırma yapıyorum ve araştırdıkça nasıl bir “bataklık” olduğunu görüyorum. Bahsettiğim bataklık bir sosyal medya uygulaması. Adı: TikTok En sonda söyleyeceğimi en başta söyleyeyim. Hegemonya savaşları her alanda olduğu gibi sosyal medyada da sürüyor. Bu yüzden ABD’nin Instagram’ı, Twitter’ı, Facebook’u varsa Çin’in de TikTok’u var. Fakat sorun TikTok’un kendi içerisinde denetimsiz bir alan yaratmasından kaynaklanıyor. Yoksa insanlar ABD menşeli sosyal medya uygulamalarından da kazanıyor. Şimdi işin dolandırıcılık kısmına geçelim. Anlatayım. Bu uygulamada fazla takipçi sayısı olan kişiler canlı yayınlar vasıtası ile markaların ürünlerini tanıtıp para kazanabiliyorlar. Bir de canlı yayın açarak takipçilerin hediye göndermeleri ile para kazanabiliyorlar. Hediye gönderebilmeleri için de “jeton” olarak adlandırılan TikTok paralarından almaları gerekiyor. Jeton TikTok uygulamasında kullanılan dijital bir para birimi. Canlı yayın yapan kullanıcılar, yayını sonlandırdıktan sonra “elmas” adı verilen, yalnızca yayıncılar tarafından kullanılan ve itibari paraya çevrilmesi mümkün olan sanal para birimlerine dönüştürüyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Elmasların kendi değerleri mevcuttur (1 elmas 0.05 USD değerinde). TikTok uygulaması bu işlemlerden yaklaşık yüzde 60 oranında komisyon alıyor. Kullanıcıların hesaplarında bulunan paraları çekmeleri için öncelikle TikTok uygulamasına bir banka hesabı tanımlamaları gerekiyor. Burada bir olay yaşanmış. Bir vatandaş rızası dışında kredi kartından TikTok adlı uygulamadan ödeme çekildiğini beyan ederek siber suçlarla mücadele şube müdürlüğüne ihbarda bulunmuş. Yapılan ihbarı değerlendiren yetkililer fiziki ve teknik takip sonucunda devasa bir yapıya ulaşmış. Soruşturma kapsamında ATM’lere aparat yerleştirerek kredi kartlarını kopyalayan İmam Fettah Altınyüzük isimli kişiye ve suç ortaklarına ulaşmış. Bu dolandırıcılar suçlarını itiraf etmiş. Örgüt lideri olarak Mustafa Daşdemir isimli kişi tespit edilmiş. Kopyalanan kredi kartı bilgilerini Alihan Caynak isimli bir kişi Bulgaristan ve başka ülkelerdeki kişilere gönderiyormuş. Bu kişiler ele geçirdikleri veya temin ettikleri banka hesap bilgileri/kredi kartı bilgilerini Google Play hesaplarına veya Apple kimliklerine ödeme yöntemi olarak tanımladıkları belirlenmiş. Tanımlanan banka kredi kartlarından Google/Apple hesaplarına bakiye yükledikleri sonrasında TikTok uygulamasından jeton yükleme işlemi gerçekleştirdikleri, TikTok hesaplarına yüklenen jetonları anlaşmalı/irtibatlı oldukları yayıncılara canlı yayın esnasında hediye olarak gönderdikleri tespit edilmiş. Satın aldıkları jetonları yani bu jeton ile aldıkları hediyeleri, canlı yayın yapan kullanıcılara gönderiyorlarmış. Ancak hediye sadece ismi, aslında canlı yayın yapan kullanıcı ile anlaşarak hediye gönderilen jetonları tekrar iade alıyorlarmış. Canlı yayın yapan kişi de kendisine gönderilen tutardan büyük bir komisyon alıyormuş. Alihan Caynak isimli şahsın yayıncılardan aldığı komisyon tutarlarını dikkat çekmemek amacıyla kardeşinin ve babasının banka hesaplarına yatırılmasını sağladığı da anlaşılmış. MASAK konuyu incelemiş. Para transfer ilişkisi bulunan 10 farklı grubun varlığına ulaşılmış. Bu gruptaki şahısların birbirleri ile para transferlerinin olduğuna ve gruptaki kişi sayısının 3 ile 20 kişi arasında değiştiği tespit edilmiş. Grupta yer alan şahısların kendi içlerinde tek bir şahıs ile aralarında para transfer işlemlerinin olduğu belirlenmiş. Küçümsemeyin. Bu platform üzerinden milyarlarca lira döndüğü belirlenmiş. MASAK yetkilileri 1619 kullanıcıya ait banka bilgilerini analiz etmiş. TikTok tarafından hesabına 1 milyon TL’den fazla para girişi olan 106 kişi olduğunun tespiti yapılmış. Yine hesabından TikTok hesabına 1 milyon TL’den fazla para çıkışının olduğu 78 şahıs ve 1 şirket hesabının olduğu sonucuna ulaşılmış. Hatta kişisel hesaplarından 1 milyon TL’den fazla para çıkışının olduğu 78 kişi arasından, aralarında IŞİD terör örgütü üyeliğinden işlem yapılan şahısların olduğu bile tespit edilmiş. 2023 yılı haziran ayında İstanbul Siber Suçlarla Mücadele Şube Müdürlüğü ekipleri TikTok üzerinden sanal para ticaretiyle 1.2 milyar TL kara para aklandığının tespiti üzerine TikTok fenomenlerine yönelik operasyon yaptı. Bir iddianame hazırlandı. Emniyet’in siber suçlar birimini ve iddianameyi hazırlayan savcıyı tebrik ederim. Ancak çağrı yapmak istiyorum. İddianamede yer almayan yüzlerce kişi var. Videolarına çok kolay ulaşabilirsiniz. Ben çoğunu kayıt altına aldım. Aleni şekilde bu işlemlere devam ediyorlar. TikTok yetkilileri bunu tespit edemez mi tabii ki edebilir. Nihayetinde harcamalara yapılan itirazlar sonucunda TikTok da buradan zarar görüyor. TikTok’a ulaşamadım, eski çalışanlarına sordum; “Bu düzen içerisinde değiller ama bilgileri var” cevabını aldım. Yetkililere bir kez daha sesleniyorum. Her türlü yasaklamaya karşıyım. Bu platformu kapatmanız değil ama takibe alıp düzenleme yapmanız şart.",https://www.cumhuriyet.com.tr/yazarlar/murat-agirel/tiktokta-neler-oluyor-2281321
Murat Ağırel,Siz harekete geçene kadar yazacağım,07 Ocak 2025 Salı,"Bundan önceki üç yazımda, Hazine’ye kalan arsalar üzerinden, özellikle gayrimüslim vatandaşlarımıza ait arsalarla gerçekleştirilen yolsuzluklardan bahsetmiştim. Yazdıkça konu dallanıp budaklandı. En son, Beykoz’daki Mehmet Hasip Paşa’dan kalan taşınmazlarla ilgili bir yazı kaleme almıştım. Devam ediyorum. Lütfen bu yazıları dikkatlice okuyun, çünkü olay tahminlerimizden çok daha büyük. Gelin, Beyoğlu’ndaki Ohannes ve Takuhi’den olma, 1292 (miladi takvime göre 1875) doğumlu Kirkor dosyasını açalım. 1930’lu yıllarda kereste tüccarı olan Kirkor Keseciyan, çocuksuz olarak vefat ediyor. Miras konusu olan mallar Kirkor’a ait. Kirkor’un toplamda 10 kardeşi bulunuyor. Bu kardeşlerden bazıları çocuksuz olarak vefat etmiş. Kardeşlerden Artin’in 5, Maryem’in 1 ve Piyer’in de 1 çocuğu var. Kardeşlerden Artin’in çocuğu Maryem’in oğlu Atilla Ekmekçi, mirasçı olarak Av. Zerrin Baysal aracılığıyla mahkemeye başvuruyor. Mahkemeye sunduğu dilekçede, “Dedemin kardeşleri gaip!” (yani kayıp) olduğunu ve gaip olan kişilerin bekâr, annesi Maryem’in kardeşlerinin de çocuksuz ve alt soysuz olarak vefat ettiğini bildiriyor. Otobid ile zahmetsiz satış. Otobid Fiyatı Gör Mahkeme, konuyla ilgili bilirkişi tayin ediyor. Ancak ilk bilirkişi, “Bu iş beni aşar, Osmanlıca bilen bir bilirkişi incelemeli” diyerek öneride bulunuyor ve hatta isim veriyor. Buna rağmen başka bir bilirkişi atanıyor. Mahkeme, “Diğer mirasçılar var mı ve Atilla Ekmekçi mirasçı mı?” sorularının yanıtlanması için nüfus müdürlüğü kayıtlarının incelenmesini istiyor. Atanan bilirkişi ise diğer hak sahiplerini detaylıca belirtmeden “Atilla Ekmekçi, Kirkor’un kardeşi Artin’in torunudur ve mirasçılık belgesi alabilir” şeklinde rapor veriyor. Sonuç olarak, mahkeme Atilla Ekmekçi’nin talebini kabul ediyor ve Artin’in sekiz kardeşinin 1996 yılından itibaren bekâr ve gaip olduklarına karar veriyor. Bakın hem bekâr hem de gaip! Bu karar, Kirkor’un ölümünden tam 86 yıl sonra alınıyor! Bu gaiplik kararıyla birlikte, Anadolu 17. Sulh Hukuk Mahkemesi’ne başvuruluyor ve Ohannes oğlu Kirkor Keseciyan’ın tek mirasçısının Atilla Ekmekçi olduğu yönünde karar alınıyor. Bu karar kesinleşiyor. Eğer gaiplik kararı 1995 veya daha önce alınmış olsaydı, mirastan pay alacak başka kişiler de olacaktı. Ancak gaiplik yılı olarak 1996 özellikle belirtiliyor. Hatta önce başka bir tarih veriliyor, bakıyorlar ki bu tarih olur ise mirasçı kalıyor hemen ek dilekçe vererek 1996 yılı olarak düzeltiyorlar. Oysa gerçek şu ki kardeşler “gaip” yani kayıp değil ve tek mirasçı Atilla Ekmekçi değil! Ohannes oğlu Kirkor Keseciyan, 21 Ekim 1926’da bir cinayet sonucu öldürülmüş ve bu olay o dönemin gazetelerinde “Tarlabaşı cinayeti” olarak yer almış. Ohannes oğlu Andon Keseciyan ise 1945 yılında vefat etmiş ve onun mirasçılarının da veraset ilamı bulunuyor. Buna rağmen, en büyüğü 126 yaşında olan 8 kardeşin ölüm tarihi, birdenbire 1996 yılı olarak tespit ediliyor. Av. Zerrin Baysal diğer mirasçı olan Suay ailesini arıyor ve miras rakamı belirtmeden temlik için 200 bin Türk Lirası teklif ediyor. Suay ailesi kabul etmiyor. Atilla Ekmekçi ve Av. Zerrin Baysal gaiplik yılını 1996 olarak tespit ettirince Suay ailesi mirasçı olamıyor. Bu kararı öğrenen Andon Keseciyan’ın mirasçıları hemen mahkemeye başvuruyor. Verdikleri dilekçede, Atilla Ekmekçi’yi tanıdıklarını, mirasçı olduklarını bildiklerini, zaman zaman görüştüklerini, ancak miras davası açıldıktan sonra Atilla Ekmekçi’nin görüşmeyi kestiğini ve telefonlarına çıkmadığını ifade ediyorlar. Yine Artin’in diğer bir kızı İruze, Hatice Ruziye olarak Müslümanlığa geçiyor ve TBMM İlk milletvekillerinden Mehmet Şükrü Gülez ile evleniyor. Burada da Mehmet Şükrü Gülez’in kardeşlerinin de mirasçı olarak gösterilmesi gerekirdi. Atilla Ekmekçi’nin bekâr ve gaip ilan edilen teyzesi Roza’nın (Müslüman olduktan sonra Hatice Ruziye ismini alan) eşi ve kızıyla olan fotoğrafı. Bilirkişi raporlarında İruze Av. Zerrin Baysal tarafından bekâr ve gaip ilan ettirilerek Artin’in diğer kızı Maryem’i (Melek Ekmekçi’yi) tek mirasçı ilan ediyorlar. Kendini tek mirasçı ilan eden Atilla Ekmekçi’nin toplamda 200-400 milyon TL değerindeki bir mirasa konduğu, karşı tarafın mahkemeye sunduğu dilekçeden öğreniliyor. Kirkor’un üzerinde duran taşınmazlar için Atilla Ekmekçi ve avukatı, Beyoğlu Tapu Müdürlüğü’ne müracaatta bulunuyorlar. Taşınmazlar Atilla Ekmekçi adına intikalleri yapılıyor. İntikalleri yapılan bu taşınmazlar için İstanbul Büyükşehir Belediyesi’nden kamulaştırma paraları isteniyor ve 3 milyon Türk Lirasından fazla para tahsil ediliyor. Daha sonra da Kirkor üzerine kayıtlı olup Hazine ve Maliye Bakanlığı ile Vakıflar Genel Müdürlüğü’ne geçen taşınmazlar için de bu devlet kurumuna dava açıyor. Diğer mirasçılar bu duruma itiraz ediyor ve gaiplik kararının yanı sıra veraset ilamının iptali için dava açıyorlar. Bankadaki paralara ve tapulara tedbir koyduruyorlar. Dava dilekçesine göre, Av. Zerrin Baysal, mirasın niteliğini ve değerini diğer mirasçılardan gizlemiş. Tüm mirasın temlik edilmesi karşılığında yalnızca 200 bin TL teklif etmiş. İddiaya göre, Zerrin Baysal, bilerek ve isteyerek hileli işlemler yaparak soybağı kopuk olan müvekkilleri gizlemiş ve mirasın tamamını müvekkili Atilla Ekmekçi adına iktisap etmek için girişimlerde bulunmuş. Bakın bu yazı, bu konuda yazdığım 4. yazı. Yazmaya da devam edeceğim. Çünkü bu anlattıklarım sıradan davalar değil, büyük bir organizasyondan ibaret. Bu organizasyonun içinde avukatlar, tapu müdürlüklerinde çalışanlar, kurum avukatları, bakanlık personelleri, yargı mensupları, emlakçılar ve noterler yer alıyor. Yetkililere sesleniyorum. Adalet Bakanı Yılmaz Tunç, Çevre Şehircilik Bakanı Murat Kurum, Turizm ve Kültür Bakanı Mehmet Ersoy ve Hazine ve Maliye Bakanı Mehmet Şimşek’e sesleniyorum. Kurumlarınızın müfettişleri bu avukatlar ve organizasyon içerisindeki isimleri tespit edip sahtecilik ve yolsuzlukla ilgili raporlar hazırlayarak size sundu. Büyük bir kamu zararı var. Bu raporlar, kurumlarınızdaki kişiler tarafından sümen altı mı ediliyor, yoksa işleme mi alınmıyor? Cevap verilmesi gerekiyor. Ancak gerçek şu ki bu kişiler hakkında hiçbir işlem yapılmıyor ve Hazine ve vakıflar büyük bir zarara uğratılıyor. Çevre ve Şehircilik Bakanlığı Tapu ve Kadastro Genel Müdürlüğü Teftiş Kurulu Başkanlığı’nın 15 Eylül 2022 tarihli (34542/13 sayılı) raporunda, sadece Av. Zerrin Aksulu Baysal ve Tuğba Özkurt için yalnızca 69 dosyada gerçekleşen usulsüzlükler yer alıyor. Bu sadece iki kişiyle ilgili. Peki ya diğer kişiler? Sayın bakanların haberi var mı? Bu organizasyonun büyüklüğünü görmüyor musunuz? Mahkemelerde bu hususta kaç şikâyet olduğunu biliyor musunuz? Mirasçılık belgesinin hiçbir evrak istenmeden saatler içinde verildiğini fark etmiyor musunuz? Biliyorum ki sessiz kalmayacak, kamunun uğradığı zararı tanzim edip bu organizasyonu bitireceksiniz. Ancak siz harekete geçene kadar ben yazmaya devam edeceğim.",https://www.cumhuriyet.com.tr/yazarlar/murat-agirel/siz-harekete-gecene-kadar-yazacagim-2286704
Murat Ağırel,Mirasınıza çökebilirler dikkat edin,11 Ocak 2025 Cumartesi,"Eğer akrabanızdan miras kalan bir taşınmazınız varsa, tapudan kontrol edin. Zira Makedonyalı başka bir “mirasçı” tapuyu sizden almış olabilir. Hadi canım, nasıl olur diyorsunuz değil mi? Bu da oldu! Bodrum’da yaşayan Hüseyin Nafiz ve Emine Jülide Özsoy çifti iki yıl arayla çocuksuz olarak vefat ediyorlar. Geriye mirasçı olarak Hüseyin Nafiz Özsoy’un kız kardeşi Nazire Zerrin Avcı kalıyor. 1994 yılında İstanbul 3. Sulh Hukuk Mahkemesi tarafından veraset ilamı kararı çıkarılmış. Nazire Zerrin Avcı, kalan taşınmazların vergilerini taksitle ödemiş. Zerrin Avcı’nın 2012 yılında vefatının ardından geriye mirasçı olarak Selma Neşe Dörter kalmış. İstanbul 15. Sulh Mahkemesi’nin 2012/312 esas sayılı kararı bulunuyor. Veraset beyannamesi verilmiş ve vergiler eksiksiz ödenmiş. Fakat gel zaman git zaman, tapuda işlem yapan aile, miras kalan yerlerin 31 Ocak 2018 tarihinde Makedonya uyruklu Dafina ve Milazım Ramadani adına kaydedildiğini fark ediyor. Tapu dairesine bu nasıl olur diye sorduklarında, Edirne 1. Sulh Hukuk Mahkemesi’nden çıkarılmış bir veraset ilamı sunulmuş. Mahkemeye sunulan 15 Aralık 2017 tarihli dilekçeye göre Hüseyin Nafiz Özsoy’un, 1944 yılında Makedonya vatandaşı Hüsniye Ramadani ile evlendiği belirtiliyor. Bu evlilikten Faruk Ramadani isminde bir çocuk doğmuş. Faruk Ramadani’nin ise Hatice Ramadani ile evlendiği ve bu evlilikten Dafina Ramadani ile Milazım Ramadani’nin dünyaya geldiği ileri sürülmüş. Dilekçe ekinde Makedonya nüfus kayıtları, ölüm belgeleri, pasaportlar, tercüme ve apostil evrakları sunulmuş. Mahkeme, Hüseyin Sarıgezen’i bilirkişi tayin etmiş. Bilirkişi, 2 Aralık 2017 tarihli raporunda Dafina Ramadani ve Milazım Ramadani’yi tek mirasçı olarak beyan etmiş. Mahkeme, bir de tanık istemiş. Mustafa Sabahadın isimli bir kişi, tanıklık yaparak şu ifadeleri kullanmış: “Ben Hüseyin Nafiz’i kardeşimin komşusu olarak tanırım. Hüsniye Ramadani de eşi olur. Hüsniye vefat edince Türkiye’ye döndü.” Hemen avukatları vasıtası ile mahkeme evraklarına ulaşıyorlar. Zaman kaybetmeden Makedonyalılar üzerine geçen tapuların iptali için dava açılıyor ve nöbetçi mahkemeden tedbir kararı aldırıyorlar. 31 Mayıs 2018 tarihinde ise avukat Mehmet Özdemir tarafından Bodrum’daki gayrimenkul adresine ecri misil talepli bir ihtarname geliyor. Cevaben itiraz ihtarnamesi çekiliyor. Biraz hukuk ve tapu diline girdim kusura bakmayın. Özetle karşılıklı kâğıtlar gidip geliyor. Öyle ki bu sefer Manisa Barosu’na kayıtlı Mehmet Özdemir Bodrum 1. Asliye Hukuk Mahkemesi’nde Makedonya uyruklu Ramadanilerin varis olduğu iddiası ile Neşe Hanım’ın adına 2016 yılında çıkarılmış veraset ilamının iptali için dava açılıyor. Neşe Hanım’ın avukatının açtığı tapu iptal davası ile Mehmet Özdemir’in açtığı dava doğal olarak birleştiriliyor. Dafani vekili Mahir Babaoğlu vekaletini Av. Rahman Özdemir’e veriyor o da davaya müdahil olmak için başvuruyor. Uzatmayayım, sonuç olarak Bodrum’daki gayrimenkule mahkeme yoluyla çökmeye çalışıyorlar. 25. Asliye Hukuk Mahkemesi, Makedonya adli makamlarına durumu soruyor: Kim bu kişiler diye. Resmi kayıtlara göre Dafina Ramadani’nin babası Ali Rıza, annesi Haşime, Mılazım Ramadani’nin ise babası Milahim annesi Sevdiye olduğu ve bu kişilerin kardeş olmadıkları evli oldukları ortaya çıkıyor. Edirne 1. Sulh Hukuk Mahkemesi ne demişti? İkisinin annesi Hatice, babasının Faruk olduğu kabulü ile karar vermişti değil mi? Tanık olarak dinlenen kişi 1944-1952 yılları arasında geçen konulara tanıklık etmişti ya hani. Hah işte o kişi 1957 yılında doğmuş. Yani tanıklık ettiğini iddia ettiği tarihte doğmasına daha 5 yıl var. Mılazım Ramadani ile Dafina Ramadani’nin sahte evraklar ile mirasçılık belgesi aldığı ortaya çıkmış. Makedonya’dan alındığı belirtilen belgelerin sahte olduğu ve Mılazım ve Dafina Ramadani’nin Türkiye’deki bazı kişilerle suç örgütü oluşturarak sahte belgelerle mirasçılık belgeleri çıkarttıkları iddiasıyla Edirne ve İzmir başsavcılıklarınca soruşturma yapıldığı tespit edilmiş. Mahkeme karar vermiş tabii. Sahtekârlığı önlemiş. Karar da kesinleşmiş. Peki bu tercümeleri yapan tercüme bürosu, onaylayan noter, karar veren hâkim, başvuran avukatlar bu sahtecilik düzeninde yer almıyor mu? Bakın aynı isimler başka bir yerden daha çıkıyor. Akıl alır gibi değil. Prof. Dr. Hatice Nihal Uluocak’ı tanıyor musunuz? Türk Hukukçu Kadınlar Derneği kurucuları arasında yer aldı. Derneğin 1972-1974 ve 1974-1976 dönemlerinde başkanlığını yürütmüş, Uluslararası Hukukçu Kadınlar Federasyonu’nda Fransızca, İngilizce ve Latince dilleri ile Türkiye’yi temsil eden birisidir. Nihal Uluocak 29 Aralık 2017 tarihinde hayata veda etti. Hocamız 2017 yılında vefat ettikten sonra Tark Ali adında Makedonya uyruklu biri 3 Mayıs 2019 tarihinde Aydın Çine Sulh Hukuk Mahkemesi’ne başvuruyor. (2019/465 Esas) Mirasçı olarak Ahmet Agus isimli şahısla evlilik dışı ilişkisinden doğduğu belirtilen kızı Fatma (Agus) Ali’nin kaldığı, Fatma Ali’nin de 2015 yılında ölmesi üzerine tek Mirasçı Tark Ali adında kişinin kaldığı iddiası ile mahkemeye gidiyor. Aynı gün 3 Mayıs 2019 tarihinde mirasçılık belgesi alıyor. Bakın aynı gün saatler içerisinde alınmış bu karar. Bunun üzerine Tark Ali, hocanın taşınmazlarını üzerine geçirmiş, bankalarda bulunan 10 milyondan fazla parasını çekmeye çalışmış. Sonrasında aynı sulh mahkemesi 20 Mayıs 2019 tarihindeki yani kararından 17 gün sonra, Çine Mal Müdürlüğü’ne yazı yazmış ve “sehven veraset ilanı düzenlenmiş” demiş. Tapuya, bankalara, trafik tescile yazı yazarak veraset ilamının iptalini herkese bildir demiş. Defterdarlık Tark Ali adlı kişi ve Hüseyin Acar isimli kişilerden şikâyetçi olmuş ve şikâyet dilekçesinde şu ifadeleri kullanmış: “Hatice Nihal Uluocak’ın İstanbul hukuk fakültesinde profesör ünvanlı bir akademisyen hukukçu olup, resmi kayıtlarda yer almayan mirasçısının olması imkânsızdır.” Tark Ali yurtdışı kaynaklı elde ettiği sahte resmi belgeleri Türkçe’ye çevirterek kendisinin mirasçı bırakmaksızın ölen kişilerin kalan tek mirasçı gibi göstererek insanların ardında bıraktığı malları almaya çalışırken fark edilmiş. Fark edilmeyenler var mı bilinmiyor. Bu şekilde yargı makamlarına sahte belge vererek mirasçılık belgeleri almakta ve aldığı bu belgelerle mirasçı bırakmaksızın ölen kişilerin mal varlığını elde etmek istiyor. Bakın bu şekilde yüzlerce dava var.",https://www.cumhuriyet.com.tr/yazarlar/murat-agirel/mirasiniza-cokebilirler-dikkat-edin-2288143
Murat Ağırel,Gayrimüslimlerin tapuları üzerinden dönen yolsuzluk,24 Aralık 2024 Salı,"Öğrendim ki 100 yıl önce İstanbul vb. yerlerde yaşamış gayrimüslim vatandaşlarımızın eski arazileri ve evleri üzerinden büyük bir “organizasyon” dönüyor. Özellikle Hazine’yi ve maliyeyi zarara uğratan işlemler yapılıyor. Üstelik iddialara göre bu organizasyona bürokrasinin içerisinden isimler de katılıyor. Bakın benzer konudan açılmış bir davada geçen bilirkişi raporunda, mahkemeye delil diye sunulan bir fotoğraftaki kişinin “keskin bakışları”, 1890 doğumlu arazi sahibinin fotoğrafına benziyor diye 50 milyon dolarlık değeri olan bir tapu kaydı hakkında devir teslim işlemi yapmak istiyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Anlatayım. Almanya’da yaşayan Pavlo Kiprof ve Vasiliki Kiprof, aile büyükleri Todori kızı Atina hakkında haksız ve hukuka aykırı şekilde gaiplik kararı verildiğini söyledi. Bu karar sonucunda Kadıköy Bostancı Mahallesi’ndeki ailelerine ait taşınmazın tapusunun iptal edilerek Hazine’ye devredildiğini iddia etti. Bu sebeple tapunun iptali ve tazminat talebiyle Kadıköy Tapu Müdürlüğü ve Hazine aleyhine dava açtılar. Avukatları Ali Elbeyoğlu vasıtası ile de Kadıköy Tapu Müdürlüğü ve Hazine aleyhine dava açmışlar. Todori kızı Atina denilen vatandaşımız, Manastır 29 Kasım 1890 doğumlu. Yani mahkemeye sunulan tapu kütük belgelerinde “Atina Todori kızı” dışında bilgi yok. Yapılan araştırmada Todori kızı Atina’nın dul ve çocuklu olarak vefat etmiş. Davacı tarafın iddiası şöyle: “Todori kızı Atina Kiprof’un dul ve çocuklu olarak vefatından sonra geriye yasal mirasçı olarak Todori Kiprop’u bıraktı, Todori Kiprof 09.10.2005 tarihinde dul ve çocuklu olarak vefatı ile geriye yasal mirasçı olarak kendisinden önce 23.10.2003 tarihinde vefat eden Krinka Kiprof’tan olma çocukları davacı Vasiliki Kiprof ve Pavlo Kiprof’u bıraktığını…” Mahkeme Todori kızı Atina ile davacıların bahsettiği Atina Kiprof’un aynı kişi olup olmadığının tespit edilmesini istemiş. Avukat Ali Elbeyoğlu dava dosyasına fotokopi bir resimli ikametgâh il muhaberi ve Atina Kiprof’a ait olduğu iddia edilen bazı fotoğraflar sunmuş. Bunun üzerine bilirkişiden analiz yapılması istenilmiş. Bilirkişi 14 Ocak 1933 tarihli fotokopi suret ilmühaber üzerinden ve dosyaya sunulan diğer fotoğraflar üzerinden analiz yapmış. Bakın rapordaki kısmı aynen aktarıyorum: “İlmühaber üzerindeki fotoğrafın fotokopi olması nedeniyle teşhis ve tespit bakımından belirgin kısımların örnek fotoğraflar üzerindeki Todori kızı Atina Kiprof’a ait resimlerdeki morfolojik incelemesinde; - Çehre profili, - Göz ve kaş yapısı, - Burun şekli, - Dudak yapısı, - Gözlerin benzerliği ve bakış keskinliği, - Boyun yapısı, - Ağız ve çene yapısı ile genel hatlarıyla yüz yapısı ve morfolojik özellikler yönünden benzer karakteristik özellikleri ihtiva ettiği, Diğer bir ifadeyle inceleme konusunu oluşturan 14.01.1933 tarihli fotokopi ilmühaber üzerinde yer alan resim ile Atina Kiprof’un morfolojik özellikler bakımından aynı kişi olduğu…” Aynen böyle yazıyor bilirkişi raporunda. Tabii davalar, duruşmalar devam etmiş. En son bir tane vatandaş artık dayanamamış ve CİMER’e yazmış dava hakkında. O yazıda “Dava dosyasına özellikle 16866 nolu fiş Osmanlıca evrak dava dosyasına sunulmuyor ve Türkçe tercümesi yapılmıyor. Bu belgede tapunun maliki Kasap Todori’nin kızı Atina’nın eşinin Filyos ve doğum tarihi 1882 Fatih Kemanakeş Karamustafa Paşa 50 hanede kayıtlı olduğu iddiası ortada iken, Atina Kiprof ise 1898 doğumlu ve eşi de Pando olup nüfusa kayıtlı olduğu yerde Eminönü ve Beyoğlu’dur” ifadeleri kullanılmış. Yani ihbarda 1933 yılında çekilen bir fotoğraf ile 35 yaşındaki kadının siyah beyaz muğlak il muhaberesi fotokopisindeki foto ile 60 yaşındaki kadının fotonun karşılaştırılması sonucu Mahkeme aleyhine karar verdi. Bakın bu yerin değerinin 50 milyon dolar olduğu iddia ediliyor. O belgeyi de sunmuşlar. Yani aslında doğum tarihi, kocasının adı tamamen farklı. Taşınmazdaki adres ile nüfus kaydındaki adreste farklı. Mesleği de tutmuyor. Yani göz göre göre Kadıköy Tapu Müdürlüğü’nde bulunan belge mahkemeye sunulmamış Hazine ve Maliye zarara uğratılıyor. Kimin ne hakkı var ise mutlaka almalı. Ancak hakkı olmadığı halde hak talep eden kişilere de engel olunmalı. Bu sadece bir örnektir dedim ama kaynağım ile konuştuğumda bunun ilk olmadığını ve Hazine’nin bu tür davalar ile sözde miras kaldığı iddiası ile büyük bir yolsuzluk döndüğünü anlattılar. Dedim ya gözlerinizdeki “keskinlik” ileride kimlerin işine yarar belli olmaz. İpin ucunu tuttum. Devam edeceğim...",https://www.cumhuriyet.com.tr/yazarlar/murat-agirel/gayrimuslimlerin-tapulari-uzerinden-donen-yolsuzluk-2282147
Murat Ağırel,Filler tepişiyor çimenler eziliyor,14 Aralık 2024 Cumartesi,"Ülkemizde, ellerine vileda sopasını almış kişiler, televizyon ekranlarında haritalar üzerinde kafalarına göre Suriye’de eyaletler yaratmaya devam ediyor. Ama orada her şey yeni başlıyor. Gelişmeleri yakından takip etmek, bölgedeki geleceği anlamak artık her zamankinden daha önemli. Ben ne uluslararası ilişkiler uzmanıyım ne de diplomatik bir bakış açısına sahip olabilirim. Ama en önemli bakış açısına sahibim: Ben sokaktaki vatandaşım, asgari ücretliyim, emekliyim, öğrenciyim, yoksulum... Suriye meselesini de sadece bu açıdan ele alabilirim. Öyle ki bu açı aslında en önemli konulardan biri. Fakat Suriye’de yaşananların sokağı, vatandaşı nasıl etkileyeceğini anlatmadan önce binlerce yıl geriden gelen bu sorunu televizyonlardaki “herb.kolog” stratejistlerden fırsat bularak incelemek gerek. Bunun için 1961 ve 1963 darbesini, 1964 Hama isyanını, 1982’de yine Hama’da gerçekleşen Müslüman Kardeşler ayaklanmasını da bilmek, hatta bunların nasıl bastırıldığını da okuyarak Suriye’deki toplumsal ayrışmayı anlamak gerekiyor. Bugün yaşadıklarımız sadece Mart 2011’de başlayan ayaklanmaların bir sonucu değil. Suriye zaten prematüre doğmuş bir ülkeydi. 1960’lardan itibaren yaşananlar da bunların sonucuydu. Düşünürseniz aslında aynı zamanlarda Türkiye’de de benzer toplumsal şeyler yaşanıyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Fakat gel gör ki Suriye’nin bir Atatürk’ü yoktu, sömürgeydi, kültür devrimini muasır medeniyetler seviyesine hiçbir zaman getiremedi. Türkiye’nin sınırlarını Atatürk askeri zaferleriyle Lozan’da çizerken Suriye’nin sınırlarını çağın kapitalistleri kafalarına göre belirledi. Üstüne üstlük Suriye, sanayi devrimini yapamadı, orta sınıfı yükseltemedi. Ne sosyalist bir toplum yaratabildi ne de kapitalist bir petrol ülkesi oldu. En önemlisi toprak reformu yapamadı. Suriye kurulurken ülkedeki toprak mülkiyetinin büyük bir çoğunluğu 3 bin ailenin elindeydi. Bu feodal yapı hiçbir zaman dağıtılamadı. Doğusunda Arap aşiretlerin iktidar olduğu, batısında Esad iktidarının sözü geçen, kuzeyinde ise Müslüman Kardeşler’in sonucunda El Kaide’nin şeriatçı bir düzene hükmettiği “ülke” halini aldı. Ortadoğu İbn Sina, Biruni, Harezmi, Ömer Hayyam, İbn Nefis, İbn Miskeveyh ve Cabir b. Hayan gibi büyük bilim ve sanat insanlarını kaybettikten sonra bitti. Âdem’in oğlu Kabil’in kardeşi Habil’i öldürerek yeryüzünde ilk kanı döktüğü topraklar olarak bilinen bu bölge, o günden bu yana insanlığın çatışma tarihine tanıklık ediyor. Kardeş kanıyla yoğrulan bu kadim diyar, bugün yine tarihi bir dönemeçte. Bölgede yaşananlar en çok bizi ilgilendiriyor; zira ülkemizde yaşayan resmi ve kaçak Suriyelilerin sayısı göz önüne alındığında bu mesele bizim için doğrudan bir konu haline geliyor. Suriye’de Beşşar Esad’ı devirerek yönetimi ele geçiren Heyet Tahrir Şam (HTŞ) liderliğindeki muhalifler, üç aylık bir geçiş dönemi ilan ederek anayasayı ve parlamentoyu askıya aldı. Colani, Telegram üzerinden yayımladığı görüntülü mesajında, “Suriye halkını mübarek devrimin zaferinden ötürü kutluyorum ve sevinçlerini göstermeleri için sokaklara çıkmaya çağırıyorum” dedi. Colani, Suriyelilere ve tüm dünyaya, ülke içindeki tüm azınlık mezheplerini temsil eden birleşik bir hükümet kurulacağına ve hiçbir grubun zulme uğramayacağına dair güvence vermeye çalışıyor. Ancak muhaliflerin içinde radikal örgüt mensuplarının olduğu gerçeği göz ardı edilmemeli. Fakat ne yazık ki görmek istemediğimiz gerçekler de var. Suriye’nin toprak bütünlüğü diye bir şey olmayacak. Aslında hiçbir zaman olmadı. Bizim Suriye diye gördüğümüz ülke 100 yıldan fazla bir süredir zaten bölünmüş bir ülkeydi. Burada mesele Türkiye’nin sokaklarını meydanlarını güvence altına alabilecek bir güvenlik ağı ve diplomatik ilişkiler kurabilmesidir. MİT Başkanı İbrahim Kalın’ın Emevi Camisi’nde namaz kılması, İsrail’in zafer kazandığını ilan etmesi, YPG’nin HTŞ ile anlaşıp Fırat’ın doğusuna çekilerek kendine yeni bir “lordland” yani derebeylik yaratması hep bir arada değerlendirilmeli. Evet, Türkiye hegemonya alanını genişletti. Anlatmak istediğim hiçbir şey dün başlamadı. Esad 12 günde devrilmedi. Esad devrildikten sonra ilk ne oldu? Borsa İstanbul’daki inşaat ve çimento şirketlerinin hisse değerleri fırladı. Çünkü Türkiye kendisine yeni bir inşaat ve ticaret pazarı yarattı. Petrolünü ABD alırken Suriye pazarındaki temel ihtiyaç pazarına da muhtemelen Türkiye yerleşecek. Fakat ne yazık ki burada kazanan yine Türk milleti olmadı. Bu sömürge savaşında ne emeklilerimiz ne öğrencilerimiz ne de asgari ücretlilerimiz kazanarak çıkmadı. Aksine bu savaş onların ceplerinden finanse edildi. Onlar ağır vergiler altında ezilmeye devam ederken yine birkaç kişi birkaç şirket bu pazarlarda zenginleşecek. Olan Türkiye ve Suriye’nin gariban insanlarına olacak. Filler tepişirken biz çimenler yine ezileceğiz.",https://www.cumhuriyet.com.tr/yazarlar/murat-agirel/filler-tepisiyor-cimenler-eziliyor-2279065
Murat Ağırel,Ankara’da konuşulan iddianame,26 Kasım 2024 Salı,"Bir iddianameye ulaştım. Ankara Cumhuriyet Başsavcılığı Memur Suçları Soruşturma Bürosu’nun bu yıl hazırladığı bir iddianame. İddianamede Ankara Büyükşehir Belediyesi’nin meclis üyelerinden birisinin ve bir vakfın yöneticilerinin, imar plan değişiklikleri yoluyla milyonlarca liralık rant elde ettiği öne sürülüyor. Şikâyet dilekçelerine ve iddialara göre, bir arsanın emsal değeri, olağanüstü bir artışla 0.50’den 2.00’ye çıkarıldı. Bu değişiklikle arsa sahipleri büyük kazanç sağlamış. Söz konusu vakıf yöneticilerinin, vakıf kaynaklarını kendi yakınlarına devrederek hem hukuku çiğnedikleri hem de kamu yararını hiçe saydıkları iddia ediliyor. Öyle ki, bu süreçte rant çarkına giren isimler arasında yöneticilerin aile üyeleri bile var. Savcılık, yapılan imar değişikliğiyle yaklaşık 50 milyon TL’lik bir rant yaratıldığını tespit etmiş. Elde edilen kazanç, vakfın kaynakları üzerinden planlı bir şekilde belirli şahıslara aktarılmış. Üstelik bu işlemler, plan değişikliği kararlarının belediye meclislerinden jet hızıyla geçirilmesiyle tamamlanmış. Normal şartlarda aylar sürebilecek imar süreci, dokuz günde bitirilmiş. Otobid ile zahmetsiz satış. Otobid Fiyatı Gör TEKVAK ve bu vakıfa ait iktisadi işletme firması olan TEKVAK Emlak AŞ var. Ankara Çankaya Alacaatlı Mahallesi’nde bulunan 2 parselin maliki S.S. Hayalim Kent Konut Yapı Kooperatifi. Kooperatif müteahhit firma olarak TEKVAK Emlak ile anlaşıyor. 95 konutluk bir inşaat projesi hazırlıyorlar. Proje 0.50 emsale göre hazırlanmış. Öyle ki TEKVAK Emlak Kooperatif’e var olan 0.50 emsalin 2 emsal yoğunluğa çıkarılacağını taahhüt ediliyor. Bunun karşılığında da yüzölçümü 24 bin 301 metrekare olan arsanın 11 bin metrekaresinin TEKVAK Emlak AŞ’ye veya onun göstereceği üçüncü kişilere yapılan işin bedeli olarak devredileceğini kararlaştırıyorlar. TEKVAK Emlak AŞ’nin söz konusu emsal artırım işi A Grup Planlama İnşaat şirketine veriliyor. S.S. Hayalim Kent Konut Yapı Kooperatifi’ne vekaleten TEKVAK Emlak, Ankara Büyükşehir Belediyesi’ne imar planı değişikliği isteğini sunuyor. Daha önce Yenimahalle Belediye Meclisi’nin reddettiği imar planı değişikliği 2013 tarihinde Ankara Büyükşehir Belediye Meclisi’nde onaylanıyor. 24 bin 301 metrekare olan inşaat alanı 48 bin 600 metrekareye yapılacak daire sayısı 95 iken 324’e çıkıyor. Yapılan işin karşılığında TEKVAK Emlak AŞ adına tapuya kayıt ve tescil edilecek olan arsanın 11 bin metrekarelik bölümünden bedelsiz olarak 8 bin 500 metrekaresi A Grup Planlama tarafından belirlendiği iddia edilen üçüncü şahıslara metrekare fiyatı 275 TL’den peyderpey devrediliyor. Vakfın şirketi olan TEKVAK Emlak AŞ’nin yönetim kurulu başkanı ve çalışanı eşi ve kayınbiraderi, kızı, damadı ve tanıdıklarının üzerine arsadan hisseler tescil ettiriyor. Artık bu kadarda olmaz diyen biri şikâyetçi oluyor ve soruşturma başlıyor. Soruşturma derinleştiriliyor. Vakıflar Genel Müdürlüğü bilirkişi raporları ile de olay ortaya çıkıyor. Vakfın anlaştığı A Grup Planlama şirketinin sahibinin Mehmet Pamuksuz’un imar plan değişikliği belediye meclisinde oylanırken oylamaya katılıp olumlu oy verdiği; kendisi, eşi ve çocukları adına 6 (altı) paylı arsa aldığı Vakıflar Ankara Bölge Müdürlüğü Teftiş Kurulu müfettişlerinin inceleme raporunda tespit edilmiş. Mehmet Pamuksuz ismini unutmayalım. Kim kime hisse devretmiş uzun uzun anlatmayacağım. Özetle, devir işlerinin yüzde 80’inin vakıf çalışanları ve Ankara Büyükşehir Belediyesi çalışanlarına yapıldığı yönünde tespitler yapılmış.Yani iddianameye göre vakfın içinin boşaltıldığı düşünülüyor. Vakıf Yönetim Kurulu Başkanı Fethi Bulut ve vakfı yetkilisi Veysel Özen’in vakfı zarara uğrattığı rakam o günkü tarihte 15 milyon 400 bin TL. Güncel değerinin 50 milyon TL olduğu belirtiliyor. Gelelim Mehmet Pamuksuz’a. Gülbağ Yapı Kooperatifi diye bir kooperatif var. Başkanı Pamuksuz. Aynı zamanda Mehmet Bey o dönemin belediye teftiş kurulunun başkanı. Gülbağ Kooperatifi üyeleri arasında, “Dönemin Adalet Bakanlığı Kanunlar Genel Müdürü Kenan Özdemir, Ergenekon Savcısı Fikret Seçen, Adalet Bakanlığı Kanunlar Genel Müdür Yardımcısı Yusuf Solmaz Balo” diye gidiyor liste. Kenan Özdemir FETÖ’den 12 yıl ceza aldı. Ergenekon kumpası Savcısı Fikret Seçen 9 yıl ceza aldı sonra cezası etkin pişmanlık nedeni ile indirildi. Yusuf Solmaz Balo ismi FETÖ gri listeden aranıyordu. İşte Mehmet Pamuksuz da bu isimlerle o dönem yan yana yürümüş. Bütün bu olanlar Melih Gökçek’in başkanlığı döneminde yaşanıyor. Haliyle arayıp Mehmet Pamuksuz’a iddianameyi ve yaşananları sordum. Davayı ve soruşturmayı kabul etti. Yapılan işlemlerin mevzuata uygun olduğunu söyledi. Meclis’te yapılan imar artışı kararının alındığı oylama için de “O imar artışının yapılacağından haberim yoktu. O meclis toplantısında olmamam gerekiyordu” ifadelerini kullandı. Bu iş bir vakıf içi çekişmenin sonucunda savcılığa geliyor. Eğer Ankara Büyükşehir Belediyesi Başkanı Mansur Yavaş bu durumu savcılığa şikayet etmeseydi, büyük ihtimalle takipsizlik kararı verilcek. Kocaman bir “Olacak O Kadar” skeci içerisinde yaşıyor gibiyiz.",https://www.cumhuriyet.com.tr/yazarlar/murat-agirel/ankarada-konusulan-iddianame-2272726
Murat Ağırel,AKP’li belediyede 330 milyonluk ihale,19 Kasım 2024 Salı,"Geçen yazıma “Derdiniz kamu yararı ise buyurun bakalım” diye başlık atmış ve yazımın sonunda da devam edeceğimi bildirmiştim. Hırsızlık, yağma, yolsuzluk kim tarafından yapılırsa yapılsın hangi parti mensubu olursa olsun amasız fakatsız mücadele edilmesi gereken ciddi bir durumdur. Çünkü yolsuzluk, bugün yaşadığımız yoksulluğun yegâne sebeplerinden biridir. Fakirden alıp zengine vermenin anahtarıdır. Milletin sırtına binmektir. Yıllardır yazıyorum, anlatıyorum. Yolsuzlukla ilgili üç kitap yazdım. Sözde yazar, çizer, ekran yüzleri 21 yıldır kurumlardaki yağmayı görmezden geliyor. Yolsuzluklara kör, sağır, dilsiz olanlar belediyelerin konser etkinlikleri konusunda göz yaşartıcı şekilde kamu yararını düşünmeye başladılar. Cevabını merak ettiğim ve akıl almaz harcama yapılan, 2023 yılı Sayıştay raporuna da konu olan bir tane daha örnek vermek istiyorum. Yer: Sakarya Büyükşehir Belediyesi. 2018 yılından beri “Sakarya Bike Bisiklet Festivali” düzenliyor. Festival kapsamında da birçok yabancı sporcunun geldiği belirtiliyor. Belediyenin sayfasında belirttiğine göre 4 gün 4 kategoride düzenlenen yarışlara 14 ülkeden gelen yüzlerce sporcu yarışıyormuş. Yarış 128 ülkede canlı yayımlanıyormuş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ülkemiz adına, turizm adına güzel bir festival. Mesela böylesi bir etkinlik koşulsuz planlanmıştır diye düşündüm. Öyle ya festivali Cumhurbaşkanlığı ve Gençlik Spor Bakanlığı da sahiplenmiş ve desteklemiş. Sayıştay raporlarını okurken gördüm. Sakarya Büyükşehir Belediyesi ile ilgili raporun ilgi kısmı şöyle “Bulgu 14: 2023 Sakarya Bike Fest kapsamında yapılan hizmet alımlarında ihale yapılmaması.” Nasıl yani? “2023 yılında idare tarafından gerçekleştirilen ve uluslararası bir etkinlik olan ‘Sakarya Bike Fest’ kapsamındaki organizasyonlara ilişkin hizmet alım sözleşmelerinin Sakarya Büyükşehir Belediyesi Spor Kulübü tarafından yapıldığı tespit edilmiştir.” Hadi buyurun... Yapılan incelemelerde büyükşehir belediye meclisi, Sakarya Büyükşehir Belediye Spor Kulübü Derneği ve diğer ulusal federasyonlar ile protokol imzalanması için büyükşehir belediye başkanına yetki vermiş. Verilen yetkiye istinaden de başkan 22 kasım 2022 tarihinde Sakarya Büyükşehir Belediye Spor Kulübü Derneği ile işbirliği protokolü imzalamış. Bu kapsamda, 12 adet organizasyonun gerçekleştirilmesi için Spor Kulübü Derneği tarafından çeşitli firmalarla toplam 333 milyon 834 bin TL tutarında hizmet alım sözleşmesi imzalanmış. Bakın sözleşmeleri kulüp yapıyor parayı belediye ödüyor ama denetleme yok. Bu şekilde alımlar Kamu İhale Kanunu kapsamı dışına çıkarılmış oluyor. 333 milyon 834 bin TL’den bahsediyorum. O günkü kur ile 16.5 milyon dolar. Bu yıl etkinlik yine düzenlendi. Spor kulübü ile yeniden protokol yapıldı mı yine para aktarıldı mı cevabını alamadım. Ancak EKAP (Elektronik Kamuyu Aydınlatma Platformu) kayıtlarına göre 3 ihale yapılmış. 2024/277340 İKN ile TV çekim, prodüksiyon ve tanıtım organizasyonu işi 12 milyon TL. 2024/253563 İKN ile Organizasyon Hizmet alımı işi 41 milyon TL. 2024/275692 İKN ile konaklama, seyahat ve ulaşım hizmet alımı işi 13 milyon TL olan ihaleler yapılmış. Toplamı 66 milyon 463 bin TL. Bu ihaleleri kim almış? Onu da anlatacağım. Ama bir yıl önce 333 milyon TL harcanan etkinliğe bir yıl sonra 66 milyon harcamak pek mantıklı değil. Ya 2023 yılında gerçek harcanan rakam 333 milyon değildi ya da bu yıl resmi harcamanın dışında yine kulüplere kaynak aktarılması söz konusu. Gelelim ihaleleri alanlara. SİMAT reklam isimli bir firma almış. Yetenekli bir firma sanırım. TV çekim, prodüksiyon, tanıtım, organizasyon, konaklama seyahat hepsini yapabiliyor. Acaba başka neler yapmış diye EKAP verilerine ve yerel haberlere baktım. Vücut ısısını ölçecek termal kameradan brandaya, trafik işaret levhasından kitap basımına, el dezenfektanı satışından ramazan etkinliklerine kadar her işi yapıyorlar. Simat Reklam 2020-2024 yılları arasında EKAP’a yansıyan ihaleler ile 90 milyon 936 bin TL ihale almış. Firma sahibi Mehmet Hilmi Cevahir de şahıs firması ile 13 milyon 592 bin TL ihale almış. Tabii bu sadece EKAP’a yansıyan kısım. Yansımayan doğrudan alım yapılan tutarları bilmiyoruz. İktidarın megafoncularına sesleniyorum. Hadi madem bağıra bağıra kamu yararının peşinden gidiyoruz. Buyuruna buradan da gidelim. Sakarya Büyükşehir Belediyesi milletin parası olan 333 milyon TL’yi nereye, kime, nasıl harcadı? Bilmediğimiz kaç liralık doğrudan alım yapıldı? Bu kişiler ile belediye arasında bir bağ var mı? Sıradan bir vatandaş reklam şirketi kurup birkaç iş yaptıktan sonra böyle ihaleler alabilir mi?",https://www.cumhuriyet.com.tr/yazarlar/murat-agirel/akpli-belediyede-330-milyonluk-ihale-2270143
Murat Ağırel,Umut değil eylem gerekiyor,31 Aralık 2024 Salı,"Bir yılı daha geride bırakıyoruz. Kötümser şeyler yazmayı hiç sevmem. Hiçbir zaman umutsuz olmadım. Her umutsuzluğa düştüğümde Mustafa Kemal’in Kurtuluş Savaşı’na başladığı koşulları düşünürüm. En basit işimde bile böyle yaparım. Sağlık problemi olmadığı sürece böyle düşündüğümde sorunlarımın ne kadar küçük olduğunu fark ediyorum. Fakat bu kez derin sorunlarla karşı karşıyayız. 2024 yılı, ardında sadece sayısız acı değil, toplumsal hafızamızda derin izler bırakan bir karanlık bıraktı. Geride kalan olaylar, geleceğe dair beklentilerimizi belirler hale geldi. Can Atalay kararı, hukuk sistemimizin geldiği noktayı açıkça ortaya koydu. Anayasa Mahkemesi’nin “milletvekilliği düşürülemez” kararı yok sayıldı. Bu karar, hukukun üstünlüğünün nasıl hiçe sayıldığını göstermesi açısından yılın en çarpıcı örneklerinden biri oldu. Sadece hukukun üstünlüğü de değil, artık verdiğimiz oyun, milli irademizin bile göstermelik olduğunu fark ettik. Bilim insanlarının ve çevrecilerin uyarılarına rağmen, Erzincan İliç’teki altın madeni faciasında, 9 emekçiyi kaybettik. Bu sadece bir toprak kayması değildi; bu, insan hayatını görmezden gelerek kâr uğruna doğanın ve insanların nasıl kurban edildiğinin göstergesiydi. Üstelik bütün bunların aylarca süren uyarılara kulak asmaksızın yaşanması yürekleri dağlıyordu. Yine sermaye hukuku, haklıyı yenmişti. Otobid ile ücretsiz ekspertiz Otobid Fiyatı Gör Yılın başlangıcında Meryem Ana Doğuş Kilisesi’ne yapılan IŞİD saldırısı, toplumumuzun birlikte yaşama kültürüne indirilmiş büyük bir darbe olarak kayıtlara geçti. TUSAŞ tesislerine gerçekleştirilen terör saldırısı ise güvenlik zafiyetlerini bir kez daha gözler önüne serdi. Tekrar anladık ki terör saldırıları pek de öyle istihbarat yetkinliğiyle alakalı değil siyasi atmosferle alakalı. Yıla damga vuran bir diğer olay da İstanbul Beşiktaş Gayrettepe’de tadilat sırasında çıkan yangında, 29 kişinin hayatını kaybetmesi oldu. Güvenlik kamerası görüntülerinden anladık ki bir ihmaller zinciri yaşanmıştı. Daha önce de yazdım hiçbir işimizde kurallara bağlı adım adım giden süreçlerimiz olmadığı için 29 ölümle sonuçlanan bu ihmaller zinciri, toplum olarak ne kadar denetimsiz bir düzen içinde yaşadığımızı bir kez daha acı şekilde hatırlattı. En önemlisi ise Diyarbakır’da 8 yaşındaki Narin Güran’ın katledilmesi oldu. Sadece Türkiye adına değil insanlık adına utanç vericiydi. Türkiye’nin kırsalında kültürel olarak ne kadar karanlık bir dünyada olduğumuzu da gözler önüne serdi bu durum. Narin bizim duyduğumuz tek bir olaydı. Benzeri olayların hiç açığa çıkmadan yaşandığını söyleyebilir miyiz? Buna maalesef “Hayır” diyemiyorum. Bu caniliklerle dolu bir yıl boyunca bireysel şiddet olayları gündemden düşmedi. İzmir’de taksi şoförü Oğuz Erge’nin vahşice öldürülmesi, Semih Çelik’in iki kadını katletmesi gibi olaylar toplumda şiddetin ne denli kök saldığını ortaya koydu. Ancak belki de en sarsıcı olaylardan biri, “yenidoğan çetesi” skandalıydı. Doktorlar ve sağlık çalışanlarının da dahil olduğu bir çete, sırf para uğruna bebeklerin ölümüne neden oldu. Altın ticareti yapan milletvekilleri, yolsuzluk yapan kamu görevlileri ise yılın diğer kara lekeleriydi. Yolsuzluk ve çıkar ilişkileri, adalet sisteminin üzerindeki yükü daha da artırdı. Dünya da acıdan nasibini aldı. İsrail’in Filistin’e saldırılarında 45 binden fazla Filistinli, aralarında çocukların ve kadınların da olduğu on binlerce masum insan hayatını kaybetti. 2025 yılına girerken tüm bu karamsar tabloya rağmen daha iyi bir yıl hayal etmek istiyoruz. Ancak bunun yalnızca dileklerle gerçekleşmeyeceğini biliyoruz. Daha adil bir toplum, daha barışçıl bir ülke için sorumluluk almak zorundayız. Adaletin, insan haklarının ve toplumsal huzurun savunucusu olmalıyız. Çünkü gelecek, mücadeleden vazgeçmeyenlerin hakkıdır. Yeni yıl, geçmişin acılarından ders alınan ve geleceğe umutla bakılan bir yıl olsun. Ancak bunun için sadece umut değil, eylem gerekiyor.",https://www.cumhuriyet.com.tr/yazarlar/murat-agirel/umut-degil-eylem-gerekiyor-2284491
Murat Ağırel,‘Kar leoparı’ neden cezaevinde,23 Kasım 2024 Cumartesi,"Kar leoparı Nasuh Mahruki... Eski Sovyetler bölgesinde 7 bin metreden yüksek beş dağa tırmandığı için aldı bu unvanı. Türkiye ise özellikle deprem felaketinde enkaz altındakilere yardım eden kurucusu olduğu AKUT ile birlikte tanıdı Nasuh’u. Arkadaşım olduğu için söylüyorum. Büyük bir yurtsever ve Atatürk Devrimlerinin sahiplenicisidir. İnatçıdır. Herkes oturduğu yerden ahkâm keserken ülkesinin iyi yönetilmediğini düşündüğü için siyasete de soyundu. Duygularını, düşüncelerini çarpıtmadan olduğu gibi takipçilerine sevenlerine aktardı. Son olayda ise Yüksek Seçim Kurulu (YSK), yurtdışında yaşayan seçmenlerimizin elektronik oy kullanılması için bir çalışma yaptı ve kamuoyuna açıkladı. Nasuh da bunun üzerine endişelerini dile getiren bir paylaşım yaptı. Önce evine sivil 7-8 kişi geldi. Kimdi, neden geldiler bilinmiyor. Nasuh sosyal medya hesabından duyurdu. Dışarıda arkadaşları ile yemekte olduğu için gelen kişiler amacına ulaşamamış. Sonrasında Nasuh hakkında soruşturma yapıldığını öğrenmiş ve avukatı ile birlikte ifade vermeye gitmiş. Soruşturmaya konu olan ise YSK’yi eleştirdiği paylaşımı. Savcılık ifadesinden sonra benim hakkımda da tutuklama kararı veren sulh ceza mahkemesine sevk edildi ve tutuklandı. Gerekçe ne peki? “Halkı yanıltıcı bilgiyi alenen yayma ve kamu kurumlarını aşağılama.” Yeni moda kanunumuz bu. Nasuh YSK’yi eleştirdiği ve duyduğu endişeyi dile getirdiği paylaşımı nedeni tutuklandı. Hem de üst sınırdan ceza alsa dahi yatarı olmayan bir suçlamadan tutuklandı. Tutuklanma gerekçesi olarak kaçma şüphesi, delilleri karartma şüphesi, atılı suçun vasıf ve mahiyeti neden olarak gösterilmiş. Nasuh, iki yüz yıldan beri İstanbul’da yaşayan Mahruki ailesinden geliyor. Osmanlı döneminde Sultan II. Mahmut’a hizmet etmiş Kaptanı Derya Nasuhzade Ali Paşa’nın 5. kuşak torunudur. Yarım asırdan fazladır aynı adreste ikamet ediyor. Ne kaçması? Delil denen sosyal medya paylaşımı. Zaten bunun üzerine dava açıldı. Silinmesi de söz konusu değil. Kurt kuzuyu yemeye karar verdiyse gerisi boş. YSK’ye güvenmemek suç mu? Bu YSK değil mi aynı zarf içinde verilen 4 oyun 3’ünü kabul edip birini kabul etmeyen? Bu YSK değil mi seçim devam ederken mühürsüz oyları geçerli sayan? Halkı tatmin edici bir açıklama yapıldı mı? Hayır. Yapılan eleştiriler, yorumlar YSK’yi yıpratmak için değil aksine yıpratmaya çalışanların önüne geçmek ve konuyu aydınlatmak için açıklama yapılmasını sağlamak değil midir? İşte çıkarılan kanun ile uygulamada yaşanan adaletsizlikler nedeni ile muhalefet devamlı ses yükseltiyor. Kanunun çıkarılma amacında ne yazıyor? “Sırf halk arasında endişe, korku veya panik yaratmak saikıyla, ülkenin iç ve dış güvenliği, kamu düzeni ve genel sağlığı ile ilgili gerçeğe aykırı bir bilgiyi, kamu barışını bozmaya elverişli şekilde alenen yayan kimse, bir yıldan üç yıla kadar hapis cezasıyla cezalandırılır. Fail, suçu gerçek kimliğini gizleyerek veya bir örgütün faaliyeti çerçevesinde işlemesi halinde, birinci fıkraya göre verilen ceza yarı oranında artırılır.” Yani, kanunda “kamu barışını bozmaya” elverişli olması aranarak bu suçun somut tehlike suçu olduğu vurgulanmış. Yetmemiş bu fiillerin kişilerin bireysel kanaatlerini açıklama veya haber verme haklarıyla karıştırılmaması için, halk arasında endişe, korku veya panik yaratma saikıyla gerçekleştirilmesi ilave bir unsur olarak aranmış. Ancak bu kanun amacından çıkarılıp yargı mensupları tarafından “muhalefet” susturucu olarak kullanılmaya çalışılıyor. Bugün öğreniyoruz ki İsmail Saymaz ve Fatih Altaylı için de aynı gerekçeler için soruşturma açılmış. Sebep ne? Timur Soykan havaalanı VIP’den gümrük eski bakan yardımcısı ve danışmanın adının karıştığı bir altın kaçakçılığı olayını ortaya çıkardı. Üstüne de “Aktif görevde vekiller var” demişti. Akabinde MHP’den üç vekilin istifası istendiği haberi MHP genel başkan yardımcısı tarafından açıklandı. Doğal olarak “neden” sorusunun cevabını aradı gazeteciler. İddialar dile getirildi. İsmail Saymaz, “Ben böyle bir iddiada bulunmadım” dedi ama bulunsa dahi bunun neresi suç? Nasuh Mahruki, İsmail Saymaz, Fatih Altaylı, Barış Pehlivan, Barış Terkoğlu, Timur Soykan, Murat Ağırel bu liste uzayıp gidecek. Dezenformasyon yasasına neden karşı çıkılması gerektiğinin canlı kanlı örneğini iliklerimize kadar yaşıyoruz. Burada asıl yargılanan sizlersiniz, sizin haber alma hakkınız. İstiyorlar ki bu soruşturmalarla eleştirmeyi bırakalım tekerlerine çomak sokmayalım. Nasuh Mahruki üzerinden de bunu yapmak istiyorlar. Onun yargılanması elbette tutuksuz şekilde de yapılabilir. Nasuh Mahruki bir an önce serbest bırakılmalıdır.",https://www.cumhuriyet.com.tr/yazarlar/murat-agirel/kar-leopari-neden-cezaevinde-2271739
Murat Ağırel,Bu çarktan hep birlikte çıkacağız,07 Aralık 2024 Cumartesi,"Adı: Halil Falyalı 9 Kasım 1969’da doğdu. Kuzey Kıbrıs basınında adı “Kıbrıslı hayırsever iş insanı” olarak geçer. İddialara göre yaklaşık 20 yıl önce KKTC’de kumarhane güvenliği olarak işe başladı. Daha sonra birçok otel işletmeciliği ve kumarhane (casino) yöneticiliği yaptı. Kıbrıs’ta beş yıldızlı Les Ambassadeurs Hotel&Casino’nun sahibiydi. Bunun yanında Fly Oil, Girne Marina, çeşitli bahis siteleri, restoranlar ve bilgi teknolojisi şirketlerinin de sahibiydi. Yasadışı bahis sitelerini de yöneten Falyalı’nın kardeşi Hüsnü Falyalı, eşi Özge Taşker Falyalı, oğlu Cahit Falyalı... Ulusal basın, Falyalı ismini ilk defa İngiltere Premier Ligi takımlarından 100 milyon sterline Fulham’ı almak istediğinde duyurdu. Falyalı kardeşler, Kıbrıslı Türk bir ailenin fertleriydi ve 20 yıl içinde büyük bir servet sahibi oldular. Otobid ile ücretsiz ekspertiz Otobid Fiyatı Gör Bu para nereden geliyordu? Bu hayat hikâyesi nasıl 100 milyon sterline kulüp alacak duruma gelmişti. Tek seferde 100 milyon sterlin harcayacak birinin en azından 2-3 milyar sterlin parası olması lazımdı. İddialara göre Falyalı ailesi, yasadışı faaliyetlerine uyuşturucu kaçakçılığıyla başlamıştı. Aile, bütün iddiaları reddederek Falyalı’nın tüm servetini Kıbrıs’taki kumarhane işletmeciliğinden yaptığını söyledi. Ancak tüm işleri “yasal” olan Halil Falyalı, 8 Şubat 2022’de bir gece vakti aracıya Kıbrıs’ta yoldayken kurulan pusuda şoförü Murat Demirtaş ile birlikte öldürüldü. Suikasta ilişkin dava İstanbul Çağlayan 36’ncı Ağır Ceza Mahkemesi’nde devam ederken Türkiye tarafından kırmızı bültenle aranan ve Falyalı’ya en yakın isim olan şüpheli Cemil Önal, Hollanda’da yakalandı. Türkiye’nin iade talebi kabul edilse de iade edilmedi. Savcılar o öldükten sonra da kurduğu yapıyı araştırmaya devam etti. Şimdi bir iddianame hazırlandığı ortaya çıktı. İddianamede “örgüt lideri” olarak bahsedilen Halil Falyalı’nın aslında yasadışı bahis baronu olduğu anlaşıldı. İddianame 651 sayfa. 36 kişi örgüt yöneticisi, 35 kişi suç örgütü üyesi, 178 kişi örgüte yardım eden olarak suçlanıyor. Falyalı’ya ait olduğu belirlenen yasadışı bahis siteleri GRANDBETTİNG, IMAJBET, VİPPARK, CRATOSSLOT, KİNGBETTİNG, BETPARK, BETEBET, YORKBET, BETCUP olarak iddianameye girdi. İddianamede en kapsamlı ve Falyalı’nın kurduğu düzen hakkında bilgi dolu itirafı Baran Karaağaç adlı şüpheli yaptı. Karaağaç, Halil Falyalı’nın “boss” kod adını kullandığını belirterek şunları söyledi: “Günlük ortalama 2-3 milyon TL civarında Skype’tan Mustafa Şahin ve Tekin’in talimatıyla kripto para transferleri yapıyorduk. Ancak Skype’ta geçen mesajlarda ‘Boss istiyor’, ‘Boss’un hesabına’ gibi cümleler kurulduğundan tutarların Halil Falyalı’nın hesaplarına aktarıldığını işi bıraktıktan sonra öğrendim.” Soruşturma sonucunda yapay zekânın kullanıldığı, yüzlerce hesaba gelen paranın izini kaybettirmek için 60 saniye içinde başka hesaplara aktarıldığı, başkalarına ait banka hesaplarının kiralandığı ve aklamaya bile tenezzül etmedikleri yasadışı sanal bahis kaynaklı milyarlarca liralık karaparanın döndüğü bir sisteme ulaşılmış. 128 bin 126 kişinin ödeme kuruluşu hesapları incelenmiş ve 1535 banka hesabına ulaşılmış. 223 hesaptan tam 2 milyar 500 milyon Türk Lirası kripto hesaplara aktarılmış. O günkü kur ile değer 334 milyon dolar. Öyle ki bu düzenle ilgili Halil Falyalı bağlantısı da yakalanmış. Malta merkezli Binance Global isimli kripto varlık borsasından temin edilen bilgi ve belgelerde “Halil Cahit” pasaportlu kişinin aslında suikast sonucunda hayatını kaybeden Halil Falyalı isimli kişi olduğu anlaşılmış. Hatta daha ilginci Halil Falyalı’nın Binance Global kripto varlık borsası hesabından, öldürüldükten sonra eşi Özge Taşker’in hesabına yüklü miktarda (yaklaşık 40 BTC) kripto varlık transferi yaptığı tespit edilmiş. 15 Nisan 2022 tarihi itibarıyla da Özge Taşker hesabında yaklaşık 642 BTC (Bitcoin) olduğu tespit edilmiş. Yani Falyalı öldürüldükten 67 gün sonra kripto hesabından eşi Özge Taşker’in kripto hesabına para aktarımı yapılmış. O dönemde 1 BTC 40 bin dolar diye düşünürsek aktarılan para 26.5 milyon dolara tekabül ediyor. Çok geniş bir dosyadan bahsediyorum. Kurtlar Vadisi’ni andıran olaylar bağlantılar, kimin eli kimin cebinde anlaşılması zor ilişkilerin yer aldığı bir yapı açığa çıktı. Sadece bu iddianame özelinde değil, birçok ünlü ismin de adının karıştığı yasadışı bahis skandalı var. Çok yakın zamanda tüm detaylarını Kırmızı Kedi Yayınevi’nden çıkacak kitabımdan okuyacaksınız. Bunu şimdiden yazıyorum ki tarihe not düşmek istiyorum. Türkiye’yi, dişlilerinin arasına sıkıştığı bu çarktan hep birlikte çıkaracağız.",https://www.cumhuriyet.com.tr/yazarlar/murat-agirel/bu-carktan-hep-birlikte-cikacagiz-2276724
Murat Ağırel,Bedava peynir fare kapanında olur,10 Aralık 2024 Salı,"Defalarca yazdım, anlattım, uyardım. Televizyon ekranlarında dile getirdim, köşe yazılarında işledim. Ama ne yazık ki tüm bu çabalar bir parmak “bal” için gerçeği unutanlara ulaşamıyor. İnsanımız, yüksek kâr vaatlerine kanmaya, sorgulamadan inanmayı sürdürüyor. Nasıl bir inanmışlık bu? Normalde alışveriş yapacağımız zaman cebimizden çıkacak bir kuruşun hesabını yapar, pazarlık sünnettir diyerek uzun uzun uğraşırız. Ama söz konusu “yüksek kazanç vaatleri” ve “tatlı rüyalar” olunca sorgulama yetimiz adeta buharlaşıyor. Hayaller ve hırslar, sağduyuyu her defasında alt ediyor. Yine bir dolandırıcılık hikâyesiyle karşı karşıyayız. HG Yatırım firması adı altında faaliyet gösteren Kaan Demir ve Ece Akar. Okurlarımdan ve takipçilerimden aldığım mesajlar, bu iki ismin çok sayıda kişiyi dolandırdığını ortaya koyuyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Süreç her zamanki gibi sosyal medya reklamlarıyla başlamış. Kendini finans uzmanı ve borsa analisti olarak tanıtan Kaan Demir, hazırlattığı etkileyici reklamlarla insanları Ece Akar ile iletişime geçmeye yönlendirmiş. “Borsa dersleri” adı altında düzenlenen canlı yayınlarla güven inşa edilmiş, hisse senedi önerileriyle küçük yatırımlarla para kazandırılmış gibi gösterilmiş. Daha sonra sahte bir “TTC Küresel Yatırım Yarışması” hikâyesi devreye girmiş. Kaan Demir, bu yarışmada ikinci olduğunu ve başarının şerefine herkese para yatıracağını belirtmiş. Ancak bunun için HG adlı sahte şirketin uygulamasını yüklemeleri gerektiğini söylemiş. Hazırlattığı sahte platformun mobil uygulamaları AppStore ve Google Play’de yer almış. Uygulamayı indirenler kripto alımına yönlendirilmiş. Derken, sistemde para kazandıklarını gören yatırımcılar daha büyük meblağlar yatırmaya başlamış. Kimileri evini sattı, kimileri arabasını. Borç alıp kredi çekenler bile oldu. Sadece kendileri değil, yakınlarını da sisteme dahil ettiler. Kaan Demir ve ekibi profesyonel bir sahtecilik ağı kurmuş. Paralarını yatıranlar kısa süreliğine ödemeler almış, böylece güven artırılmış. Ancak sistem büyüdükçe, paraların çekilmesi imkânsız hale gelmiş. “Vergi ödenecek”, “Para yurtdışından geliyor” gibi bahanelerle mağdurlardan sürekli yeni paralar talep edilmiş. En sonunda hesaplar boşaltılmış ve dolandırıldıklarını anlayanlar ise iş işten geçtikten sonra gerçeği fark etmiş. Mağdurlarla konuştum, çoğu dolandırıldıklarını anlayana kadar sosyal medyada tek bir olumsuz haber görmediklerini söylüyor. Avukat Didem Hanım, sadece kendi takip ettiği mağdurların 40 kişi olduğunu, toplam mağdur sayısının ise 1500’ü aştığını belirtiyor. Üstelik dolandırıcılar farklı kişilerin isimlerini ve hesaplarını kullanarak izlerini kaybettirmiş. Bu hesapları açanlar, “Bilmiyordum” diyerek adli kontrolle serbest bırakılmış. Bazı suç duyuruları ise takipsizlikle sonuçlanmış. Bu olay yalnızca HG Yatırım ile sınırlı değil. “Şikayetvar” platformuna bir göz atıldığında benzer dolandırıcılıklardan mağdur olan yüzlerce kişinin mesajlarıyla karşılaşmak mümkün. Örneğin, Telegram’da kendini “kripto ve gündem analizcisi” olarak tanıtan Metin Emir isimli biri, aynı yöntemlerle insanları kandırmış. Şikâyetlerden bazıları şöyle: - “Metin Emir’e 350 bin 000 TL gönderdik, bir hafta sonra katlayarak geri ödeyeceğini söyledi. Ancak aradığımızda bizi engelledi. Şimdi hiçbir şekilde ulaşamıyoruz.” - “Metin Emir’e para gönderdim, kazancımı sormak için yazdığımda beni engelledi. Şikâyet platformunda aynı kişiden şikâyetçi olan birçok mağdur gördüm.” Her hafta yazıyor, anlatıyoruz: Bedava peynir sadece fare kapanında olur. Ancak görünen o ki bu kapanlardan bir türlü ders almıyoruz. Dolandırıcılar hayallerimizi, umutlarımızı ve geleceğimizi hedef alıyor. Onların en büyük silahı, bizim sorgulama yeteneğimizi bir kenara bırakmamız. Unutmayalım. Kolay kazanç vaat eden hiçbir sistem güvenilir değildir. Reklamlara, parlak vaatlere ve sosyal medyadaki sahte başarı hikâyelerine kanmadan önce durup düşünelim. Finansal kararlarımızda dikkatli olalım, doğruluğunu sorgulamadan asla harekete geçmeyelim. Bir kez daha söylüyorum: Hayallerinizle oynayanlara karşı tetikte olun. Gerçek kazanç emekle, bilgiyle ve sabırla elde edilir. Aksi halde, hayalleriniz sizin için değil, dolandırıcıların cepleri için çalışır. Ben uyarmaya devam edeceğim umarım vatandaşımız da artık bu vaatlere kanmaz.",https://www.cumhuriyet.com.tr/yazarlar/murat-agirel/bedava-peynir-fare-kapaninda-olur-2277579
Murat Ağırel,İstanbul’da ‘Tosun Paşa’ davası,04 Ocak 2025 Cumartesi,"Takip eden okurlarım bilirler. Bundan önce iki yazımda gayrimüslim vatandaşlarımıza ait olup Hazine’ye kalan arsalar üzerinden gerçekleştirilen yolsuzluklardan bahsetmiş ve bu konunun devam edeceğini belirtmiştim. Bir olay daha anlatmak istiyorum. Elime Çevre, Şehircilik ve İklim Değişikliği Bakanlığı, Bakanlık Müfettişi raporu ve bir CİMER başvurusu geçti. Rapor 2022 yılında düzenlenmiş. Rapor Beykoz’daki Mehmet Hasip Paşa’dan kalan taşınmazlar ile ilgili. Beykoz Anadoluhisarı 37 Ada 69-71 parsel üzerinde bulunan ve 1971 yılında hükmen adına tescil edilen Mehmet Hasip Paşa’nın oğlu Şevki adına kayıtlı taşınmaz için mirasçı olduğu iddia edilen kişiler Av. Zerrin Baysal vasıtası ile 2012 yılında mahkemeye başvuru yapıyorlar. Kadıköy 5. Sulh Hukuk Mahkemesi başvuruyu alıp inceliyor. Cimer şikâyetine göre Mahkeme herhangi bir bilirkişi atamadan, tanık olmadan, net belgeler olmadan, nüfus kayıtlarını dahi istemeden yazılı başvuru üzerine inanılmaz bir kısa sürede karar veriyor ve mirasçılık belgesini veriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mahkeme Mehmet Hasip Paşa’nın kızı Hatice Naime’nin eşi Ahmet oğlu Mehmet Salih’i Salih Şevki olarak kabul etmiş! Nasıl olur demeyin anlatayım… Mirasçılık belgesini alan kişiler 14 Mayıs 2012 tarihinde Beykoz Tapu Müdürlüğüne müracaat ediyorlar. Beykoz Tapu Müdürlüğü 22 Haziran 2012 tarihinde hiçbir arşiv araştırması yapılmadan hiç bir bilirkişi incelemesi olmadan alınan bu kararı kabul etmeyip bu başvuruyu reddediyor. Bunun üzerine Vekil Avukat Zerrin Baysal verilen ret kararına itiraz ediyor ve bu defa Tapu ve Kadastro II. Bölge Müdürlüğüne itiraz ediyor. Bölge Müdürlüğü de “tescilin dayanağı belgelerde tapu kayıt malikinin açık kimliğinin bulunmadığı, müdürlüğe ibraz edilen mirasçılık belgesindeki muris ile illiyet bağı kurulamadığı, malike ait veraset belgesi bulunduğu” gerekçesi ile itirazı reddediyor ve Beykoz Tapu Müdürlüğünün kararını onaylıyor. Bu sefer Vekil Avukat, Tapu ve Kadastro Genel Müdürlüğüne gidip itiraz ediyor. Tapu ve Kadastro Genel Müdürlüğü 19 Aralık 2012 tarihinde (2012/86 numaralı kararı ile) verilen ret kararlarını bozuyor. Bunun üzerine Anadolu Hisarındaki araziler Kadıköy 5.Sulh Hukuk Mahkemesi kararında belirtilen mirasçılar üzerine kayıt ediliyor. Tabi çok zaman geçtiği için bu parsellerin ada ve parsel numaraları değişiyor. Bakın bu arazi inanılmaz kıymetli bir arazi. Üzerinde FORD Araba bayi ve büyük bir CARREFOUR Market var. Buraların kiralarını düşünün. İnanılmaz rakamlardır. Zaten aslında istenen de bunlar. CİMER suç duyurusundan öğreniyoruz ki zaten bu dava aşamasında İmay Danışmanlık şirketi ve sahibi İskender Melih Demir ile mirasçı Fatma Naime Saygınalp ve Osman Nuri Görmez ile yaptığı sözleşme gereği bahse konu arazi hisselerini satın almak ve bu konuda Av. Zerrin Aksulu’ya vekalet vermek şartıyla mirasçılık belgeleri mahkemeden alınmadan toplam 255 bin euroya bir anlaşma imzalamışlar. Bunlar yaşanırken Beykoz 1. Asliye Hukuk Mahkemesinin 14 Aralık 2012 tarihi ile Anadolu 5. Asliye Hukuk Mahkemesinin 24 Haziran 2013 tarihinde bahsedilen paylar üzerine ihtiyati tedbir konulduğu öğreniliyor. “Hayırdır bu nereden çıktı” diye araştırılırken aynı arazi için bir mirasçı daha ortaya çıkıyor. Oysa ki Avukat Zerrin Aksulu’nun 14 Mayıs 2012 tarihindeki başvurusundan önce 30 Mart 2012 tarihinde Müge Astok Demirbilek vekili Av. Hayati Şahin de Beykoz Tapu Müdürlüğüne başvurarak Üsküdar 1. Asliye Hukuk Mahkemesinde Mehmet Hasip Paşa için verilen veraset ilamını ibraz etmiş ve Mehmet Hasip Paşa adına kayıtlı taşınmazların bildirilmesini istemiş. Yani tüm bunlar yaşanırken gerçek mirasçılar yani Mehmet Hasip Paşa'nın torunu ortaya çıkmış. Tam Tosun Paşa filmi gibi… İki ayrı mahkeme kararı ve iki ayrı mirasçı var. Kadıköy 5. Sulh Hukuk Mahkemesinin mirasçılık belgeleri ile Üsküdar 1. Asliye Hukuk Mahkemesinin vermiş olduğu mirasçılık belgesi arasında da büyük farklar tespit edilmiş. Bunun üzerine torun Anadolu 5. Asliye Hukuk Mahkemesi'ne iki tane mirasçılık belgesinin olduğunu ikisinin de iptal edilerek yeni bir veraset ilamı verilmesi için başvuruyor. Ve diyor ki; “Sahte mirasçılık belgesi verilen kişi benim dedem değildir. Bu kişi damadıdır. Nüfus kayıtları ile incelendiğin durum ortaya çıkacaktır.” Ve bu kararın alınmasını sağlayan herkes hakkında şikâyette bulunuyor. Müfettiş de raporunda “Mehmet Hasip Paşa adına kayıtlı hisselerin Kadıköy 5. Sulh Hukuk Mahkemesince tespit edilen mirasçılara intikalinin usul ve mevzuata açıkça aykırı olduğu” diye belirtmiş. Bunun üzerine Anadolu 5.Asliye Hukuk Mahkemesi dosyayı bilirkişiye yolluyor. Bilirkişi kararında torunu için “gerçek mirasçı olduğuna kanaat edemedim” diyerek rapor düzenliyor ve mahkeme bu rapora dayanarak Zerrin Baysal ve müvekkilleri lehine iptal davasını reddediyor. Bakın gerçek mirasçılar miras belgesi iptali için 2013 yılında mahkemeye yaptıkları başvuru 2023 yılında 10 sene sonra bilirkişi raporu sayesinde bu başvuruyu reddediyor. Nüfus kayıtları ile tespitli gerçek torunlar mahkemeye diyorlar ki: “Bu mirasçılık belgesi verdiğiniz kişi Salih Şevki adında benim dedemin bir oğlu yoktur. Dedemin gerçek oğlu Hasan Şevki Paşadır. Ve babası Mehmet Hasip Paşa ile beraber Üsküdar Selimiye Camiindeki Hazirede beraber yan yana yatmaktadır. Sunmuş olduğumuz nüfus kayıtlarında da dedemin Salih Şevki adında bir çocuğunun olmadığı gözükmektedir. Ayrıca Vakıflar Genel Müdürlüğünün düzenlediği bu dava hakkındaki raporda da bunlar ayrıca belirtilmektedir.” Ancak mahkeme reddediyor. Hazine avukatı, 10 yıllık bu dava sürecinde 25. duruşmada (2021 yılında) Av. Zerrin Hanım ve vekilleri lehine taleplerde bulunuyor ve davanın reddini istiyor. Oysaki Hasip Paşa'nın mirasçılık belgesi ve tapularında iptal kararı çıktığı takdirde burada hazineye de pay düşecekti. Fakat duruşmalar boyunca Hazine avukatı davanın reddini savunmuş. Bu husussu da Bakanlık Müfettişleri tespit etmiş ve bu avukat hakkında idari işlem yapılması için Bakanlığa bu raporu göndermişler. Mahkemenin bu ret kararı sonrasında davanın tarafları istinaf incelemesine başvurmuş. İstanbul Bölge Adliye Mahkemesi 36. Hukuk Dairesi 18 Mayıs 2023 tarihinde ilk derece mahkemesinin kararının kaldırılmasına karar vermiş. Dava halen devam ediyor, takip edeceğim. Bu konuyu yetkililer görüp de müdahale edene kadar bulduğum tüm dosyaları yazmaya devam edeceğim. Böyle bir sürü benzer olay yaşanıyor.",https://www.cumhuriyet.com.tr/yazarlar/murat-agirel/istanbulda-tosun-pasa-davasi-2285783
Murat Ağırel,12 ve 13 yaşında bebek doğuran çocuklar,12 Kasım 2024 Salı,"İyi değilim... Yazacağım şeyin etkisinden de çıkamadım ne yazık ki. Ceyhan Devlet Hastanesi’nde gözlerimin önünde yaşandı her şey. Vaka, 12 yaşında bir kız çocuğunun doğum yapmasıydı. Karın ağrısı şikâyeti ile hastanenin acil servisine getirmişler çocuğu. Karın ağrısı ve kanama şikâyeti ile servise yatışı yapılmış. Ne olduğunun farkında bile değil çocuk. Hastanedeyken tekrar karnı ağrıyınca tuvalete gidiyor ve çocuğunu tuvalette doğruyor. Çocuk 2000 gram bebek doğruyor tuvalette. Çocuk korkudan ne olduğunu anlayamıyor bile. Bebeği de görmek istemiyor. Gerçek adını ve bilgilerini tabii ki vermeyeceğim. M.A. diye kodlayacağım çocuğu. Annebaba uzun süredir ayrı. Çocuk M.A. ise akrabaları ile yaşıyor. Hemen karşı komşusu A.K. tarafından cinsel istismara uğramış. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hastane yönetimi kolluk kuvvetine haber veriyor ve Aile ve Sosyal Hizmetler Bakanlığı bilgilendiriliyor. Bakanlık çocuğa ve bebeğe sahip çıkıyor. Cinsel istismarcı A.K. gözaltına alınıyor ve hemen ardından tutuklanıyor. Ertesi gün yine 2011 doğumlu E.K geliyor hastaneye doğum için. Bakın bu çocuk ise 13 yaşında! En önemlisi, aynı hastanede yaşanıyor bunlar. Yani istismarlar yakın bölgelerde gerçekleşiyor. 13 yaşındaki diğer çocuk da doğum yapıyor. Kuzenine kaçmış 11 yaşının sonunda. Aileler rıza göstermiş imam nikâhı ile evlenmişler! Bakanlık duyar duymaz bu olaya da el koymuş. Çocuk ve bebek bakanlık himayesine alınmış. Baba ise firarda. Bakın değerli okurlar, babamın rahatsızlığı nedeniyle hastanede refakatçi kaldığım iki üç gün içinde bizzat şahit oluyorum bunlara. Yazıp Türkiye’ye duyurmak adına tüm belgelerini aldım. Merak edip memleketin genelinde nasıl durum diye araştırdım. Peki, Tüm Türkiye de durum nasıl biliyor musunuz? 2021 yılında 15 yaş altı doğum yapan çocuk sayısı 123, 2021 yılında 15-17 yaş aralığında doğum yapan çocuk sayısı 7202, 2022 yılında 15 yaş altı doğum yapan çocuk sayısı 159, 2022 yılında 15-17 yaş aralığında doğum yapan çocuk sayısı 7101, 2023 yılında 15 yaş altı doğum yapan çocuk sayısı 130, 2023 yılında 15-17 yaş aralığında doğum yapan çocuk sayısı 6505, Yani 2021-2023 yılları arasında doğum yapan 15 yaş altı çocuk sayısı 412, 15-17 yaş aralığında doğum yapan çocuk sayısı 20 bin 808. Bakın 2023 yılında doğum yapan 15 yaş altı çocuklardan 19’u oku yazma biliyor ama bir okul bitirmemiş, 68 tanesi ilkokul mezunu, 41 tanesi ilköğretim, ortaokul mezunu. Tek tek nerelerde olduklarını yazayım. Hiç de öyle sandığınız gibi kırsal dağ başındaki köylerde yaşanmıyor bunlar. 2023 yılında doğum yapan 15 yaş altı çocukların illere göre dağılımı: 18’i İstanbul’da, 10’u Adana ve Trabzon’da, 14’ü Ordu’da, 7’si Giresun’da, 8’i Rize’de, Gaziantep’te ve Şanlıurfa’da, 3’ü Diyarbakır’da, 5’i Tekirdağ, Edirne ve Kırklareli’nde, 10’u İzmir’de, 2’si Aydın’da, 5’i Denizli’de, 2’si Manisa’da, 1’i Uşak’ta, 6’sı Bursa’da, 3’ü Eskişehir’de, 4’ü Kocaeli’de, 2’si Sakarya’da, 1’i Yalova’da, 4’ü Ankara’da, 3’ü Mardin’de, 2’si Batman’da, 3’ü Antalya’da, 1’i Isparta ve Burdur’da, 3’ü Mersin’de, 6’sı Hatay, 2’si Kahramanmaraş’ta, 1’i Kırıkkale’de, 1’i Aksaray’da, 1’i Kayseri’de, 1’i de Yozgat’ta, 2’si Elazığ’da, 1’i Van’da, 1’i Muş’ta. TÜİK’in açıkladığı rakamlar bunlar. Ancak ben bu rakamlara inanmıyorum. Zira resmi raporda yaş aralığı tespit edilemeyen 5 bin 58 kişi var ve “bilinmeyen” diye kayıtlara geçmiş. Bu rakamlar sadece hastaneye yansıyan resmi rakamlar. Ya hastanelere yansımayan veya resmi bildirim yapılmayan rakamlar ne kadar? Bakın 10 Kasım’ı ağlayarak geçirdik. Attığımız her adımda, aldığımız her nefeste, umutsuzluğa düştüğümüz her anda kendimize örnek aldığımız, başımızı dik tutmamızı sağlayan büyük liderimiz Mustafa Kemal Atatürk’ün ülkesinde bu tablo kabul edilemez. Onun bıraktığı yerden onu örnek alarak Türkiye’yi bu çağdışı kabul edilemez istismarlardan kurtaracağız.",https://www.cumhuriyet.com.tr/yazarlar/murat-agirel/12-ve-13-yasinda-bebek-doguran-cocuklar-2267591
Murat Ağırel,Şimdi Cumhuriyeti ayağa kaldırma zamanı,29 Ekim 2024 Salı,"Bugün Cumhuriyetimizin 101. yılını kutluyoruz. Bakın bu 29 Ekim, sıradan bir bayram değil; Cumhuriyetin değerlerine daha sıkı sarılmamız gereken bir dönemin başlangıcı. 101 yıl önce, yokluklar içindeki bir milletin işgalcilere karşı verdiği Kurtuluş Savaşı’nın ardından kurulan Türkiye Cumhuriyeti, bağımsızlık, egemenlik ve milletin birliği üzerine inşa edildi. Ancak bugün, Cumhuriyetin ruhuna ters düşen açıklamalarla karşı karşıya kalıyoruz ve milletimizin bu tür söylemlere haklı bir tepki göstermesi gerekiyor. Milliyetçi Hareket Partisi Genel Başkanı Devlet Bahçeli’nin, müebbet hapis cezasına çarptırılan ve 40 bin vatandaşımızın ölümünden sorumlu olan terör örgütü PKK’nin lideri Abdullah Öcalan’ın TBMM’de konuşması ve serbest kalması için kanun çıkarılmasını savunan açıklamaları, toplumda büyük bir öfke yarattı. Henüz bu sözler tartışılırken Cumhuriyetin kurucu partisi olan Cumhuriyet Halk Partisi’nin genel başkanı Özgür Özel’in “El yükseltiyorum, Kürtlere devlet verelim” şeklindeki ifadeleri de bu tepkiyi daha da artırdı. Sarkazm, kinaye her neyse yapılan bu açıklamalar, Kurtuluş Savaşı’nda omuz omuza vererek bağımsızlığını kazanan milletimizin birliğine ve Cumhuriyetin temel ilkelerine aykırıdır. Bir kere Türkiye Cumhuriyeti sizin öyle istediğiniz yere istediğiniz şekilde “vereceğiniz” bir ülke değildir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhuriyet; bağımsız bir ülkenin halkının, her türlü ayrışmayı bir kenara bırakıp birlikte yaşama iradesinin adıdır. Cumhuriyet, kimseye ayrıcalık tanımadan, herkesin ortak bir çatı altında, eşit ve özgür bir şekilde yaşamasını hedefleyen bir yönetim biçimidir. Bugün, milletimizin birliği ve egemenliği üzerinden yürütülen bu tür söylemler, toplumu bölmekte; bağımsızlık ve egemenlik duygusunu sarsmaktadır. Ancak unutulmamalıdır ki bu millet geçmişte nice zorluklara karşı durdu, bağımsızlığı için bedel ödemekten çekinmedi. Bugün de Cumhuriyeti koruma, ona sahip çıkma görevini her birimiz üstlenmeliyiz. Cumhuriyet; bir bayrak, bir marş, bir kutlamadan çok daha fazlasıdır. O, bizim bağımsızlık sevdamızın, birlik idealimizin ve adalet arayışımızın simgesidir. Özgürlüğümüzün teminatı olan Cumhuriyet, kimsenin kendi çıkarları uğruna sarsamayacağı kadar sağlam temellere sahiptir. Çok açık ve net söylüyorum. Milletimiz, bu değerleri çiğneyenlere karşı sessiz kalmayacaktır. Cumhuriyetin 101. yılında, milletçe Cumhuriyetimize sahip çıkmak, bu tür söylemlerle toplumu bölmeye çalışanlara en güçlü tepkiyi göstermek hepimizin görevidir. Bu bayram günü, geçmişten aldığımız bağımsızlık ruhuyla geleceğe güçlü adımlarla yürüyeceğimize bir kez daha söz veriyoruz. Gazi Mustafa Kemal Atatürk’ün bizlere emanet ettiği bu Cumhuriyet, halkın iradesinin ve birliğinin koruyucusu olarak ebediyen var olacaktır. Onu; ne teröristlere ne tarikatlara ne simsarlara ne de uyuşturucu baronlarına bırakmayacağız. Cumhuriyet Bayramı’mız kutlu olsun. Birlikte, bağımsız ve güçlü bir Türkiye için daima Cumhuriyetin değerlerine sarılacağız. Cumhuriyet, bizim varoluş irademizdir ve ona göz dikenlere karşı her daim uyanık olacağız.",https://www.cumhuriyet.com.tr/yazarlar/murat-agirel/simdi-cumhuriyeti-ayaga-kaldirma-zamani-2262824
Murat Ağırel,Ne yediğimiz belli değil,12 Ekim 2024 Cumartesi,"Tarım ve Orman Bakanlığı nihayet taklit-tağşiş yapılan ve sağlığı tehlikeye düşürebilecek gıdaların listelerini yayımladı. Listede yok yok. Tek tırnaklı eti, domuz eti, boyalı sumak, boya maddesi kullanılmış çay, bitkisel yağlar ile yapılan tereyağları, tohum yağı kullanılan zeytin yağları... Tanıdığı markaları gören herkes adeta şoke oldu. Sağlığı tehlikeye düşürecek gıdalar listesinin başında Köfteci Yusuf var. Domuz eti tespit edilmiş. Tespit şubat ayında yapılmış. Bu konuda araştırmam devam ediyor. Ama herkes Köfteci Yusuf’u konuşurken asıl skandalı kaçırıyor. Kartal Et ve Et Mamülleri’nin “Çatalköprü” adı ile sattığı dana etinde tek tırnaklı et tespit edilmiş. Firmanın şube açılışını İsmailağa cemaatinin derneği İnsana Değer Veren Dernekler Federasyonu (İDDEF) Sakarya Şube Başkanı Mustafa Yüzücü ve firmanın sahibi Burhan Kartal yapmış. Acaba Mustafa Hoca açılışı yaptığı için eşek ve at etinden yapılan sucuk helal olmuş oluyor mu? Otobid ile ücretsiz ekspertiz Otobid Fiyatı Gör Ancak bildiğimiz tanıdığımız markaları görünce de insan kötü oluyor. Antep’e gittiğimizde hepimizin aklına ilk baklava ve baharat gelir. Güvenirsin yediklerine, aldıklarına. Yalçınkaya Biber Sanayi adlı firmanın Yalçınkaya sumak adlı ürününde gıdada kullanımına izin verilmeyen boya tespit edilmiş. Adapazarı/Sakarya’da meşhur olan Balıkçıoğlu sucukları vardır. Dana sucuk ürününde tek tırnaklı eti tespit edilmiş. Firmanın reklamlarında “Balıkçıoğlu sucukları hafif baharatlı katkısız yüzde 100 dana kasap sucuğu” notu var. Hepsini yazayım. Karasu Ticaret, Cemal Karasu, Edremit Hanzade markası ile Naturel Sızma Zeytinyağı sattığını iddia ediyor ama analizde zeytinyağı diye iddia ettiği şeyin içinde “gıdada kullanımına izin verilmeyen boya” tespiti yapılmış. Türkiye’nin en iyi 10 aktarı diye haberlere konu olan Ayfer Kaur Oğulları Baharatları-Ahmet Murat Kaur’un “Ayfer Kaur” ve Mergen Gıda Sanayi’nin “Yeşil Aktar Baharat” markası ile sattığı kekiğin içinde “yabancı madde tespiti” yapılmış. Ankara’nın tatlıcılarından Camuzoğlu adlı işletmenin bir şubesinde antepfıstıklı baklavasının içinde antepfıstığı yerine ay çekirdeği tespit edilmiş. Afyonkarahisar’da Ertürk Et ve Et Ürünleri adlı şirket Afyon Bolat Sucukları, Afyon Keyf-i Sucuk gibi 19 sucuk markasında ısıl işlem görmüş piliç tespit edilmiş. Kahramanmaraş’ın meşhur dondurmacısı Tekin Usta’nın yüzde yüz keçi sütünden dondurma diye sattığı dondurmada keçi sütü yokmuş inek sütü varmış. MAG Süt Ürünleri adlı firma Çamoluk markası ile tereyağı satıyor. Hah işte o sattığı tereyağında süt yağı haricinde yağlar tespit edilmiş. Hakan Gecegiden-3M Gıda firması adı altında; Sena Egemden ve Yeni Ege markalarıyla natürel sızma zeytinyağı üreten firmanın ürünlerinde “tohum yağları karıştırılması tespiti” yapılmış. Efeler Aydın’da bir firma var. E.A.T. Tarım Ürünleri Gıda Sanayi Tic. Ltd. Şti. firma kimdir diye geçmiş aramalara baktığınızda hemen hemen her sene bakanlığın açıkladığı listede var. Bu sene 26 marka ile yer almış. Akıl alır gibi değil. Ayvalık, Biyudum, Birlik Vakıf, Gerçek Gemlik Zeytinyağı, Grand Yayla, Lüks Gemlik Marka Taş Baskı, Milas Koop, Vakfıkebir Birlik Gurme, Saraybahçesi, Yamaç Bahçem, Zeybek, Zeytin Diyarı, Zeytinkent markası ile naturel sızma zeytinyağı satıyorum diye sattığı ürünlerde “tohum yağları karıştırılması” tespit edilmiş. Şirket 2017 yılında kurulmuş sahibi Ahmet Tuna. Hemen hemen tüm internet sipariş sitelerinde var. Her yıl da adı listede yer almış! İzmir-Gaziemir’de 2023 yılında Kütahya’da ikamet ettiği belirtilen Murat Değirmenciler tarafından kurulmuş Özdeğirmenciler Gıda diye bir firma var. Ayvalık, Edremit, Gemlik isimlerini kullanarak 16 ayrı marka oluşturmuş ve sözde naturel zeytinyağı satıyormuş ancak analizlerde “tohum yağları karıştırılması” tespit edilmiş. Aydın ili Köşk ilçesinden Sezgin Çetin, Vakıfbirlik ile başlayan 10 ayrı marka ile ve sözde naturel zeytinyağı satıyormuş ancak analizlerde yine tohum yağları bulunmuş. Hele bir firma var ki aklınız şaşar. İzmir Selçuk adresli SSC Grup Tarım Gıda ve Bursa Nilüfer adresli Onay Ticaret ikisinin de sahibi Sabri Akın, Ticaret Sicil Gazetesi’ne göre Aydın Efeler’de ikamet ediyor. Bu arkadaş nerenin zeytini meşhur ise ora ile ilgili marka oluşturmuş ve satışa koymuş. SSC Grup adına 57 marka, Onay Ticaret adına 18 marka olmak üzere 75 ayrı marka oluşturmuş ve satışa sunmuş. Taş baskı, naturel, doğal diye sattığı zeytinyağlarının tamamı katkılı. Bu firmanın mallarını da tüm internet satış siteleri satıyor. Öztadım, Egeden, Yeşil Ayvalık, Şirince Taş Baskı, Ayvalık Yörem, Ege Tarım Birlik, Yeni Ayvalık, Ayvalık İncisi gibi 75 ayrı marka! Ayvalık Ticaret Odası bu sahte ürünleri satan firmaları resmi sayfalarından ifşa ediyor ancak internet satış siteleri ve marketler yine de bu ürünleri satıyor. Ne yediğinizi bilmek için üşenmeyin https://guvenilirgida.tarimorman.gov.tr/gkd adresinden bakın. Tabi böylesine sahtecilik ürünlerinin patlamasının temel bir nedeni var. Ekonomik çöküş. Burada sorumluluk tamamen iktidara ait. İnsanımızı böylesine tağşiş ürünlere mecbur ettiler. Ne yediğimiz belli değil artık.",https://www.cumhuriyet.com.tr/yazarlar/murat-agirel/ne-yedigimiz-belli-degil-2256975
Murat Ağırel,Belediyelerin SGK borçları,08 Ekim 2024 Salı,"AKP’nin 31 Mart Yerel Seçimlerinde belediyeleri adeta patır patır kaybetmesinden sonra ilk hamlesi SGK borçları oldu. Yıllardır ne hikmetse hatırlanmayan borçlar belediyeler kaybolunca birden akıllara geldi. AKP döneminde belediyeler borç batağına sokulurken burada Sayıştay raporları üzerinden bas bas bağırdım. Bu belediyelerin işleyemez hale geleceğini millete hizmet edemeyeceğini çöp bile toplayamayacak hale geldiğini anlatmaya çalıştım. Ama belediyeler parti çocuklarının çalışmadan maaş aldığı ATM’lere dönüştürüldü. İhaleler yoluyla yandaş iş insanları zengin edildi. O paralardan komisyonlar alındı. İş yükseltmeleriyle enflasyon farkları ödendi. Hani sokakta gezerken bu millet nereden buldu da bu parayı ciplere binmeye başladı diyorsanız özetle yolu buydu. Gelgelelim iktidar ve Cumhurbaşkanı Recep Tayyip Erdoğan seçimleri kaybeder kaybetmez kendi iktidarının borçlarını CHP’ye dolaylı yoldan da millete ödetmeye başladı. Yine açtım baktım SGK’nın Sayıştay raporunda ne yazıyor diye… 2023 yılı sonu itibarıyla SGK’ya belediyelerin 15 milyar TL, bağlı kuruluşların 690 milyon TL, belediye şirketlerininse 56 milyar TL prim borcu var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Belediye, bağlı kuruluş ve belediye şirketlerinin SGK’ya olan prim ve prime bağlı borçları 72 milyar TL’ye ulaşmış. Bu tutar SGK’nın 2023 yılı bütçe gelirlerinin sadece 3,14’üne denk düşüyor. Yani bütün tantana SGK’nın bütçesinin yüzde 3’ü için. Ama bundan daha kötüsü var. İcraya intikal eden SGK alacaklarının önemli bir bölümünün tahsil edilemediği, tahsilat oranının yüzde 50’den daha az kaldığı görülmüş. Sigorta Primleri Genel Müdürlüğü İcra Daire Başkanlığından alınan verilere göre, 2019- 2023 yılları arasında icraya intikal ettirilen dosya sayıları, icraya intikal ettirilen alacak miktarı, icra yoluyla tahsil edilen alacak miktarı ile icra tahsilat oranları aşağıdaki tabloda gösteriliyor. Aynen aktarıyorum… Haciz konulan malların sayısı artmasına rağmen satış oranının düşük kalması icra tahsilat oranlarının düşük olmasının sebebi olarak gösterilmiş. 2019-2023 yılları arasında toplam 579.267 adet menkul mal için haciz işlemi uygulanmışken bu yıllar arasında toplam menkul mal satışı sayısı 6.820 olarak gerçekleşmiş. Aynı durum, 2019-2023 yılları arasında toplam 359.281 adet gayrimenkul mal için haciz işlemi uygulanmışken bu yıllar arasında toplam gayrimenkul mal satışı sayısı 883’te kalmış. Yapılan incelemede vadesi geçmiş olmasına rağmen tahsil edilemeyen Kurum alacaklarının topluca icraya aktarılması amacıyla kullanılan “otomatik icra uygulamasının” düzenli olarak çalıştırılmadığı, geçmiş yıllarda bazı yıllar yılda bir kere, bazı yıllar ise icraya aktarım işleminin hiç yapılmadığı tespit edilmiş. Kurum alacaklarından icra havuzuna aktarma işlemi 2023 yılında sadece bir kere gerçekleştirilmiş. Sayıştay özetle diyor ki SGK daha kendi işini yapamıyor bir de yüzde 3’ün tahsili için belediyelerle mi uğraşacak. Çünkü sadece bu değil mesele… Anlatayım. SGK çerçevesinde sağlık yardımlarından yararlandırılan kişilere iade alınmak kaydıyla temin edilen tıbbi cihazların iade süreçlerinin etkili bir şekilde yürütülemediği de anlaşılmış. Hatta Sayıştay bu tıbbi cihazların geri alınsa dahi bakım ve onarım ile hurdaya ayırma süreçlerini belirleyen düzenlemelerin, prosedürlerin bulunmadığını görmüş. Verilere göre sigortalı kişinin ölmesine rağmen zimmetli görünen 68 bin 381 adet iadeli tıbbi cihazın geri alınmadığı görülmüş. Ancak, tıbbi malzemeleri kullanan kişiler ile sigortalı kişilerin her zaman aynı kişi olmaması nedeniyle etkili bir takip sürecinin yürütülemediği de aktarılmış. Üzerinde zimmetli iadeli tıbbi cihaz bulunan hasta verileri incelendiğinde vefat eden kişiler üzerinde halen zimmetli görünen ve bu kapsamda geri alınamamış 28 bin 539 adet tıbbi cihazın bulunduğu tespit edilmiş. Hepsi milletin parasıyla alınmış devletin malı. Fiili denetim gerçekleştirilen illerin depolarında çok sayıda kullanılamayacak nitelikte olan, ekonomik ömrünü tamamlamış iadeli tıbbi malzeme bulunmakla birlikte hurdaya ayrılmadığı ve depolarda atıl şekilde beklediği tespit edilmiş. Özetle Sayıştay diyor ki SGK belediyelerden alacağı borçlarına kadar icra takibindeki dosyalarını sonuçlandırsın, dağıttığı ekipmanların nerede olduklarını bulsun. Öyle ki bu belediyelerin SGK borcunun ödenmesi konusunun iktidar tarafından da nasıl köpürtüldüğünü aslında bir nevi Sayıştay ortaya koymuş.",https://www.cumhuriyet.com.tr/yazarlar/murat-agirel/belediyelerin-sgk-borclari-2255600
Murat Ağırel,Katil doktor ve çetesinden sonra kiralık doktor da çıktı,22 Ekim 2024 Salı,"Şunun tespitini artık yapalım: Apaçık bir çürümüşlük içerisindeyiz. Her anlamda toplumumuzda kültürel, ahlaki ve disipliner bir bataklık hayatı yaşıyoruz. Üstelik en kötüsü de bu çürümüşlüğün farkında değiliz. Elimizi attığımız hiçbir yerde müktesebat yok, hukuki düzen yok, kurallar yok, yönetmelik yok, denetim hiç yok. Hangi konuyu ele alırsanız alın aynı şeyle karşı karşıya kalıyoruz. Bina yapıyoruz betonu-demiri kaçak, benzinlik açıyoruz akaryakıtı kaçak, güzellik merkezi açıyoruz vergisi levhası kaçak, fabrika açıyoruz işçisi kaçak, tarla ekiyoruz yemi gübresi kaçak, köfteci açıyoruz eti döneri kaçak, futbol oynuyoruz bahis organizasyonları kaçak, siyasi parti kuruyoruz fikirleri sloganları kaçak... Bu liste uzar gider. Yenidoğan çetesinin insanlık dışı duygularla bebekleri basıl öldürdüğünü ve bu durumu ortaya çıkaran savcının, siyasi nüfuz simsarı PKK yardakçısı tarafından nasıl tehdit edildiğini okuduk hep birlikte. Hastane isimleri de basına düştü. İddianamede adı geçen hastanelerden biri Esenler Güney Hastanesi. Otobid ile zahmetsiz satış. Otobid Fiyatı Gör Bu durum ortaya çıkınca bir hastane çalışanı ulaştı ve korkunç durumu anlattı. İhbar aynen şöyle: “Hastanede yabancı uyruklu pratisyen doktorlar sahte diplomalar ile hastalara bakıyor ve ameliyatlarda görev alıyor.” Nasıl yani dedim ve araştırmaya koyuldum. Adliye kaynaklarım ile konuştum. Ve ne yazık ki gerçekten doğruymuş. Anlatayım... Saim Aşık isimli imamın eşi, doğumuna sayılı günler varken Esenler’deki hastaneye kontrole götürülüyor. Hastanedeki doktor hiçbir acil durum yokken yatış yapılmalı ve doğum başlamalı diyor. İmam ve eşi, “Şu anda herhangi aksi bir durum yok ve daha zamanı var” demesine rağmen doktor, “Bak sancı başlar yetişemezsiniz büyük problem olur” diye çifti korkutuyor. Sonrasında daha zaman gelmemesine rağmen imamın eşi doğuma alınıyor. Suni sancı veriliyor, bebek gelmiyor ve ameliyata alınıyor. Bebek bir türlü doğmuyor ve panik başlıyor. Sonra erkek doktor çağırılıyor. Doğum yatağında olan kadın acı ile bağırmasına rağmen zorlayarak baskı yaparak bebek doğurtuluyor. Ne yazık ki bebekte sorunlar olduğu ortaya çıkıyor. Bebek hem solunum sıkıntısı yaşıyor hem de başka sıkıntıları ortaya çıkıyor. Muayene eden ve doğuma da giren adının “Sabahattin Kaynak” olduğu belirtilen doktor, bebeğin başka hastaneye sevk edilmesi gerektiğini belirtiyor. Bebek başka bir hastaneye sevk edildiğinde acil doktoru Saim Aşık’a eşinin bir yerden düşüp düşmediğini soruyor. Saim Bey “Hayır” cevabını verdiğinde bebeğin beyin kanaması geçirdiğini beyan ediyor ve çocuk yoğun bakıma alınıyor. Saim Bey’in diğer çocuğu da ateşlendiğinde hastanede yine Sabahattin Kaynak isimli doktora muayene ettiriyor. Ancak muayene yapan doktorun Türkçeyi neredeyse bilmemesi üzerine şüpheleniyor. Bebek yoğun bakımda da olunca bu kişinin yabancı uyruklu olmasına rağmen Türk doktor ismi ile muayene yaptığını öğreniyor. Meğer Sabahattin Kaynak isimli kişi 1934 doğumlu bir doktor çıkıyor. Saim Bey bu kez doktoru araştırmak adına yanına başka birini alarak hasta olmamasına rağmen muayeneye götürüyor. Aynı kişiye bu kişinin Sabahattin Kaynak ismi ile muayene yapıp aynı isimle reçete düzenlediğini ve imzaladığını kamera kaydını alıp savcılığa suç duyurusunda bulunuyor. Sabahattin Kaynak isimli kişinin gerçekte Filistin asıllı TC vatandaşı Mohammed A.R. Abushaban isimli kişi olduğu ortaya çıkıyor. Savcılık, uzman doktor olmamasına rağmen uzman doktor gibi davranıp kazanç elde eden Filistin uyruklu kişi hakkında sağlık mesleği mensuplarının gerçeğe aykırı belge düzenlemesi nedeniyle iddianame düzenliyor. Yargılanan Filistin asıllı doktor yargılama sonucunda ceza alıyor. Anlaşılıyor ki Sabahattin Kaynak isimli yaşı nedeniyle çalışamayacak durumda olan doktorun diplomasını kiralayarak uzmanlığı olmayan Filistinli doktor insanları muayene edip reçete yazmış. Bu reçeteleri de kendi imzasıyla değil Sabahattin Kaynak adına oluşturmuş. Haliyle akıllara geliyor... Bu hastane hiç denetlenmiyor mu? Böyle bir durum nasıl fark edilmiyor? Yoksa fark ediliyor da göz mü yumuluyor? Böyle diploma kiralayan doktorlar Türkiye’de daha var mı? Sağlıkları riske atılan insanlar hiç şikâyette bulunuyor mu yoksa bu şikâyetler sümen altı mı ediliyor? Siz aslında bu soruların cevaplarını biliyorsunuz. En başa döneceğim. Çürümüşlük işte tam da böyle başlıyor. Ahlak ve vicdanımızı kaybettiğimizde memleketimizi de kaybederiz dikkat edin.",https://www.cumhuriyet.com.tr/yazarlar/murat-agirel/katil-doktor-ve-cetesinden-sonra-kiralik-doktor-da-cikti-2260326
Murat Ağırel,2023’te sporculara 48 bin altın dağıtıldı,05 Ekim 2024 Cumartesi,"2024 Paris Olimpiyatları’ndan Türkiye tam bir başarısızlıkla çıktı. Buna karşılık tüm dünya milli sporcumuz Yusuf Dikeç’in atış yaparken dikkat çeken rahat tavrı ikonik bir hal aldı. Biliyorsunuz yönetmeliğe göre olimpiyat ve paralimpik oyunlarının ferdi müsabakalarında; birinci olan sporcuya en fazla 1000 adet, ikinci olan sporcuya en fazla 600 adet, üçüncü olan sporcuya en fazla 300 adet Cumhuriyet altını karşılığı TL ödül verileceği yazıyor. Başarılı olan sporcularımıza da bu ödüller verildi. Ama gelin bir sene öncesine gidelim... Milli sporcular, 2023 yılında uluslararası organizasyonlarda 7 bin 418 madalya kazanma başarısı gösterdi. Sporcularımız 1 Ocak-18 Aralık 2023 tarihlerinde; 2 bin 453’ü altın, 2 bin 600’ü gümüş ve 2 bin 365’i bronz madalya kazandı. Sayıştay da Gençlik ve Spor Bakanlığı raporunda bu konuya dikkat çekmiş. Öyle ki spor hizmet ve faaliyetlerinde üstün başarı gösterenlerin ödüllendirilmesine ilişkin mevzuatta, ödül kriteri olarak belirlenen Cumhuriyet altını tanımının net olmadığı ve ödüllerin de net olmayan bu tanım üzerinden verildiği uyarısında bulunmuş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hatta verilecek ödül tutarının hesabına yönelik yapılan işlemlerde belirsizlik olduğu görülmüş. İlgili yönetmeliğin 4’üncü maddesinde ödül; “Spor hizmet ve faaliyetlerinde üstün başarı gösteren sporcu, spor kulübü, teknik direktör ve antrenörlere verilecek ayni yardım veya Cumhuriyet altını karşılığı Türk Lirası” olarak tanımlanmış. Yönetmeliğin “Ödüllerin veriliş şekli” başlıklı 22’nci maddesinin üçüncü fıkrasında ise; ödüllerin ödenmesinde, ödüllerin hak edildiği müsabakanın yapıldığı yılın ilk iş günü İstanbul Altın Borsasında oluşan günlük ağırlıklı ortalama altın fiyatının esas alınacağı belirtilmiş. Sayıştay’ın tespitine göre de 2023 yılı içerisinde yaklaşık 48 bin adet Cumhuriyet altını karşılığı TL tutarı, spor hizmet ve faaliyetlerinde üstün başarı gösterenlere ödül olarak dağıtılmış. Yukarıda yer alan mevzuat hükümleri çerçevesinde, ödül alacak kişiye hak kazandığı Cumhuriyet altını adedinin Türk Lirası karşılığı üzerinden ödeme yapılacağı belirtilmiş. Aslında ilgili mevzuatta Cumhuriyet altını öncelikle sikke ve ziynet olmak üzere iki gruba ayrılmış ve Cumhuriyet altınının gruplar itibarıyla farklı büyüklük ve ağırlıklarda olacağı ifade edilmiş. Ancak Sayıştay’ın yaptığı incelemelerde; Spor Hizmet ve Faaliyetlerinde Üstün Başarı Gösterenlerin Ödüllendirilmesi Hakkında Yönetmelik’te Cumhuriyet altını ile ilgili olarak Darphane mevzuatında öngörüldüğü şekilde detaylı bir tanımlamaya gidilmeyip genel bir Cumhuriyet altını ifadesine yer verildiği tespit edilmiş. Uygulamada ise birlik Cumhuriyet sikke altın üzerinden hesaplama yapılarak ödeme yapıldığı görülmüş. Yine yapılan incelemelerde ödül tutarının hesabına yönelik yapılan işlemlerde de belirsizlik olduğu vurgulanmış. Bakanlıkça, altının ayarı göz önünde bulundurularak 150 adet Cumhuriyet altının 1 kg altın ağırlığında olduğu üzerinden bir değerlendirme yapılıp 1 adet Cumhuriyet altın fiyatına Borsa İstanbul’da belirlenen 1 kg altın fiyatının 150’ye bölünmesi suretiyle ulaşıldığı ve bulunan değerin o yıl yapılan müsabakalarda yıl boyunca kullanıldığı anlaşılmış. Haliyle 2023 yılı içerisinde yaklaşık 48 bin adet Cumhuriyet altını karşılığı TL tutarı, spor hizmet ve faaliyetlerinde üstün başarı gösterenlere ödül olarak dağıtılmış. Ancak bakanlık tarafından ödül tutarının hesabına yönelik yapılan uygulamada, Cumhuriyet altının içerisindeki metal oranlarının ne olduğuna dair sağlıklı bir veri kullanılmadığı aktarılmış. Sayıştay, yaklaşık bir değer üzerinden hesaplama yapıldığı, Cumhuriyet altınlarına ilişkin standartların belirlendiği ilgili hükümler çerçevesinde yapılacak hesaplama ile bakanlık tarafından yapılan hesaplama arasında bir fark olduğunu raporuna yazmış. Bakanlık da Sayıştay’a verdiği yanıtta bahsi geçen yönetmelikte altın tanımı ile ödemeye esas hesaplama şekline ilişkin net bir düzenlemenin yer almasını sağlamak üzere değişiklik yapılmasına ilişkin çalışmaların yürütülmekte olduğunu ifade etmiş. Sonuç olarak altın tanımında ve ödeme usulünde yer alan belirsizlikler nedeniyle ödenen tutarların doğruluğu tartışmalı hale gelmiş. Basit bir hesapla sadece 2023 yılında 320 kilogram altın dağıtılmış ve bunun için o dönemin altın fiyatıyla 367 milyon lira sporculara dağıtılmış. Başarılı sporcular ödüllendirilmesin demiyorum ancak her işimizde olduğu gibi burada da bir boşvermişlik ve vurdumduymazlık var. Bakanlıktakiler milletin parasını dağıttığının farkında değil. Sayıştay da haliyle bu işi netleştirin kafanıza göre binlerce altın dağıtmayın diyor. Aslında bu işin yağlı bir kapıya döndüğü uyarısını yapıyor.",https://www.cumhuriyet.com.tr/yazarlar/murat-agirel/2023te-sporculara-48-bin-altin-dagitildi-2254710
Murat Ağırel,İsrail’e ticaret Filistin’e ticaret oldu,19 Ekim 2024 Cumartesi,"“Türkiye, 9 Nisan 2024 tarihinden itibaren, ilk aşamada Ek’te belirtilen ürün grupları altında yer alan ürünlerin İsrail’e ihracatını kısıtlama kararı almış bulunmaktadır. Bu kararın gerekleri Ticaret Bakanlığı tarafından derhal yürütülecektir. Bu karar, İsrail, uluslararası hukuktan kaynaklanan yükümlülükleri çerçevesinde, Gazze’de derhal ateşkes ilan edene ve Gazze Şeridi’ne yeterli miktarda ve kesintisiz insani yardım akışına izin verinceye kadar yürürlükte kalacaktır.” Bu yazı Ticaret Bakanlığı’nın sayfasında duruyor. Yasaklanan ürünler statüsünde de 54 kalem ürün var. Fayanslar, elektrik kabloları, demir çelik tüm teller, halat kablo, kimyasal bileşikler, madeni yağlar, mermer... Liste uzayıp gidiyor. Bakın İsrail hükümeti 7 Ekim saldırısını bahane ederek Filistin halkına soykırım yapıyor. Çoluk çocuk kadın demeden sivil halkı katlediyor. Türkiye’deki sivil toplum kuruluşları gösteriler yaparak tepki gösteriyor. Özellikle AKP’li bazı isimlerin önderliğinde gösterilerde “şehadet” parmakları havada lanetler okunuyor. İsrail’deki siyasi iktidar dünyadan gelen tepkilere kulak asmıyor. Hatta savaşı Lübnan’a taşıdı ve İran hedefte. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Ülkemize İsrail mallarını boykot için kampanyalar yapıldı hatta İsrail ürünleri satan firmalar boykot edildi. Starbucks’ın şubeleri basıldı camları kırıldı. Oturan kişilere saldırıldı. Bu kadar da hassasız! Ancak ülkemizin İsrail ile yaptığı ticareti Metin Cihan ortaya çıkarınca ortalık karıştı ve yazımın hemen başındaki açıklama ile “İhracat yasaklandı” denildi. Gerçekten öyle mi? İsrail ile ihracatımız kâğıt üzerinde sıfır gözüküyor ama insani yardım malzemelerinin dahi giremediği Filistin ile ihracatımız astronomik derece artmış. Bakın rakamlara... Mesela ne yasaklandı? Mermer, madeni yağ, çelik ihracatı değil mi? Ki çelik ihracatı burada İsrail’in en çok canını yakan ambargo kalemi. 2023 yılında Filistin’e 156 bin dolar olan çelik ihracatımız, 2024 yılında fırlamış ve 48 milyon 636 bin dolara çıkmış. Yüzde 30 bin 930 artmış. 2023 yılında Filistin’e 13 bin dolar olan kablo ihracatımız, 1 milyon 753 bin dolara çıkmış. 2023 yılında Filistin’e 0 (sıfır) dolar ihracat olan mermer, 5 milyon 844 bin dolara çıkmış. Bakın yerle bir olan Filistin’e 2024 yılında mermer göndermişiz! Filistin’e madeni yağ ihracatımız 749 bin dolar olmuş. Yiyecek yemek, kafasını sokacak yuva bulamayan Filistin’e 12 milyon 811 bin dolar hazırgiyim konfeksiyon eşyası göndermişiz. 2023 yılına göre artış yüzde 13 milyon artmış! 2024 yılında Filistin’e ihracatı yapılan orman ürünleri yüzde 27 bin 861 artmış. 715 bin 931 dolar makyaj malzemesi göndermişiz Filistin’e... Yerseniz! Gümrüklerde kâğıt üzerinde ihracatın yapıldığı ülke Filistin ama asıl malın gideceği adres İsrail. Ticaret Bakanlığı’nın açıklamasında belirtildiği gibi öyle ticaretin kesildiği falan yok. Hepsi kâğıt üstünde yapılan oyunlar. Öyle eyyy mey nidaları yine iç siyaseti dizayn etmek için. Şimdi meydanlarda şahadet parmağını kaldırıp katil Netanyahu hükümetine lanet okuyan, Starbucks basma konforunda olan sözde Filistin destekçilerine sesleniyorum. Buyurun şirketler ortada duruyor. Ne yapacaksınız? Hepsi gösterişten ibaret, hepsi kendini ne kadar siyasal İslamcıyım görün bakın diyerek kanıtlama yarışı. İsrail Filistin’de taş üstünde taş bırakmıyor, bu sırada AKP iktidarının ve destekçilerinin tepkisi sözde bile değil. Açın bakın İspanya, Güney Afrika, İskoçya gibi ülkeler Türkiye’den daha çok zor durumda bıraktı İsrail’i. Ha bu arada verdiğim verilerin hepsi TÜİK ve Ticaret Bakanlığı’nın verileri...",https://www.cumhuriyet.com.tr/yazarlar/murat-agirel/israile-ticaret-filistine-ticaret-oldu-2259334
Murat Ağırel,Sahte diploma furyası,28 Eylül 2024 Cumartesi,"Çok uzun süredir sahte diploma ve sahta sertifikalar üzerinde yazılar yazıp yetkilileri uyarıyorum. Sosyal medyada dolandırıcılık siteleri “e-Devlet garantili sahte diploma” diye ilanlar veriyorlar. Hatta daha da ileri gidip bu hususta garanti veriyorlar. Asıl amaç bu yalanlara inanıp para yatıracak olanları dolandırmak, diğer amaç ise bu sitelere girenlerin kişisel bilgilerine ulaşmak. En son bu haberi yaptıktan sonra bir kaynağımdan devlet üniversitesinde sahte diploma olduğuna dair bir bilgi geldi. İlk duyduğumda ben de inanamadım işin açıkçası. Araştırmaya başladım. İddiaya göre devlet üniversitesinden 11 kişi sahte diploma almıştı. Nasıl almışlar peki. Üniversitede okuyup vefat eden veya kaydı dondurulan kişilerin bilgileri siliniyor, yerine parayı veren kişinin bilgileri dolduruluyor. Bu sayede kare kodlu diploma almış ve sorgulamalarda da doğrulama yapılmış oluyor. İnanılmaz yöntem değil mi? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Araştırdım. Ne yazık ki doğruymuş. Bahse konu devlet üniversitesi Yıldız Teknik Üniversitesi. Hem üniversite kaynaklarımdan hem Bakırköy Savcılığı’ndan hem de YÖK kaynaklarımdan olayı doğruladım. Soruşturma numarası: 2024/197244 Olayı da anlatayım... Dolandırıcılar, Yıldız Teknik Üniversitesi öğrenci işlerindeki yetkili bir kişinin kimlik bilgileri ile adına bir telefon hattı çıkarıyorlar. Çıkardıkları hat ile e-imza alıyorlar. Bu e-imzayı Hatay Müşavirler Odası’ndan teslim alıyorlar. Aldıkları e-imza ile de proliz adlı sisteme girip değiştirme işlemlerini yapıyorlar. Hiç kimse yapılan işlemi sorgulamamış. E-imza hizmetini veren TÜRKTRUST firması, 100 üniversitenin kullandığı proliz sisteminin firması en ufak bir sorgulama yapmamış. TÜRKTRUST firması e-imza satan şirket. Proliz sistemi ise tüm akademik ve idari fonksiyonları birbirine bağlayan bir öğrenci bilgi sistemidir. Şu anda 2024 yılı için tespit edilen 11 kişi. Bu devlet üniversitesinde yaşanan olay. Sahte diploma yapılan isimler bende var. Bu kişilere ve firmalara nasıl işlem yapılacak? Ya önceki yıllar? Ya vakıf ve özel üniversiteler? Para ile dağıtılan diplomalar? Mesela bu sahte diplomayı alan bir kişi devlette iş imkânı için başvurmuş. Bunun gibi başka örnek var mı? Soruları çoğaltabiliriz ancak şimdilik burada kalsın. Devamını araştıracağım...",https://www.cumhuriyet.com.tr/yazarlar/murat-agirel/sahte-diploma-furyasi-2252187
Murat Ağırel,Bu paranın hesabını veren var mı?,01 Ekim 2024 Salı,"Hatırlarsınız, 2021 yılında Marmaris ve Manavgat’ta çıkan orman yangınları günlerce sürdü. Bizzat hem gözlemledim hem de söndürme çalışmalarında yer aldım. Türkiye’de yetersiz sayıda yangın söndürme uçağı olması ve var olanların da hangarlarda bekletilmesi kamuoyu tarafından çok eleştirildi, haklıydılar. Bu durum dönemin Tarım ve Orman Bakanı Bekir Pakdemirli’ye soruldu. Bakan cevabında “El atından 20 uçakları olduğunu söylüyorlar. Hani nerede? Apronda 6 uçak gözüküyor. 3’ünün motoru yok. Vizontele’de bir sahne var ya ‘Baba motor yok’ diyor. Aynen öyle... THK siyasetin oyuncağı haline dönmüş durumdadır. Ana muhalefet partisi ile birlikte hareket ediyor” dedi. Bakana göre bu uçaklar o dönemde kullanılamaz haldeydi. Ancak yapılan bakımlardan sonra yangın söndürme filosuna katıldılar ve birçok yangına da müdahale ettiler. Yani aslında bir iş bilmezlik vardı. Ama ilginç bir şey oldu. Sayıştay’ın Orman Genel Müdürlüğü raporlarını okurken gördüm. Orman Genel Müdürlüğü tarafından orman yangınları ile havadan mücadele faaliyetlerinde kullanılmak üzere Savunma Sanayi Destekleme Fonu’na para aktarılmış. Ancak aktarılan tutar alacak kayıtlarında izlenmemiş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yani orman yangınları için nihayet yabancı ülkelerden helikopter kiralama işini bitirme kararı alınmış. Şahane gelişme değil mi? Bakın devam edelim raporu okumaya: “Orman Genel Müdürlüğü orman yangınları ile havadan mücadele faaliyetlerinde kullanılmak üzere Helikopter ve Uçak Alımı Projesi kapsamında, Savunma Sanayi Başkanlığı nezdindeki Savunma Sanayi Destekleme Fonu’na Bütçe Kanunu ile vize edilen tutarı aktarmakta, bu fonda biriken para başkanlık tarafından helikopter ve uçak alımı için kullanılmaktadır.” Sırf yangınlarda kullanılsın diye hazırlanan fona 28 Aralık 2023 tarihinde (projenin USD olarak yürütülmesi nedeniyle) 274 milyon 500 bin TL’si döviz cinsinden olmak üzere 300 milyon TL para aktarılmıştır. Ne kadar aktarılmış? 300 milyon Türk Lirası. Yani o günkü kur ile (ortalaması 24.10) 12 milyon 500 bin dolar. Tarihi biraz geriye sararak devam edelim... Aynı şekilde 2022 yılında yatırım programında vize edilen 400 milyon TL, 9 Aralık 2022 tarihinde Savunma Sanayi Destekleme Fonu’na aktarılmış. Bu tutar Sayıştay’a göre “630-Gider Hesaplarında” izlenmiş. Yani 2022 yılında ne kadar aktarılmış? 400 milyon Türk Lirası. Aktarılan tutar o günkü ortalama kur ile (16.55) 24 milyon 169 bin dolar. Bitmedi. “Helikopter Alımı Projesi” kapsamında 2012 yılından itibaren 2018 yılına kadar bu fon hesabına 824 milyon TL (o günkü kurla yaklaşık olarak 311 milyon dolar) para aktarılmış. 2012-2018 yılları arasında toplam 311 milyon dolar daha yatırılmış bu hesaba. Toplam ne kadar yatırılmış oldu? 347 milyon 669 bin dolar. Şahane değil mi? Ancak sorun şu... Bu gönderilen tutarlar 2022 yılındaki hariç mali tablolarda izlenmemiş ve bir muhasebe kaydına da rastlanılmamış. Sayıştay denetçisi bunu kurum yetkililerine sormuş. Kurum gönderdiği cevap yazısında, bulguda yer alan hususlara katıldığını ve bu hususların yerine getirilmesi için çalışma başlattığını belirtmiş. Şimdi asıl mesele şu: 347 milyon 669 bin dolar ile helikopter alındı mı alınmadı mı? Alındı ise Orman Genel Müdürlüğü envanterine işlendi mi? Biraz açık kaynak araştırmasında (www.tolgaozbek.com sitesinin özel haberine göre), ihale düzenlenmiş ve ABD merkezli Air Tractor şirketinin tasarımı olan AT802 tipi uçaklar seçilmiş. Geçen yıl orman yangın söndürme uçak filosu için AT802’lerden kiralama gerçekleştirilmişti. Fiyatı yaklaşık 4 milyon dolar olan uçaklardan toplam 20 adet alınmasına karar verilmiş. Yani bu habere göre 80 milyon dolar AT802 tipi uçaklar için ödemişiz. Ancak Tarım ve Orman Genel Müdürü Bekir Karacabey 2023 tarihli açıklamada TUSAŞ tarafından üretilen helikopterlere vurgu yaparak şunları söylüyor: “TUSAŞ tarafından yerli olarak üretilen 3 adet T70 yangına su atar helikopteri bu sezon orman yangınları ile mücadelede kullanacağız. Satın aldığımız hem amfibik ve hem karadan su alabilen özellikte 3 ton kapasiteli 20 adet Air Tractor model uçağın ilk 4 adedi bu yıl yangın sezonunda kendi pilotlarımızla görev yapacak, kalan kısmı 3 yıl içinde filomuza katılacaktır. Envanterimizdeki uçak ve helikopter sayıları her yıl kademeli olarak artırmaya devam edeceğiz ve filomuzun büyük kısmı da yerli ve milli olacaktır.” Yani alınan uçaklardan sadece 4 adedi gelmiş. Peki, helikopterler nerede? 3 adet T70 su atar helikopterimiz var gözüküyor. TUSAŞ’ın sayfasına baktım. Helikopter için şöyle bir açıklama var: “Program kapsamında, TUSAŞ ana yükleniciliğinde ve Sikorsky, Aselsan, TEI, Alp Havacılık firmalarının alt yükleniciliğinde, Sikorsky Aircraft firmasının S70i helikopterinden yola çıkılarak geliştirilecek olan 109 adet T70 Genel Maksat Helikopteri, Türkiye’de lisans altında üretim modeliyle, 6 farklı kullanıcıya teslim edilecektir. (Kara Kuvvetleri Komutanlığı, Hava Kuvvetleri Komutanlığı, Özel Kuvvetler Komutanlığı, Jandarma Genel Komutanlığı, Emniyet Genel Müdürlüğü ve Orman Genel Müdürlüğü)” Uzun lafın kısası ortada yaklaşık 350 milyon dolarlık bir para var ve bu paranın tam olarak nereye nasıl harcandığını Sayıştay tespit edememiş. Daha da kötüsü harcanıp harcanmadığı da belli değil. TL’ye çevirsek vatandaşın milyarlarca lirası kimin elinde nereye verilmiş belli değil. Bu arada ne olmuş? Ormanlarımız yanmış o yanan alanlarda insanlarımız, hayvanlarımız can vermiş, yanan alanların bazılarına otel vb. şekillerde çökenler olmuş. Hesap veren açıklayan var mı, yok.",https://www.cumhuriyet.com.tr/yazarlar/murat-agirel/bu-paranin-hesabini-veren-var-mi-2253173
Murat Ağırel,Milli iradeye müdahale bumerang gibi dönecek,02 Kasım 2024 Cumartesi,"Babamın rahatsızlığından dolayı Adana Ceyhan’dayım. Hastanede olduğum için gelişmeleri çok fazla takip edemiyordum. Akşam haberlerine göz atmak istediğimde alt başlıklar ve konuşulanlar inanılır gibi değildi. Esenyurt Belediye Başkanı Ahmet Özer gözaltına alınmış ve belediyedeki makamında arama yapılıyordu. Ahmet Özer, savcılık ifadesinin ardından “terör örgütü üyesi olmak” suçlamasıyla tutuklanma talebiyle mahkemeye sevk edildi. Özer daha sonra çıkarıldığı mahkemece “PKK/KCK silahlı terör örgütü üyesi olmak” suçundan tutuklandı. Savcılık açıklamasında Özer’in 10 yıllık süreçte terör örgütü PKK’li teröristlerle 694 kez görüşme, 14 kez de Kongra-Gel Eş Başkanı Remzi Kartal ile irtibat kurma suçlamaları yöneltilmiş. Soruşturma evraklarına ulaştım. Ahmet Özer, “TCK 314/2 uyarınca silahlı terör örgütü üyeliği” iddiaları ve deliller üzerine tutuklandı. Yani Esenyurt Belediye Başkanı Ahmet Özer, PKK/KCK’ye üye olmakla suçlandı. Soruşturma dosyasındaki deliller arasında, telefon görüşmeleri, banka hesap hareketleri ve belediye makamında bulunan bazı dokümanlar yer alıyor. İddialar, Özer’in KCK/TDÖ (Türkiye Demokratik Örgütlenmesi) yapılanması ile sürekli ve yoğun irtibat kurduğunu gösteren dokümanlara dayanıyor. Otobid ile zahmetsiz satış. Otobid Fiyatı Gör 2016’da Diyarbakır’da cezaevinde yapılan aramalarda elde edilen dijital materyallerde Özer’in adının geçmesi üzerine Diyarbakır Cumhuriyet Başsavcılığı tarafından soruşturma başlatılmış. Bu soruşturma sonrasında Mersin ve İstanbul savcılıkları devreye girmiş, çeşitli telefon görüşmeleri ve para hareketleri de soruşturma kapsamında değerlendirilmiş. Remzi Kartal ile 2015 yılında Belçika hattı üzerinden yapılan 14 görüşme, yine PKK bağlantılı olduğu iddia edilen Mehmet Kaya ile irtibat en önemli delil olarak sunulmuş. Bazı banka hesaplarına yatan yüksek miktardaki paralar da iddialara dayanak olarak gösterilmiş. Anlamadığım şu... Terör örgütü lideri Öcalan ile yapılan İmralı görüşmelerinde ismi ve kitabından bahsedilmiş. Bir kişinin de iki kardeşi PKK’liymiş. Başsağlığı için aramış ve konuşma PKK bağı olarak nitelendirilmiş. PKK elebaşısı ile yapılan İmralı görüşmeleri kitap haline geldi ve görüşmeleri yapan kişilerin beyanları da açık açık yazıldı. İktidarın çözüm süreci dediği bizlerin “ihanet süreci” dediğimiz süreçte yer alan sözde aydın, sanatçı hali hazırda şu anda televizyon ekranlarında. Rojda isimli sanatçının Esenyurt Belediyesi etkinliğinde yer alması terör örgütü ile bağı olduğuna dair bir delil gibi sunulmuş. Bu sanatçı terör örgütü propagandası nedeniyle ceza aldı, aldığı ceza Yargıtay’da bozuldu. Yani yargılama daha bitmedi. Oysaki Şivan Perver isimli kişi ile meydanlarda ağlayarak söylenen şarkılar hafızalarda değil mi? Özer’in hesabına gelen paralar sorulmuş. Özer, “Hatırlamıyorum” demiş. Parayı gönderen kişiler belli. Şayet suç ise ve örgüt bağlantısı var ise savcılık bu paranın kaynağını araştırmamış. Bu kişiler kim tespiti yapılmamış. Terörle bağlantılı mı bir tespit yok. Parayı gönderen kişi ise üniversite öğrencisinin babasının ödediği kira bedeliymiş. Hesaba gelen 40 bin Avro para da seçim çalışmaları için gönderilen paraymış. Remzi Kartal isimli terörist ile 2015 yılındaki telefonda görüşme suç unsuru olarak kabul edilmiş. Bu terörist daha önce ne yazık ki milletvekiliydi. Daha birkaç yıl öncesine kadar mal varlıkları dondurulmadan önce maaş alıyordu. Terör örgütleriyle mücadele, kişinin konumundan bağımsız olarak taviz verilmeden mücadele edilmesi gereken bir alan. Ancak soruşturma geçiren birinin belediye başkanlığı adaylık başvurusunun nasıl onaylandığı, adalet ve şeffaflık açısından sorgulanmalı ve halka açıklanmalı. Seçimle gelen bir belediye başkanının kaçma veya delilleri karartma riski yokken sabaha karşı gözaltına alınması da geçmiş dönemlerden tecrübe ile sabit olduğu üzere hukuki sürecin işleyişine dair soru işaretleri doğuruyor. Seçilmiş belediye başkanının yerine kayyum değil belediye meclisinin seçtiği kişinin başkanlık yapması gerekiyor. Demokrasi ile yönetildiğimizi iddia ediyorsak olması gereken budur. Milli iradeden bahseden iktidar milli iradeye saygı göstermeli. Çünkü o kadar alıştık ki bu tür hamlelere, burada bağımsız adli bir soruşturma ve yargılamadan çok siyasi bir hesap döndüğünü artık sokaktaki vatandaş bile biliyor. Mesele şu; AKP ve MHP iktidarı, millet için ya da ekonomi için olmasını geçtik siyasi oyunlarında bile yeni bir şeyler üretemiyor. Hep eski ortaklarından gördükleri taktikleri işletiyor. Öyle ki partilerinde, bu işlerin bumerang gibi ters dönüp kendilerine çarpacağını söyleyen de kalmadı. Ankara’da bu döneme çoktan bir ad takıldı bile: Çöküş dönemi.",https://www.cumhuriyet.com.tr/yazarlar/murat-agirel/milli-iradeye-mudahale-bumerang-gibi-donecek-2264314
Murat Ağırel,"Bunca şehide, anasına babasına yazık",26 Ekim 2024 Cumartesi,"Kelimelerin kifayetsiz kaldığı anlar vardır. Ne yazık ki biz, ülkemizdeki gelişmelerden ötürü bunu çok sık yaşıyoruz. TUSAŞ’a PKK’li teröristlerce yapılan saldırı sonucunda 5 yurttaşımız şehit oldu, onlarca yurttaşımız yaralandı. PKK gibi terör örgütlerinin yıllardır sürdürdüğü hain saldırıları görüyoruz; bu ülke, 40 binden fazla şehit verdi. Ancak anlam veremediğim bir şey var: Cumhurbaşkanı Erdoğan’ın Rize’deki boş evini özel harekât polisleri korurken Türkiye’nin hava savunma sisteminin inşa edildiği TUSAŞ, nasıl yalnızca özel güvenlik görevlilerince korunur? Stratejik önemi bu kadar büyük olan bir kurumun güvenliğinin jandarma ve polis gibi devletin güvenlik güçlerince sağlanması gerekmiyor mu? Bakın bana bir bilgi ulaştı. Bir ay önce TUSAŞ’ta bir bomba ihbarı yapılmış. Üstelik bu ihbarı, orada çalışan biri dile getirdi. Bakanlık kaynaklarına sordum, henüz dönüş yapılmadı. Teröristlerin Ankara’ya 5 gün önce geldiği, ellerini kollarını sallayarak dolaştıkları söyleniyor. Bu durum, istihbarat zafiyeti mi yoksa koordinasyon eksikliği mi bilemiyoruz. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Ancak bildiğim bir şey var sorumluluk alınmayacak, kimse istifa etmeyecek ve bu olay da unutulacak. Peki, bu saldırının sebebi neydi? İktidar ve Cumhur İttifakı’na göre bu, İsrail ve ABD’nin operasyonu; TUSAŞ’ın üretimini durdurmayı amaçlıyordu. Onlara göre bu saldırının ardında Cumhur İttifakı’nı hedef alma amacı yatıyor. Saldırının, Milliyetçi Hareket Partisi Genel Başkanı Devlet Bahçeli’nin terörist elebaşısını Meclis’te konuşturma çağrısının ve onun akrabası olan milletvekiliyle görüştüğü günün ardından gelmesi de dikkat çekici. Bahçeli, daha önce Edirne’yi ve Kandil’i kastederek “Apo ve DEM” demişti. Şimdi Kandil’in bu açıklamalara cevaben harekete geçtiği düşünülüyor. Bir diğer olasılık ise Türkiye’nin BRICS hamlesi. Cumhurbaşkanı Erdoğan, IMF ve Dünya Bankası gibi uluslararası finans kuruluşlarına alternatif olarak kurulan BRICS’in Rusya’daki toplantısına katılmak üzere yola çıktığı gün bu saldırının gerçekleşmesi dikkat çekici. İsim benzerliği de var. BRICS görüşmeleri Rusya’nın Kazan kentinde gerçekleştiği sırada PKK Ankara’nın Kazan ilçesinde saldırdı! Simgesel özelliği bilerek mi seçildi? “Tesadüf” ihtimali bana çok gerçekçi gelmiyor. Türkiye’nin BRICS’e başvurması, ABD’nin Büyük Ortadoğu Projesi’nin sekteye uğramasına yol açabilir mi? Mavi gözlü dev boşuna, “Yurtta sulh, cihanda sulh” demedi. Ancak Bahçeli’nin terörist elebaşısına özgürlük anlamına gelen “umut hakkı” talep etmesi ve Meclis’te konuşma yapmasına zemin hazırlama girişimi, terörle mücadeleye gölge düşürüyor. Daha önce açılım süreci denendi ve sonuçları gördük; PKK, şehirleri silah deposuna çevirip hendeklere mayın döşedi, yüzlerce şehit verdik. Ana muhalefet partisi genel başkanı da “Kürtlere Türkiye Cumhuriyeti devletinin sahibi olmayı teklif ediyorum” diyerek tartışmalı bir açıklama yaptı. Ne kastettiğini anlıyoruz ancak kendisi ne söylediğinin farkında mı? Meydanlarda terörist elebaşısının idamını isteyen birinin, şimdi aynı kişiyi umut olarak görmesi ve Meclis’te konuşturmak istemesi, affını dile getirmesi stratejik değil trajik bir çelişki. Ancak tarihten ders alabiliriz. Bahçeli, 1999’da Öcalan’a verilen idam cezasının durdurulmasında başbakan yardımcısı olarak sorumluluğu vardı. Sadece başbakan yardımcısı değil, koalisyon hükümetinin ortağıydı. Avrupa Birliği Uyum Yasaları bahanesiyle idamı kaldırdılar. Bu karar ne zaman alındı? 3 Kasım 2002’de AKP’yi iktidara getirecek seçimden sadece üç ay önce, 3 Ağustos 2002’de. O zaman da bugünkü gibi ekonomik kriz vardı. Bugün de ekonomik kriz varken erken seçim olacağını Türk siyasetini herkes biliyor. Tam da PKK açılımı yapılmışken, ekonomik kriz de varken terör saldırılarının başlaması bizi götürdüğü yer belli. “400 milletvekilini verin bu iş huzur içerisinde çözülsün” şartları oluşana kadar bu politika belli ki devam edecek. Türk siyasetinin problemi, aktörlerinin memurlaşması, değişmemesi ve sürekli aynı benzer olaylarla kendini tekrar etmesi. Yazık... Bunca şehide, terörle mücadele eden kahramanlarımıza, şehit analarına, babalarına, eşlerine...",https://www.cumhuriyet.com.tr/yazarlar/murat-agirel/bunca-sehide-anasina-babasina-yazik-2261876
Murat Ağırel,Derdiniz kamu yararı ise buyurun bakalım,16 Kasım 2024 Cumartesi,"Yasama, yürütme ve yargı... Hukuk devletinin kuvvetler ayrılığı ilkesi şüphesiz cumhurbaşkanlığı sistemi ile erozyona uğradı. Ne yasama ne yürütme ne de yargı tam anlamıyla işliyor. Bunu en canlı örneklerle görüyoruz. Özellikle de yargı, iktidarın güdümünde hareket ediyor. Yargının siyasallaşmasının da örnekleri en acı tecrübeler ile yaşıyoruz. Yargıda adaletsizlik var. CHP’li belediyeler ile ilgili konser tartışması halen devam ediyor. Hatta Ankara ve İstanbul’a soruşturma da başlatıldığı bildirildi. Bu sevindirici aslında. Çünkü kamu kaynaklarının nereye nasıl harcandığını bilmek her yurttaşın hakkı. Kamu kurumları da hesap verebilmeli ve şeffaf olmalı. Ancak 2019 yılında yapılan seçimler ile iktidar partisi yönetiminden muhalefet partilerinin yönetimine geçen belediyeler hakkında yargıya intikal eden yolsuzluklar hakkında bir arpa boyu yol gidilemedi. Varsa kamu zararı parti veya kişi ayırt edilmeden tahsil edilmeli. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mesela bu kadar hassas davranan yargı ve İçişleri Bakanlığı’na aşağıda yazdıklarımı bildiriyorum: Balıkesir iline bağlı Karesi Belediyesi 190 bin yurttaşımızın yaşadığı bir ilçemiz. 2023 yılı bütçesi de 407 milyon TL. Sayıştay’ın 2023 yılı Karesi Belediyesi raporunun 34. sayfasında şöyle belirtiliyor; “Yapılan incelemede, ulusal ve yerel basın tarafından yazılı ve görsel basın yayın organlarında yayımlanan idarenin hizmetlerine ilişkin haberleri ve belediye başkanı ile söyleşileri esas alarak ‘yayın alımı’ adı altında ödeme yapıldığı görülmüştür. Bu kapsamda tanıtım, özel ve resmi günler tebriği adı altında belediye bütçesinin yaklaşık yüzde 15’ine tekabül eden 36.900.901 TL’lik basın ve yayın gideri yapıldığı tespit edilmiştir.” Oysaki 2021 tarihli cumhurbaşkanlığı genelgesinin basın ve yayın gideri kısmında neler yapabilecekleri açıkça belirtilmesine rağmen ilçe belediyesi tam 36 milyon 900 bin TL yani 1 milyon 80 bin dolar harcama yapmış. Bakın bununla yetinmemiş Karesi Belediyesi’nin açıklamasına göre 2024 yılı içinde 53 milyon TL harcanacakmış. Belediye yönetimi el değiştirmiş. Ancak ilk üç ay ödeme yapılmış. Yani 2024 yılı içinde ödenmesi planlanan rakam 1 milyon 500 bin dolar. Yani küçük bir belediyenin iki yılda 2 milyon 580 bin dolar nasıl bir tanıtım, özel ve resmi günler tebriği ödemesi olabilir? Karesi Belediyesi bu hususta suç duyurusunda bulunmuş. Ancak soruşturma için daha izin verilmemiş. Başka bir durumu daha anlatayım. Ticaret Bakanlığı... YİD modeli (yap-işlet-devret) ile yaptırılan/modernize edilen ve GTİ tarafından işletilen gümrük kapılarından sözleşme süresince elde edilecek kantar ücreti ile ticari faaliyetlerden elde edilecek gelirlerin; yüzde 25’inin bakanlığa aktarılması gerekiyor. TOBB ve GTİ arasında imzalanan uygulama sözleşmelerine dayanılarak kantar ücreti veya diğer gelirlerden bakanlık adına ayrılan paylar bakanlık açısından bir kamu geliri olup bakanlığın banka hesaplarında izlenmesi gerekiyor ve ihtiyaç alımlarının 4734 sayılı Kamu İhale Kanunu’na tabi olması ve denetlenmesi gerekiyor. Ancak bakanlık kantar gelirlerini bakanlık hesaplarına değil özel şirketin hesaplarında takip ediyor ve ihtiyaçlarını da bu hesaptan karşılıyorlar. Mesela ne kadar para birikmiş ve bu paralar ile neler almışlar? 2015: 1 milyon 641 bin TL harcama yapılmış. 2016: 1 milyon 585 bin TL harcama yapılmış. 2017: Kantar payı 73 milyon 294 bin TL. 11 milyon 409 bin TL harcanmış. 2018: Kantar payı 69 milyon 549 bin TL.  29 milyon 624 bin TL harcanmış. 2019: Kantar payı 87 milyon 329 bin TL. 42 milyon 102 bin TL harcanmış. 2020: Kantar payı 81 milyon 337 bin TL. 39 milyon 663 bin TL harcanmış. 2021: Kantar payı 104 milyon 696 bin TL. 28 milyon 478 bin TL harcanmış. 2022: 67 milyon 521 bin TL birikmiş ama hesapta biriken diğer rakamlarda harcanmış. Toplamda 106 milyon 887 bin TL harcanmış. 2023: Kantar payı 149 milyon TL. 120 milyon 865 bin TL harcanmış. Peki, genelde nelere harcanmış? Organizasyon gideri, yazılım programı alım gideri, eğitim hizmeti gideri, araç kiralama, araç alımı vb. giderlere harcanmış. 2018 yılında alınan 78 araç kayıp! Bu araçlar nerede, kim kullanıyor belli değil! Peki, toplam ne kadar harcanmış? 45 milyon 984 bin dolar. Bu tutarlar bakanlık banka hesaplarına yatırılıp denetimle harcama yapılması gerekirken işletici özel firmanın banka hesabında tutuluyor ve denetimsizce harcanıyor. Sayıştay denetim raporlarıyla ilgili olarak kimse bir şey yapmamış. Hadi buyurun. Derdimiz kamunun alın terinin nereye harcandığını sorgulamak ise ben size örnekler vermeye devam edeceğim.",https://www.cumhuriyet.com.tr/yazarlar/murat-agirel/derdiniz-kamu-yarari-ise-buyurun-bakalim-2269167
Murat Ağırel,Konser tartışmasına ABB ne diyor,09 Kasım 2024 Cumartesi,"Türkiye günlerdir Ankara Büyükşehir Belediyesi’nin konser münasebeti ile Ebru Gündeş isimli sanatçıya ödendiği iddia edilen 69 milyon TL’yi ve sonrasında Mor ve Ötesi için ödendiği iddia edilen 71 milyon TL’yi konuşuyor. Tabii söz konusu Ankara olunca Parsel Parsel Gökçekler durur mu? İki kitap yazdım hakkında. Anlatmaya başlasam bir kitap daha çıkar. Sadece Ankapark’a 750 milyon dolar harcayan Gökçekler utanmadan bu durumu kullanmaya çalışıyor. Neyse biz konumuza dönelim. Konuyu gündeme taşıyan ve sorgulayan değerli dostum Erdem Atay’ın liderliğindeki Veryansın TV ekibi oldu. Haklı olarak yüksek vergiler, yüksek enflasyon altında ezilen yurttaşların olduğu cennet vatanda bu kadar büyük ücretlerin nasıl olur da bir sanatçıya verildiği sorgulanıyor. Özellikle de Ebru Gündeş gibi bir isme! Erdem’i arayıp “Belediye açıklama yaptı mı sana” diye sordum. Erdem Atay, belediye kaynaklarını aramış ancak “Açıklama yapılacak” diye cevap almış. Tabii Erdem’in sorguladığı konu iktidar medyası tarafından bambaşka yerlere çekildi. Muhalefet tarafı da Veryansın ekibinin önce İmamoğlu ile sonra MİT ile koordineli çalıştığını ima etti. Oysaki gazetecinin görevi kamu kurumlarının yaptıkları harcamaları araştırmak ve kamuoyuna elde ettiği bilgileri sunmaktır. Otobid ile ücretsiz ekspertiz Otobid Fiyatı Gör Ben de belediye tarafına ulaşmak için telefona sarıldım. Yetkilileri aradım sordum. Bahse konu etkinlikler, 19 Mayıs Atatürk’ü Anma ve Gençlik Spor Bayramı ve 29 Ekim Cumhuriyet Bayramı kapsamında yapılan konserler ve organizasyonlar. Ankara Büyükşehir Belediyesi 19 Mayıs Atatürk’ü Anma, Gençlik ve Spor Bayramı kapsamında düzenlenen etkinliklerde Mor ve Ötesi adlı gruba 71 milyon TL ödendiği Ebru Gündeş’e 69 milyon TL ödeneceği iddia edildi. Belediye yetkililerine sorduğumda ise 19 Mayıs ve 29 Ekim gibi milli bayramlar nedeni ile yapılan organizasyonlar için belirlenen bedellerin sanki tek bir sanatçıya veriliyormuş gibi kamuoyuna sunulduğunu belirttiler. Ve bir ekleme yaparak “Bu tutarlar 100 bin kişinin izlemesi için yapılan sahne kurulumu, ışık, ses, orkestra, dans ekibi, gösteriler gibi tüm organizasyon için belirlenen tutarlar. Sanatçıların kaşe bedeli ücreti, belediye veya iştiraki tarafından değil organizasyon firması tarafından yapılır” diye belirttiler. Devamında da 71 milyon TL bedel 17, 18, 19 Mayıs tarihlerinde sahne alan Mor ve Ötesi, Murat Boz ve Gülşen’e, kurulan sahnenin, kurulum için çalışan 500 kişinin yiyeceği, yol giderleri, ses ve görüntü sisteminin taşınması, kurulması, konser alanındaki halkın ihtiyaçları ve tüm organizasyon için harcanan toplam bedel. Yani tek bir sanatçıya ödenen rakam değil. Ebru Gündeş’e ödendiği iddia edilen 69 milyon TL’yi de sordum. Bu paranın Ebru Gündeş’e verilen para olmadığını, 29 Ekim kutlamaları kapsamında planlanan Ebru Gündeş ve Mert Demir’in sahne, ses sistemi, sanatçıların dans ekibi, orkestrası (50 kişi) gibi giderlere ait toplam 44 milyon TL olduğunu belirttiler. Bu tutar tüm etkinlikler için planlanmış. TUSAŞ’a yapılan hain terör saldırısı nedeniyle iptal edilen etkinlikler olduğu için bedelin daha düşük olacağını söylediler. Ortaya çıkacak olan bu bedel de ödenmeyecekmiş. Sanatçılara verilen kaşe bedelini belediyenin değil, organizasyon şirketinin sanatçılara ödediğini belirttiler. Yani tüm organizasyon için belediye organizasyon şirketine parayı ödüyor. O paranın içerisinden artık ne kadar verilecekse organizasyon şirketi sanatçıya ödeme yapıyor. Gelelim organizasyon firmasına. Firmanın sahibi Selahattin Çelikkaya. Enfest ve Festiva isimli firmalar. Festiva adlı firma ortaklı yapıda kurulu, Enfest ise tek ortakla kurulu firma. Ankara Büyükşehir Belediyesi’nde 2021, 2022, 2023 yılları arasında toplam 253 çeşitli organizasyon yapılmış. 19 Mayıs ve 29 Ekim organizasyonlarını da alan Enfest ve Festiva isimli firmalar yapılan bu 253 ihalenin 41 tanesini almış. Bu firma daha öncesinde de EKAP’a yansıyan bilgilere göre İzmir Büyükşehir Belediyesi’nden dört organizasyon ihalesi almış. Mor ve Ötesi böyle bir ücret almadığını sosyal medya hesaplarından yaptıkları açıklama ile yalanladı. Organizasyon firmasının sahibini aradım sorularımı sordum. Çünkü öğrendiğime göre sanatçıların aldığı bedel ihale kapsamında alınan bedelin çok çok altındaymış. Yani asıl para sahne kurulumu, ses sistemi vb. giderler için ödenen bedelmiş. Bunu firma sahibine sordum. Doğruladı. Asıl maliyetin sahne kurulumu, bu kurulumu gerçekleştiren personelin giderleri, sahne kurulum eşyalarının taşınmasının, sanatçı orkestrası ve dansçılar gibi kişilerin taşınması, sahne kurulum giderleri olduğunu belirtti. 29 Ekim konserinde de sadece Ebru Gündeş değil Mert Demir’in de sahne aldığı bir organizasyon olduğunu ancak terör saldırıları nedeni ile organizasyonda eksikliklerin olduğunu, bu nedenle ödemede kesinti olduğunu belirtti. 40-45 milyon TL arasında bir bedelin belirlendiğini, kendisinin sahne ve sanatçı ödemesini yaptığını ancak bir ödeme almadığını beyan etti. Kendisi ve Mansur Yavaş arasında bir bağ olduğu iddiasını sordum. Cevabı şöyle oldu: “Ben daha Hacettepe’de okurken bahar şenlikleri yapıyordum. Firmalarımdan ortaklı olduğum 9 yıllık diğer firmam ise 17 yıllık firma. Ben sadece Ankara Büyükşehir Belediyesi’ne de çalışmıyorum. Anlaşmalı olduğum sanatçılar ile ilgili gelen tüm tekliflerin organizasyonlarını yapıyorum.” Candan Erçetin konserini sordum. “Bu etkinliği biz yapmadık” cevabını aldım. Sanatçılara ödenen rakamları sordum “ticari sır” cevabını aldım. Organizatör dostlarımı aradım. Sanatçıların kaşe bedelleri ne kadardır diye sordum. Bayram, yılbaşı gibi etkinliklerde sanatçıların kaşe bedellerinin yükseldiğini ancak bahsedilen rakamların olmasının mümkün olmadığını beyan ettiler. Tekrar belediye yetkililerine dönüp sordum. Ebru Gündeş konserinde Mert Demir de aynı sahneyi kullanmış ancak Mert Demir’in ücretinin ayrı şekilde ödeneceği bilgisine ulaştım. Bu harcamalar Sayıştay denetiminden geçti mi diye sordum, 2021-2022 ve 2023 yıllarına ait tüm organizasyonlar ve giderleri kontrolden geçti, cevabını aldım. Sayıştay raporlarına tekrar göz attım. Bu hususta bir bulguya da rastlamadım. Başka kurumların emsal ihalelerini inceledim. Organizasyonlar için ödenen bedeller akıl alır gibi değil. Açıkçası hem şaşırdım hem de sinirlendim. Sadece Ankara Büyükşehir Belediyesi için yazmıyorum ancak bu konser ve etkinlik organizasyonları artık yoldan çıkmış durumda. Ödenen paralar inanılır gibi değil. Artık bu ekonomik ortamda ya bu konserlere son verilmeli veya kurumlar kendi imkânları ile bunları yapmalı veyahut sponsorlar ile bu etkinlikleri yapmalıdır. Elbette milli bayramlarımız çok önemli ve coşku ile kutlanılmalı ancak bu paraların harcandığı organizasyonlar ile değil. Hele ki Ebru Gündeş ile hiç değil. Yapılacak ise sponsorlar veya bilabedel yapılsın. Firmalar, televizyon ve gazete reklamlarına milyonlarca Türk Lirası ödüyor. Bu etkinlikleri bence seve seve üstlenirler. Bu hususta soruşturma başlatılmış ve inceleniyormuş. Yetkililer bu durumdan duyduğu rahatsızlığı ve üzüntülerini dile getirdiler. Bu yeterli mi tabii ki değil. Herkesin koşulsuz şartsız güven duyduğu Ankara Büyükşehir Belediye Başkanı Mansur Yavaş’ın kamuoyuna kalem kalem açıklama yapması lazım. Bu gibi hususlarda Mansur Yavaş’ın daha önce sergilediği tavrını biliyoruz ve gördük. Zaten insanları şaşırtan kısmı da burası. Daha önce kamu zararı söz konusu olduğunda Mansur Yavaş bizzat kendisi suç duyurusunda bulundu. Hata var ise bu hatayı dile getirmeli ve hataya sebebiyet veren sorumluların var ise kamu zararını ödemesini yok ise kanun önünde hesap vermesinin sağlanması gerekmektedir. Sanatçılar, organizasyon firmasından bu etkinlikler için ne kadar para aldılar, ne kadar beyan ettiler? Bu rakamların açıklanması gerekiyor. Tabii işin bir de siyaset tarafı var. Yapılacak olan cumhurbaşkanı seçimlerinde muhtemelen iki aday Mansur Yavaş ve Ekrem İmamoğlu. Bu iki ismin başkanı olduğu belediyeler hiç olmadığı kadar baskı altında. Düşünün ki milyonlarca insanın oy vererek seçtiği İstanbul’a kayyum atamak için fırsat kolluyorlar. Son dönemde özellikle Mansur Yavaş ile ilgili her gün bir iddia ortaya atılıyor ve akla hayale gelmeyecek senaryolar türetiliyor. MİT ile ilgili bir iddia gündeme geldi ve bu yalanlandı. Senaryo üreten aktörlere baktığınızda ise yabancı olmayan isimler sahnede. Görevinden kovulmuş jelibon madencisi başkan, oğlu ve maaşlı elemanları olan FETÖ döneminin kitap yazdırılan aparatı sözde gazetecisi dahil, Mansur Yavaş ile ilgili bir algı çalışmasındalar. Hatta yine aynı kişiler 2021 yılında adliye kaynaklı birtakım iddiaları gündeme getirmişti. Şimdi aynı kişiler soruşturulmuş ve kapanmış iddiaları tekrar gündeme taşıma gayretindeler. Mansur Yavaş özelinde yargı kaynaklı bir girişim olacak mı hep birlikte göreceğiz. Yaşananlar nasıl bir tartışmaya evrilecek takip edip görelim.",https://www.cumhuriyet.com.tr/yazarlar/murat-agirel/konser-tartismasina-abb-ne-diyor-2266684
Murat Ağırel,Sahte diploma ve yargının acizliği,15 Ekim 2024 Salı,"Sahte diploma konusunu uzun süredir yazıyorum... “Şikayetvar” adlı sosyal medya platformuna yazılanlara mutlaka göz atmalısınız. Sahte diploma yaptırmak için dolandırıcılarla iletişim kurup para yatıran ve ardından dolandırıldığını iddia eden kişilerin yazdıkları gerçekten düşündürücü. Şaka gibi ama gerçek... Sahte diploma almak için para yatıran insanlar var diyorum! Durum bu kadar vahim. Çalışmak, okumak, sınavlara girmek değil; para ile hak satın alma, emek harcamadan kolay yoldan zengin olma günümüzün gerçeği haline geldi. Neden mi? Çünkü cezası yok! Milyonları çalabilir, sadece 5-6 ay hapiste yatıp çıkabilirsiniz. Hatta sosyal medyada sizin gibi düşünen bir güruh bulup, para karşılığında reklam yaptırırsanız, bir de kahraman ilan edilirsiniz. Çünkü yine cezası yok! Sahte diplomanınsa cezası yokmuş. “Nasıl olur?” demeyin, oldu. Size anlatayım: Ukrayna’daki Humanitarian Üniversitesi, yani diğer adıyla Odessa Beşeri Bilimler Üniversitesi’nden mezun olduğunu iddia eden bir kişi, denklik başvurusunda bulunuyor. YÖK, bu başvuruyu inceliyor. Durumdan şüpheleniyor ve önce okula soruyor, olumsuz cevap alıyor. Ardından, diploma üzerinde apostil mührü olduğu için Odessa Başkonsolosluğu’na resmi yazı yazıyor. Başkonsolosluk da üniversiteye yazı yazıyor. Üniversitenin cevabında, ilgili kişinin okulda eğitim görmediği belirtiliyor. Bunun üzerine Başkonsolosluk, YÖK’e şu cevabı iletiyor: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Adı geçen kişinin üniversitede öğrenim görmediği, okul kayıtlarında adına rastlanmadığı, eğitim bilgilerinin yalanlandığı ve apostil onayının iptal edildiği.” Her şey gayet net, değil mi? YÖK, bu kişi hakkında “resmi belgede sahtecilik ve resmi belgenin düzenlenmesinde yalan beyanda bulunma” suçlarıyla Ankara Cumhuriyet Başsavcılığı’na suç duyurusunda bulunuyor. Her şey yolunda gibi gözüküyor, değil mi? Ama değil... Dolandırıcılık Suçları Bürosu, başvuruya “kovuşturmaya yer yok” kararı veriyor. Savcılık kararında ise şu gerekçe yazıyor: “Resmi belgenin düzenlenmesinde yalan beyanda bulunma suçunun oluşması için, beyanı alan memur tarafından inceleme ve araştırma yapılması gerekmektedir. Somut olayda, diplomanın ilgili ülke eğitim kurumundan alınıp alınmadığının araştırılması gerektiğinden, yasal unsurlar oluşmamıştır.” Bakın, şüphelinin savunması bile alınmamış. Ne diyeceğimi bilmiyorum. Başka bir olay daha var. Yine denklik meselesi... Uluslararası Makedonya Vizyon Üniversitesi’nden mezun olan bir kişi denklik başvurusunda bulunuyor ancak başvurusu reddediliyor. Bu kişi, 2021-2022 yıllarında bu üniversiteden mezun olan kaç kişi olduğunu ve kaçının denklik başvurusunda bulunduğunu merak ederek YÖK’e bilgi edinme başvurusunda bulunuyor. Gelen cevapta 195 kişinin denklik başvurusunda bulunduğu; 5 başvurunun denklikle sonuçlandığı, 56 başvuruya ders tamamlama kararı verildiği, 5 başvuru için STS (seviye tespit sınavı) ve lisans tamamlama kararı verildiği belirtiliyor. YÖK, 20 Şubat 2016 tarihli cevabında, bu üniversiteden mezun olanların denklik başvurularının reddedildiğini bildirirken sonrasında 5 kişiye denklik verdiğini söylüyor. Peki, denklik verilen ayrıcalıklı bu 5 kişi kimdir? Takip etmeye devam edeceğim. Ama mesele şu... Köftesinden zeytinyağına, diplomasından bürokratına, futbolundan siyasetine kadar memleketin her yerinden sahtecilik akması normal mi?",https://www.cumhuriyet.com.tr/yazarlar/murat-agirel/sahte-diploma-ve-yarginin-acizligi-2257882
Murat Ağırel,Futbolda pis kokular yükseliyor,05 Kasım 2024 Salı,"Bu yazıyı okuduktan sonra “Ne anlatılıyor, ne söylenmek isteniyor?” diye düşünmeden, önyargıyla saldıracak olan bazı arkadaşlara küçük bir uyarı yapmak isterim: Bu yazı, herhangi bir kulüp veya grup hedef alınarak yazılmamıştır. Bakın ülkemizdeki en büyük sorunlardan biri tarikatlardır. 15 Temmuz darbe girişiminde, bir cemaatin nasıl terör örgütüne dönüştüğünü acı bir şekilde gördük; maalesef bu tecrübelerden ders çıkarmadık. Devlet menfaatleri yerine tarikatların ve şeyhlerinin çıkarlarını önceleyen kişiler, devlet kurumlarında kritik noktalara yerleşmeye devam ediyorlar. Ülkemizde, en az dini tarikatlar kadar tehlikeli başka bir tarikat daha var: “Top Tarikatı.” Gazeteci Bilgin Gökberk’in “Top Tarikatı” adlı kitabında dediği gibi: “Top deyip geçme, top toplumun aynasıdır.” Kitabında, Portekiz’de Salazar, İspanya’da Franco gibi iktidarların halkı futbolla ve dinle uyutma stratejilerini anlatıyor. Gökberk’in işaret ettiği gibi, Türkiye’de de bir “Top Tarikatı” var. Bu tarikatın da şeyhleri, müritleri ve onlara övgüler düzen medya mensupları bulunuyor. Bu kişiler, menfaatlerine aykırı en ufak bir açıklamada bile kendilerini korumak için her türlü manipülasyonu yapıyorlar. Otobid ile ücretsiz ekspertiz Otobid Fiyatı Gör Her gün ekranlarda görüyoruz; şeyhlerine yaranmak için salalar okutanları, itibar suikastları düzenleyenleri, aile bilgilerini ifşa edenleri... Dinci tarikatların bile gerisinde kaldığı bir noktadayız. Üstelik bu insanlar sıradan kimseler değil; siyasetçi, bürokrat, anayasa hukuku profesörü, doktor, avukat ve daha nicesi. Kendi cemaatlerinin çıkarları söz konusu olduğunda gerçekleri bir kenara bırakarak tarikatlarını korumak için her türlü çarpıtmayı yapabiliyorlar. Eminim bu yazdıklarımı anlamadan “Cesaretin varsa şunu da yaz”, “Yiyorsa bunu da yaz” tarzı yüzeysel yorumlar yapacak olanlar çıkacaktır. Şimdiden söyleyeyim: Yazıyorum kardeşim. Eğer elinizde bilgi ve belge varsa birlikte mücadele edelim. Gelelim mevzuya... Genelde derbi değilse futbol maçı izlemem. Futbol dışındaki sporları, özellikle voleybolu daha çok tercih ediyorum. Takip ettiğim kadarıyla, Türkiye Futbol Federasyonu ve hakemlerin yönetimi üzerine tüm taraftar grupları öfkeli. Memleketteki her alanda olduğu gibi burada da hiç kimse maçların adil yönetildiğine inanmıyor. Futbol yorumcuları, futbolcular ve kulüp başkanları sürekli bir “yapının” bazı takımları kolladığına dair açıklamalarda bulunuyor. Geçtiğimiz günlerde, eski hakem Mustafa Çulcu’nun bir programda Süper Lig hakemlerinin sosyal medyada edilen hakaretlere karşı dava açarak tazminat kazandıklarını söylemesi dikkat çekiciydi. Çulcu’nun ifadesine göre, hakemler avukatlarla yüklü ücretler karşılığında anlaşıyor, bu anlaşmalarla kendilerine sosyal medyada hakaret edenleri dava ederek tazminat topluyorlar. Çulcu’nun iddiaları etik değerler açısından oldukça düşündürücü. Bir de size çok dikkatimi çeken bir bahis olayından bahsetmek istiyorum. Kasımpaşa-Samsunspor maçında, bir bahis sitesinde bir kullanıcı “Kasımpaşa ilk yarıyı önde kapatır ama maçı Samsunspor kazanır” bahsini yapmış. Oranı 34.50 olan bu bahse tam 50 bin Türk Lirası yatırmış ve tam tamına 1 milyon 725 bin TL kazanmış. Üstelik aynı kuponu 238 kişi daha oynamış! Maçın sonucu da tam olarak bu şekilde bitti: İlk yarı Kasımpaşa öndeydi, ikinci yarıda ise Samsunspor geri dönüp kazandı. Maçta, Samsunspor ilk yarı iki penaltı kazandı ve penaltı atışını Ntcham isimli futbolcu kullandı, her ikisini de kaçırdı; ardından Kasımpaşa gol buldu ve ilk yarı böyle bitti. Fakat ikinci yarıda Samsunspor gol olup yağdı. Maçı da 4-1 kazandı. Takımları, oyuncuları suçlamıyorum. Samsunspor normal şartlarda da güncel formu nedeniyle maçı çevirebilirdi. Ancak bu bahsi oynayan kişinin önceki yaptığı bahislere baktım. Bu kadar yüksek oranlı bir tek bahis oynamış. Diğer tüm bahisleri 1.50-1.98 oranında. Siz olsanız sürekli 1.50 oranlarla oynayıp birden 34.50 orana 50 bin lira basar mısınız? Bu eşyanın tabiatına aykırı değil mi? Bu tür bir kuponun bu kadar yüksek miktarlarda oynanması ve birden fazla kişi tarafından aynı kuponun tercih edilmesi sizce de garip değil mi? Bahis sorunu futboldan pis kokular yükselmesine neden oluyor. Öyle ki Hong Kong bahis mafyasının dünyanın en çok izlenen Premier Ligi’ni ve NBA’i bile manipüle ettiği iddia ediliyor. Türkiye’nin bu işe önlem almadığı sürece bu tip karanlık adamların at koşturduğu bir ülke olacağını herkes biliyor.",https://www.cumhuriyet.com.tr/yazarlar/murat-agirel/futbolda-pis-kokular-yukseliyor-2265193
Murat Ağırel,Milli eğitim üzerinden adınızı kullanıyorlar,21 Eylül 2024 Cumartesi,"Milli Eğitim Bakanlığı’nın MESEM diye bir projesi var. Tam adı mesleki eğitim merkezi. Amaç, öğrencilerin mesleki becerilerini piyasanın ihtiyaçları doğrultusunda geliştirmek. Halihazırda resmi rakamlara göre öğrenci sayısı 715 bin 389 kişi gözüküyor. 2 milyon 280 bin “ustalık belgesi”, 1 milyon 855 bin “kalfalık belgesi”, 987 bin 510 kişiye “usta öğreticilik” belgesi verilmiş. Bu merkezlere kayıt yaptıran 9., 10. ve 11. sınıf öğrencileri okurken 5 bin 100 TL ücret alıyor. 12. sınıf öğrenci ise 8 bin 501 TL ücret alıyor. Üç yılın sonunda kalfa olanların ücreti çok daha fazla. Bu ücretlerin tamamı devlet tarafından ödeniyor. Bunları neden yazıyorum, anlatayım. Büyük bir tekstil şirketinde çalışan üniversite mezunu bir kardeşimiz ulaştı bana. Kendisi hakkında e-Devlet bilgilerine bakarken lise son sınıf öğrencisi olduğunu öğrenmiş. İnanamamış belgesini de almış. Zincirlikuyu İsov Mesleki ve Teknik Anadolu Lisesi 12. sınıf öğrencisi olarak gözüküyor. Kendisinin durumdan haberi yok. Alan olarak “konaklama ve seyahat hizmetleri” diye de belirtilmiş. Yanlışlık vardır diye okulu aramış. Tam tersine okul yönetimi onaylamış. Acaba sadece ben miyim diye iş arkadaşlarına sormuş. Bu kişilerde aynı şekilde meslek lisesine kayıtlı olduğunu görmüş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Durumu anlamak için şirket yetkililerine ulaştım. Kendilerinin haberinin olmaması imkânsız dedi. Ancak imkânsız başarılmış gözüküyor. Konuştuğum çalışanların hiçbirinin haberi yok. Bunu katıldığım televizyon programında anlattım. Deyim yerinde ise belge yağdı. İzmir, İstanbul, Kocaeli, Mersin, Manisa tüm illerden aynı durumda olan kişilerin olduğunu öğrendim. Kısa bir açık kaynak araştırması ile MESEM uygulamasının nasıl suiistimal edildiğini de görmüş oldum. İdareciler hayali çıraklar gösterip maaşlarını cebe atarak para biriktiriyor. Mesela Adana Ceyhan’da okul idarecisi H.A., parayı Funda öğretmen adına birinin hesabına aktarıyormuş. İşyerlerine gidip “Sizde iki çırak var ama sistem 4 tane kaydetmiş. Devletten gelecek parayı Funda öğretmene iletir misiniz?” diyerek paraları başka hesaba aktarmışlar. Yolsuzluğun ortaya çıkarıldığı tarihe kadar 2.7 milyon liralık vurgun yapıldığı belirtiliyor. Kurulan düzen, geçtiğimiz sonbaharda fark edildi. 2023 Eylül ayında savcılık harekete geçti ve okula operasyon düzenlendi. Müdür yardımcısı H.A. gözaltına alındı, 28 Eylül’de tutuklandı. Bir başka yerden örnek vereyim, sadece tek bir ilde yaşanmıyor bunlar. Kocaeli’de bulunan Atatürk Mesleki ve Teknik Anadolu Lisesi’nde okul müdürü ve müdür yardımcısına, MESEM programına sahte kayıt yaptırdıkları ve kayıt başına düşen ücreti tanıdıkları şirketlere aktardıkları iddiası nedeniyle soruşturma açıldı. 2023 yılında ortaya çıkan iddialara rağmen il milli eğitim müdürlüğü tarafından soruşturma açılmadığı, Şubat 2024’te iddiaların yeniden gündeme gelmesiyle iki idarecinin açığa alındığı öğrenildi. Kimlik numarası ile kayıt yaptırılan öğrencilere ders veriliyormuş gibi gösterilerek, toplamda 500 milyon liranın farklı şirketlere aktarıldığı da iddialar arasında yer aldı. Açın bakın haberlere o kadar çok haber var ki... İki örnek yazdım sadece. Yine iyi niyetle adım atılan ancak iyi planlanmayan bir girişim yine yolsuzluk macerasına dönmüş durumda. Zincir market çalışanları, tekstil sektöründeki emekçiler, fabrika işçileri ulaştı. Hiç birinin haberi yok. Kuruş dahi almamışlar. Bu düzen zaten perişan ettiği bu insanların üzerine binerek onları sömürmeye devam ediyor. Ama ben bunu burada bırakmam. Araştırmaya devam edip böyle on binlerce insanın haberleri olmadan sisteme kaydedilip üzerlerinden devletin hortumlandığını açığa çıkaracağım.",https://www.cumhuriyet.com.tr/yazarlar/murat-agirel/milli-egitim-uzerinden-adinizi-kullaniyorlar-2249742
Murat Ağırel,Defterleri karıştırdıkça,20 Ağustos 2024 Salı,"Hazine ve Maliye Bakanı Mehmet Şimşek vergileri emeklinin, asgari ücretlinin, sabit maaşlının üzerine yıkarak ekonomiyi düzeltmeye çalışıyor. Zenginlere ve zenginleştirdiklerine karşı korkaklığı, AKP iktidarının sonunu getirecek de olsa asla sermayeden vergi kazancı elde etmenin yoluna gidilmiyor. Çünkü bunların tüm inançları sermayenin kutsallığına adanmış durumda. Buna sıcak bir örnek arıyorsanız Adana’ya yeni açılan havalimanı ile ilgili bir önceki yazımı okuyabilirsiniz. Ama bu yazım için çalışırken çok ilginç bir durum fark ettim. Konu nereden nereye geldi halen şaşkınım. Gaziantep’te bir ilçe belediyesinin birkaç yıl içerisinde bugünkü değeriyle neredeyse 1.5 milyar lira harcama yaptığını fark ettim. Bakın ilçe belediyesi diyorum. Adını vereceğim. Gelin anlatayım. Çanakkale Havalimanı… 1995 yılında hizmete açıldı. 2008 yılında “yeni terminal binası ve yeni apron” inşaatı yapıldı ve var olan havalimanı genişletildi. 2010 tarihinde ARFF binası inşaatı yapıldı. 2012 tarihinde pist uzatıldı ve PAT sahaların bakımı yapıldı. 2015’te Çanakkale “Yeni Terminal Binası ve Mütemmimleri” projesi başladı, 2017 yılında bitti. Terminal alanı 11 bin 400 metrekare ve kapasitesi 1 milyon yolcu. Devlet Hava Meydanları İşletmesi’nin (DHMİ) açıkladığı verilere göre Çanakkale Havalimanı 2023’te 156 bin 360 yolcu, 5 bin 773 uçuş ve 684 ton yük taşıdı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu bilgileri neden veriyorum? Çanakkale Havalimanı için bir ihale yapıldı. İhale Kayıt no: 2024/228596 İşin Adı: Çanakkale Havalimanı Garaj Binası ve Mütemmim İşler İnşaatı İhale yaklaşık maliyeti 248 milyon 564 bin Türk Lirası. İhaleyi Mürsel Metin İnşaat ve Yasin Demirel Antik İnşaat, aşırı düşük teklif sınırının hemen üstü rakama 194 milyon 717 bin Türk Lirası bedel ile kazanmış. Çanakkale’den Ankara’ya günde bir sefer var ve sadece Ajet uçuyor. Mevcut terminal ve garaj binası yıkılıp yerine yenisi yapılıyor. Ancak söz konusu Adana Şakirpaşa Havalimanı olunca kapasite bahanesiyle tercih havalimanını kapatmak oluyor! Neyse devam edelim. Çanakkale havalimanı ile ilgili araştırma yaparken karşıma ilginç bir haber çıktı. Demirören Haber Ajansı’nın (DHA) 17 Ağustos 2024 tarihli haberine göre Gaziantep Şahinbey Belediye Başkanı Mehmet Tahmazoğlu, “Ecdadımız ile genç nesillerimiz arasındaki gönül bağını güçlendirmek ve vatan evlatlarına Çanakkale ruhunu yerinde yaşatmak için ‘Gaziler Diyarından Şehitler Diyarı’na projemizi başlattık. Çanakkale Deniz Zaferi’nin 100. yılında 2015’te başlattığımız projemizle 200 bin öğrenci ve vatandaşımızı uçakla Gaziantep’ten Çanakkale’ye gönderdik. Hedefimiz 218 bin 327 öğrencimizi ecdat toprakları ile buluşturmak” diyor. 200 bin öğrenci ve vatandaş uçakla Çanakkale’ye gelmiş yani! Üşenmedim açtım baktım rakamlara… Çanakkale havalimanı iç hatları 2018 yılında 218 bin, 2019 yılında 127 bin, 2020 yılında 95 bin, 2021 yılında 79 bin, 2022 yılında 150 bin, 2023 yılında 156 bin yolcu tarafından kullanılmış. Yani toplamda 825 bin kişi kullanmış. Peki, Şahinbey Belediyesi, Çanakkale’ye ne kadar öğrenci ve vatandaş taşımış: 218 bin… Sanki Çanakkale Havalimanı sadece Şahinbey Belediyesi için yapılmış. İhalelere baktım. 2015-2016-2020-2021- 2022-2024 yıllarında 9 ihale yapılmış. Gerçekten ihale şartnamelerine göre toplam 233 bin kişi Çanakkale’ye götürülmüş gözüküyor. Bunun karşılığında da 102 milyon Türk lirası ödenmiş. İhale tarihlerindeki ortalama kur ile hesapladığımızda 16 milyon 822 bin Dolar harcanmış. Bugünkü kurla çarparsak 568 milyon TL yapıyor. Garip garip rakamları görünce Şahinbey Belediyesi’nin ihalelerini araştırayım dedim. Belediye çocuklara durmadan bisiklet dağıtmış. Bunda ne var ne güzel diyeceksiniz ama bir tuhaflık var. Şöyle ki Şahinbey Belediyesi, 2019-2024 yılları arasında başarılı öğrencilere 100 binden fazla bisiklet dağıtmış. Bunun için 5 ihale yapmış ve 5 yılda 209 milyon Türk Lirası ödemiş. O günkü kur ile hesapladığımızda 10 milyon 782 bin Dolar ödemiş. Bugünkü parayla 360 milyon liradan fazla... İlginçtir, Gaziantep Belediyesi de bisiklet dağıtmış. 2019-2021 ve 2022 yıllarında ihale düzenlemiş ve 100 binin üzerinde bisiklet dağıtmış. Toplamda 165 milyon Türk lirası ödemiş. O günkü kur ile 10 milyon 267 bin Dolar yapıyor. Yine 350 milyon lira civarı para harcanmış. Gaziantep ve Şahinbey Belediyesi’nin açtığı ihaleleri de tek firma kazanmış: “Ümit İki tekerlekli Araçlar Ltd.” Şahinbey Belediyesi çocukları çok seviyor. Spor ayakkabı da dağıtmış. 2017-2024 tarihleri arasında 1 milyon 180 bin çift ayakkabı dağıtmış. 11 ihale yapmış ve 196 milyon Türk Lirası ödenmiş. İhale tarihindeki kurlar ile hesaplarsak 15 milyon dolardan fazla yapıyor. Türk Lirası’nı hesaplamaktan yoruldum ama bu da bugünkü değerle 505 milyon TL yapıyor. İhaleyi Gençeller Ayakkabı ve Flo Ayakkabı firmaları almış. Şahinbey Belediyesi Türkiye’nin en büyük ikinci İlçesi. Nüfusu 936 bin kişi. Yani belediye 7 yılda tüm Şahinbey’de yaşayan herkese ayakkabı hediye etmiş olması gerekiyor. Şahinbey İlçe Milli Eğitim Müdürlüğü’nün verilerine göre ilçede 504 okul, 299 bin öğrenci var. Belediye, bisikletleri ve ayakkabıları kimlere dağıttığına dair mutlaka tutanak tutmuştur. Sayıştay memurları da mutlaka incelemiştir. Belediye yetkilileri bu tutanakları bizlerle de paylaşır mı? Çocuklara bisiklet ve ayakkabı dağıtılmasına karşı değilim ancak bu rakamlar normal değil.",https://www.cumhuriyet.com.tr/yazarlar/murat-agirel/defterleri-karistirdikca-2239319
Murat Ağırel,Narin ve bataklık,10 Eylül 2024 Salı,"Diyarbakır’da 19 gündür aranan ve dün cansız bedeni bulunan 8 yaşındaki Narin Güran yüreğimizi yaktı. Yakmak ne kelime günlerdir uyku uyuyamıyor insan. Ahlaklı her insan aldığı nefesten utanıyor böyle durumlarda. Benzer bir durumu Hatay 6 Şubat’ta yerle bir olduğunda, yıkık sokaklarda yürürken enkazların altından gelen yardım çığlıkları geldiğinde yaşamıştım. Tamamıyla çaresizlik. Tamamıyla tükenmişlik. Son 20 yıldır ne çok felaket yaşadık. Narin de bunlardan biri. Patlayan bombaları mı sayayım, Ensar Vakfı’nda çocuklara cinsel istismarı mı yoksa Süleymancıların yurdunda yanan küçük kız çocuklarını mı? Özgecan Arslan’a mı ağlayalım, Manavgat’ta Marmaris’te yanan ormanlarımıza mı? İstanbul Basın Ekspres yolunda servisin içerisinde boğularak can veren işçilere mi kederlenelim yoksa Kastamonu’da koca bir şehri yok eden dere yatağı felaketine mi? Yakalanan baronları, birbirini vuran çeteleri, mafya babalarını, milyarlık vergi kaçakçılarının 10 ay cezaevinde yatıp çıkmalarını, milyonlarca yabancı kimliği belirsiz göçmeni... PKK saldırılarını saymıyorum bile. Artık o kadar alıştık ki her gün 2-3 şehit geliyor farkında bile değiliz. Çoğumuz duymuyor bile. Otobid ile ücretsiz ekspertiz Otobid Fiyatı Gör Ekonomi desen ezenin daha da ezdiği bir düzene dönmüş durumda. Yoksul kimsenin umrunda değil. Eğitim öğretim çökmüş vaziyette. Enflasyon toplumu çürütmüş. Gencecik kızlar her buldukları fırsatta ünlü olmak, para kazanmak uğruna türlü rollere giriyorlar. Neymiş en çok imam hatip okulunun açıldığı dönemi yaşıyormuşuz. Üniversiteler, herkesin kendi adamını istihdam ettiği beton yığını binalardan ibaret olmuş. Narin’den nerelere geldik. Sabah gazetesi Narin soruşturmasındaki gizli tanığın ifadesini yayımladı. İtirafçı olan tanık tüm yaşananları anlattı. Önce o ifadeyi aktarayım sonra son sözümü söyleyeceğim: “Mezarlıktan Tavşantepe Mahallesi’ne doğru çıkan Akkedüşeli köyünün iç yolunda Salim Güran’la karşılaştım. Burada içme suyu ile ilgili bir şey söyleyeceğini düşünerek bekledim. Sonra muhtar aracından indi, benim yanıma geldi. Ben de araçtan indim. Daha sonra aracın ön koltuğunda bulunan battaniyeye sarılı bir şeyi göstererek ‘bunu yok edeceksin’ dedi bana. Ben de gösterdiği şeyin yanına yaklaştım ve bakınca battaniyeye sarılı vaziyette hareketsiz yatan bir insan olduğunu gördüm. Ben insan olduğunu görünce şaşırdım ve tereddüt ettim. Salim Güran, bana ‘aileni iyi düşün. Sana 200 bin lira para veririm’ dedi. Tabii bu sırada etrafımızda kimse yoktu. Sonra bana ‘aracında torba var mı’ dedi. Ben de aracın bagajından rengini hatırlamadığım bir çuval çıkartarak Salim’e verdim. Battaniyeye sarılı çocuğu alıp çuvalın içerisinde birlikte koyduk. Bu esnada çocuğun üzerine siyah tişört ve şort vardı. Üzerinde asılı küçük bir çanta vardı. Sağ kulağının arkasında, boyun bölgesinde bir kızarıklık vardı. Yolda giderken pişmanlık duydum ancak aldığım şeylerin de kurtulmamın gerektiğini düşündüm. Derenin yanındaki stabilize yoldan aşağı inerek uygun bir yere baktım. Aracımı derenin kenarına durdurdum. Çuvalı aracımdan alarak elime aldım. Çocuğun tüm vücudu çuvala sığmıştı. Çocuğun ayağının kesik olup olmadığını hatırlamıyorum. Çünkü çok telaşlıydım. 8 Eylül tarihinde Narin Gürhan’ın bulunduğu yere inerek ip aradım. İp bulamayınca çocuğun çantasının ipi aklıma geldi. Çantanın ipini sökerek çuvalın ağzını bağladım. Ağacın yanında çok derin olmayan bir yer buldum. Burada biraz su vardı. Çuval birisi tarafından bulunur diye düşünerek üzerine bir taş koydum. Taşın büyüklüğü yaklaşık 15-20 kilo civarındaydı. Yanında da birer taş vardı. Üzerine çalı koymadım. Çünkü üzeri kapanmıştı. Daha sonra buradan çıkarak aracıma bindim. Stabilize yoldan çıktıktan sonra baldızımın evine gittim.” Narin bir neden değil, maalesef yıllardır süre gelen bir çürümenin sonucudur. Biz sadece Narin’i bölgedeki gazetecilerin olayı ciddiye alıp takip etmesiyle öğrenebildik. Bu ülkenin köylerinde dağlarında daha kaç Narin olabileceğini düşünmek beni korkutuyor. Neden? En önemli sorun bu neden? Neden bu hale geldik... Köy Enstitülerini kapattık, Atatürk’ün çizgisinden anlayışından ahlakından uzaklaştık. İnancımızı yozlaştırdık. Eğitimi yok ettik, zenginleşme hırsına yenik düştük. Komşumuzla birlikte yükselecek kültürlenecek zenginliklerimizi paylaşacakken onun malına bile çökmeyi hayal ettik. Sanatın yakınından kıyısından bile geçemiyoruz. İncelik estetik düşünmek hayatımızın herhangi bir yerinde bile yok. Normal bir vatandaş olarak felsefenin ne olduğunu bile unuttuk. Normal vatandaşı geçtim okullarda bile unuttuk. Okullarda spor sahalarını otopark yaptık, fen laboratuvarlarını depoya çevirdik. Okullarda çocukların koşturup oynayabileceği boş arazilere ek bina bahanesiyle inşaatlar yaptık. Çocukları o inşaatların içerisinde okuttuk. Doğadan koptuk. Ağaçları yok ettik. Dereleri nehirleri kirlettik. Balıkları zehirledik. Ege’yi Marmara’yı çöplerle doldurduk. Sokakları uyuşturucuya çetelere teslim ettik. Her yaptığımız işe yalan dolan ve sahtecilik soktuk. Sahte işler yapıp normalden daha fazla para kazanma hırsına düştük. Üretmek, gelişmek çağ atlamak varken bataklığı tercih ettik. Maalesef Narin de bu bataklıkta boğulan günahsızlardan biri oldu.",https://www.cumhuriyet.com.tr/yazarlar/murat-agirel/narin-ve-bataklik-2245909
Murat Ağırel,Saatte 76 milyon TL faize gitti,24 Eylül 2024 Salı,"Sayıştay raporları açıklandı. Merakla bekliyordum. Çünkü memlekette bunca yoksulluk varken devlet aygıtını yönetmekle görevli şahısların nasıl harcamalar yaptığını görmek istiyordum. Bakın eğer bir ülkede bunca yoksulluk varsa bir avuç da zenginleşen grup da vardır. Bu zenginleşmenin yollarından biri de devletin maliyesini kanını vergisini emmektir. Açıklanan raporlar, 2023 yılı denetimleri sonucunda düzenlenen genel uygunluk bildirimi, dış denetim genel değerlendirme raporu, faaliyet genel değerlendirme raporu, mali istatistikleri değerlendirme raporu ve kamu idarelerini içeriyor. Açıklananlar arasında toplamda 225 adet Sayıştay denetim raporu yer alıyor. Mahalli idarelere ilişkin olarak da 252 adet belediye ve bağlı idare, 20 adet il özel idaresi ve 61 adet mahalli idare şirketi ve birliği olmak üzere toplam 333 adet Sayıştay denetim raporu yetkili organlarında görüşülmek üzere ilgili kamu idarelerine gönderilmiş. Raporlardaki bulgular her yıl azalıyordu ancak bu yıl yok denecek kadar az. Merak etmeyin gelecek yıl özellikle belediye raporları çok kapsamlı olacak. Çünkü belediyelerin çoğu muhalefette. Ne kadar şu anki raporların içi boş olsa da ayrıntılardan yola çıkarak bulduğum detayları ve dikkatimi çekenleri aktarayım. Çünkü hayrete düşürecek harcamalar var. Hazine ve Maliye Bakanlığı 2023 yılı bütçe giderlerinin ekonomik sınıflandırması tablosunda bütçe gideri 2.6 trilyon Türk Lirası olarak belirtilmiş. Bakın bunu eski para ile yazmadım. 13 haneli aslında okumak zorlaşmasın diye kısalttım. Toplam harcama içindeki paylarına bakıldığında en yüksek oran yüzde 67.13 ile cari transferlere ait. Cari transferleri yüzde 25.34 ile “faiz giderleri” takip ediyor. Peki tutarı ne kadar biliyor musunuz? 673 milyar 751 milyon Türk Lirası! Bu tutar ödediğimiz faiz tutarı bakın dostlar. Aylık 56 milyar, günlük 1.8 milyar Türk Lirası! Saatlik 76 milyon 875 bin Türk Lirası faiz ödemişiz! Devam edelim... Karayolları raporlarındaki 2023 yılı “Bütçe giderlerinin ekonomik sınıflandırma” tablosuna göre yap-işlet-devret projeleri için yapılan garanti ödemesi de skandal: 56 milyar 824 milyon Türk Lirası. Peki, verilen hazine garantileri tutarı ne kadar biliyor musunuz? Mesela 2023 yılında hazine garantisi diye ödediğimiz rakam 94 milyar Türk Lirası. 2024 yılına devreden garantili borç tutarı ise 656 milyar 435 milyon Türk Lirası! Lirayı geçtim milyarlarca dolardan bahsediyoruz. Gelin daha beterini açıklayayım... Hani nas nas diye yeri, göğü inlettik ve döviz aldı başını gitti ya. Hah işte o dönemde dövizin artmasından dolayı oluşan kur farkı 251 milyar Türk Lirası olmuş. Sadece kur farkı! Cumhurbaşkanlığına ne demeli... Cumhurbaşkanlığı faaliyet gideri 9 milyar 565 milyon Türk Lirası olmuş. Bunun üzerine Temmuz ayı itibari ile de Emniyet Koruma gideri ekleyin (7 aylık) o da 1.3 milyar Türk Lirası, etti mi size 10 milyar 918 milyon Türk Lirası. Sadece Cumhurbaşkanlığını ve Külliye’yi işletebilmek için bu millet milyarlarca lira harcıyor. Bunlara istihbarat harcamaları ve gizli ödenek dahil değil. Bunlar da eklense büyük ihtimal birkaç kat daha fazla bir harcamayla karşı karşıya kalacağız. Çankaya Köşkü neden kullanılmaz, cumhurbaşkanı zaten zırhlı araçla dolaşıyor bu kadar korumaya onlarca koruma aracına ne gerek var? Bir jammer bir eskort bir zırhlı makam aracı yetecekken 100 araç niye? Gerçi kime ne anlatıyorum. En ufak seyahate bile 5 tane dev uçakla gidiliyor. Yahu süper güç dediğiniz ABD başkanı bile bu kadar uçakla korumayla seyahat etmiyor. Düşünün ki cumhurbaşkanına özel koruma ekibine ek olarak Emniyet teşkilatı bir de çevik kuvvet ve sivil polislerle çevre güvenliğini alıyor. Bu ülkenin cumhurbaşkanı tabii ki korunacak. PKK’si, YPG’si, Mossad’ı, FETÖ’sü, CIA’sı durmaz. Fakat Külliye’nin bahçesindeki çiçeklere bakacağız diye, cumhurbaşkanı o bahçede basket oynayıp video paylaşacak diye konutunun lüks havuzunda yüzecek diye böylesine bir gidere bu millet katlanmak zorunda değil. Erdoğan Keçiören’deki apartman dairesinde otururken bu millet daha zengindi. Artık değil.",https://www.cumhuriyet.com.tr/yazarlar/murat-agirel/saatte-76-milyon-tl-faize-gitti-2250747
Murat Ağırel,Özür dilerim,07 Eylül 2024 Cumartesi,"Özür dilerim. Kullandığımız elektrikten suya, aldığımız cihaza ve ilaca kadar vergisini tıkır tıkır ödeyen biz enayiler adına Engin Polat ve Dilan Polat ailesinden özür dilerim. Namusu ile katma değer üreten, kazandığı kuruşun vergisini veren, yıllarca alın teri ile mücadele edip istihdam sağlayan iş insanları adına özür dilerim. Telefonunu camide şarj ettiğinden kimsenin hakkına girmemek için kullandığı elektriğin parasını camiye bırakan adam adına özür dilerim. Konya’da Maviş Eşme’nin donarak ölen, daha nüfusa bile kayıt ettiremedikleri 40 günlük Ayaz bebek adına özür dilerim. Kocaeli’de “Çocuklarıma bakamıyorsam, çocuğuma bir pantolon alamıyorsam niye yaşıyorum ki?” diyerek cebinde 20 TL ile canına kıyan İsmail Devrim adına özür dilerim. Çok para kazanma fırsatı varken mesleğinin onurunu ve şerefini koruyan, namussuzlara fırsat vermeyen kamu yetkilileri adına özür dilerim. Otobid ile ücretsiz ekspertiz Otobid Fiyatı Gör Tonlarca mahsulü tarlada kalan çiftçiden özür dilerim, her gün 10-12 saat mesai yapan işçi kardeşimden özür dilerim. Ne olmuş sanki değil mi? Şunun şurasında 500 milyon TL sahte fatura, 170 milyon lira kendi aralarında sahte fatura kesmişler. Kayıt dışı 500 milyon TL tutmuşlar. Yani 1.2 milyar TL para iç edilmiş. Vergilendirilmemiş. Özür dilerim, bak yine dilim sürçtü; MASAK’taki abilere göre kurumsal olmadıkları için muhasebesel hatalar yapılmış. Ne var bunda, değil mi? Erdinç Özel isminde hastanede çaycılık yapan adam, 72 TL olan sabunu günde 276 defa ayrı ayrı sipariş vererek 16 bin 560 adet sabun satın almış ve 1.2 milyon TL ödemiş. Mesela, birisi arabasının bagajına koyup dağıtmak için binlerce sabun almış! Mesela, kayıt dışı paranın tutulduğu sistemi yazan ve yöneten kişinin 2019 yılında aldığı soğuk cüzdanı MASAK savcı görmemiş, duymamış. Olmayan ürünler için sahte faturalar alınmış, o olmayan ürünler satılmış gibi gösterilmiş ve paralar tahsil edilmiş. Sonra olmayan ama gerçek satılmış gibi gösterilen ürünlere kesilen faturalar iptal edilmiş ama ne hikmetse paralar iade edilmemiş! Ne var bunda, değil mi? Bu arada beraat ederlerse 10 ay cezaevinde yattıkları için devletten tazminat da alacaklar. İnşallah varsa vergisini öderler! Çünkü ön MASAK raporunda yer alan tespitlerin ana raporda yer almadığı, ana MASAK raporunda çıkacak sonucun aylar öncesinde avukatlar tarafından satır satır beyan edildiği, sosyal medya yayınların da altının çizildiği bir süreçti bu yaşadığımız. Gerçekten özür dilerim... Cennet vatanımda adalet kavramı yok, ahlak kavramı yok. Suçlunun, hırsızın arsız olduğu, arsızların hükümdar olduğu bir düzen var artık burada. Bir önceki yazımda “adalet borsası” demiştim. Nasıl da oturuyor yapbozun parçaları. İki iktidar vekili ile poz verdiğinizde, yargı camiasındaki yapılarla yakın olan avukatlarla çalıştığınızda hırsız da olsanız, suçlu da olsanız kazanırsınız. Uyuşturucu baronları, sanal bahis baronları, dolandırıcılar, soyguncular, hırsızlar, tecavüzcüler, katiller, devleti ve kurumlarını soyanlar bu sistemi iyi çözmüş. Ellerini kollarını sallayarak milleti tehdit edip hakaret edebiliyorlar. Uçaklarında, lüks arabalarında, villalarında yaşamlarına devam ediyorlar. Üç kuruş kazanıp yarısını vergi veren emekli, işçi, öğrenci inim inim inliyor. Ben sizlerden de özür dilerim. Yazık bu millete, yazık bu devlete.",https://www.cumhuriyet.com.tr/yazarlar/murat-agirel/ozur-dilerim-2245055
Murat Ağırel,Kitabım toplatılmak isteniyor,24 Ağustos 2024 Cumartesi,"Düşünceyi açıklama ve yayma hürriyeti Anayasa ile güvence altına alınmamış mıydı? Sait Faik Abasıyanık’ın “Medarı Maişet Motoru” isimli romanı 1944’te kahramanlarından birine eski bir asker kaputu giydirmiş olduğu için sıkıyönetim mahkemelerince toplatıldı. Rıfat Ilgaz’ın “Sınıf” şiiri sosyalizm ve komünizmi “çağrıştırdığı” için yasaklandı. Can Yücel’in “Renkahenk” şiiri müstehcenlik suçlamasıyla toplatıldı. Attila İlhan’ın “Böyle bir sevmek” şiiri 12 Eylül darbesi sonrası toplatıldı. Nazım Hikmet, Müjdat Gezen yasaklılar arasında. Yıl 2024 benim son çıkan kitabım HAVALA’nın yayınının durdurulması ve toplanılması isteniyor. Mersin’den yapılmış suç duyurusu. Suç duyurusunda bulunan kişiler Ahmed Ben Khadra ve akrabası Alaa Ben Khadra. Kitabımda bu kişilere hakaret etmişim, iftira atmışım, suç uydurmuşum! Nasıl yapmışım bunları? Elbet hukuki olarak cevap vereceğim. Ancak benim sırtımı dayadığım yegâne güç halktır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ahmed Ben Khadra… ETC Fruit adlı firmanın sahibi. Fas uyruklu. Yaş meyve sebze ticareti yapıyor. Generations ve Extra Golden adlı firmalarda bu kişiye ait. Bunu resmi makamlardan da doğrulattım. Şimdi bu firmalara ait Zain ve Extrabana adında muz markaları var. Bu markalara ait internet sitesine girdiğinizde muzların bahçeden nasıl yüklendiği anlatıyor. Ahmed Ben Khadra ismini Türkiye ne zaman duydu? Et Kaçakçılığı ile... 2014’te Türkiye tarihinin en büyük et kaçakçılığı yaşandı. Et ithal edip, ithal edilen etleri ihraç ediyormuş gibi gösterip iç piyasaya satıyorlar. İhraç diye gösterdikleri etlerin ise tavuk artıkları olduğu ortaya çıktı. İşte oradaki ismi geçen 7 firmadan birisi ETC Fruit adlı firmaydı. Yargılama daha bu yıl bitmiş ve ETC Fruit ve Ahmed Ben Khadra beraat etmiş. Avukatı Ersan Şen... Aynı zamanda bu kişinin muz ticareti yaptığı birçok konteynerdeki kokain çıktı ve yargının konusu oldu. Aynı zamanda diğer şikâyetçi Alaa Ben Khadra. 16 Nisan 2022 tarihinde eski İçişleri Eski Bakanı Süleyman Soylu sosyal medya hesabından Mersin Limanı’nda 258 kilogram kokain yakalandığını açıkladı. Alıcı firma Extra Golden. Yetkilisi Alaa Ben Khadra yani Ali Sultan’dı. Kokain yakalanan konteynerdeki muzun markası ne: Zain... Ersan Şen bunu da doğruluyor. Hatta Alaa Ben Khadra savcılıktan güvence alarak yurtdışından gelmiş ifade vermiş! Uzatmayayım. Kitapta bu bilgiler ayrıntılı şekilde anlatılıyor. Yani tamamen somut, belgelere dayalı, gerçek bilgiler. Ama ben bunları yazınca iftira atmış hakaret etmiş oluyorum! Hatta yetinmeyip kişilerin avukatı Ersan Şen’i aradım. Sorularımın olduğunu söyledim. Yazılı göndermemi istedi. Gönderdim. Telefonda cevap verdi ve onayı ile de ses kaydı aldım. Aynen sorduğum soruları da kitaba aktardım. Şöyleymiş… Bahçeden Generations topluyor. Temizliyor. Kutuluyor. Sonra konteynere yükleniyor. Konteyner limana geliyor. Sonra birileri ya limanda ya da gemi sefer halindeyken mührü kırıp konteyneri açıyor ve kutulara kokaini koyuyor sonra kopya mührü takıyor. Sevk edildiği limana gönderiliyor. Aslında kokainin adresi Avrupa ancak tacirler orada alamayınca Türk limanına geliyor. Ben de soğutuculu konteynırların içerisinde konteyner kapısının açılıp açılmadığını kayıt altına alan cihazların olduğunu ve kayıt yaptığını, “siz bu kokain yakalamalarında bu kayıtları aldınız mı” dediğimde cevap alamadım. Yani tamamen mahkeme evrakları ve açık kaynaklardan elde ettiğim bilgileri aktardığım ve kişilerin avukatını arayıp röportaj yaptığım kişiler hakaret, iftira, suç uydurma gibi nedenlerle kitabımın toplatılmasını istiyorlar. Daha önce de yazılarıma engelleme kararı çıkardılar. Yine yazdım. Ben Ersan Şen hoca ile ilk defa karşılaşmıyorum. Daha önce de yine uyuşturucu kaçakçılığından yargılanan Kadir Emin Batış’ın da avukatı. Sanal Bahis Baronu Veysel Şahin’in de avukatı. Ersan Şen hoca hukuk profesörü. Gayet bilgi ve birikimi ile sözü dinlenen kişi. Dolayısı ile herkes Ersan Şen benim avukatım olsun istiyor. 17-25 Aralık sürecinde Süleyman Aslan, Deniz Feneri davasında Zekeriya Karaman, müebbet hapis cezası alan Metro Turizm’in sahibi Galip Öztürk, sırp uyuşturucu kaçakçısı Zeljko Bojanic, sanal bahis baronu Veysel Şahin, Gaziantep’te 51 kişinin öldüğü binanın firari müteahhitleri Hasan Hüseyin ve Abdullah Devrim S. liste uzar gider… Tabii ki herkesin savunulma hakkı var. İşini yapıyor Ersan Şen. Yadırgamıyorum. Kitabımı ve beni şikayet eden kişi Ersan Şen değil. Ersan Şen ile birlikte çalışan ve beni de arayan Mersin’deki avukat. Kitabımda anlattığım uyuşturucu kaçakçılığı ile ilgili ismi geçen bazı kişilerinde avukatı da Ersan Şen. Hatta bu kişiler bir çaycının üzerine şirket kurup ticaret yapmışlar tesadüf yine kokain çıkmış. Çaycı 20 yıl ceza alınca diğer isimleri itiraf etti ve tekrar yargılama başladı. Bakın yıl 2024! Kitabım toplatılmak isteniyor. Uyuşturucu ile mücadelede Emniyet, Jandarma, Gümrük Muhafaza Narkotik inanılmaz çalışıyor. Ancak uyuşturucu ile mücadele sadece kolluk güçlerinin yapacağı bir mücadele değildir. Yurttaşlar, gazeteciler, öğretmenler, yöneticiler kol kola girerek gençlerimizi zehirleyen bu tacirlere karşı mücadele ederek başarı gelir. Hodri Meydan. Elinizden geleni ardınıza koymayın. Ördüğünüz ağlarınızı biz yırtarız.",https://www.cumhuriyet.com.tr/yazarlar/murat-agirel/kitabim-toplatilmak-isteniyor-2240738
Murat Ağırel,Antik kent kapısı rant kapısı,13 Ağustos 2024 Salı,"Anemurium antik kenti... Adını hiç duydunuz mu? Memleketin en güneyindeki Anamur Burnu’nun, doğuya bakan yamaçlarında kurulan Anemurium’un geçmişi ile ilgili kesin bir bilgi yok. Buna karşılık, yazılı kaynaklarda kentin MÖ 4. yüzyıllarda kurulduğu tahmin ediliyor. Antik kent, 19. yüzyılda İngiliz donanmasından Albay Francis Beaufor’un bu kıyılarda yaptığı keşif gezisiyle tanınmış. Kentin adı bir liman listesinde geçtiği için onun İÖ 4. yüzyılda var olduğu söylenebiliyor. Belki daha eski... MS 1. yüzyılda gelişmeye başlayan Commagene Krallığı’nın bir bölümü olan Anemurium’da Kral IV. Antiokhos’un sikkelerinin basıldığı biliniyor. Kenti çevreleyen surlar bu dönemde yapılmış. Bu antik kentte simgeleşmiş bir yer var. Denizin altında bir kısım kalıntılar olan antik kentin denizle buluştuğu noktada, henüz kazı çalışmalarının tamamlanmadığı bilinen saray kompleksinin önündeki, yerli ve yabancı turistlerin en çok fotoğrafını çektiği bir yer burası. Karaağaçların bulunduğu yerde, kurul kararına aykırı ve muhtemelen ruhsatsız olarak betonarme bir inşaata başlanmıştı. Cumhuriyet gazetesi 2 Temmuz’da “Antik kente beton” başlıklı haberiyle konuyu gündeme taşımıştı. Yaklaşık 2 bin yıldır ayakta kalan 1. derece arkeolojik sit alanı olan Anemurium antik kentindeki kilisenin yakınındaki deniz kıyısında betonarme bir inşaat! Otobid ile ücretsiz ekspertiz Otobid Fiyatı Gör Kazı çalışmalarının sponsorluğunu Yücelen Vakfı üstlenmiş. Projeye göre ana dolaşım için güzergâh, teraslama, dinlenme noktaları, yönlendirme ve bilgilendirme tabelaları yapılacakmış. Ayrıca alan içinde ziyaretçilere yönelik geliştirilecek hizmet birimleri iki aşamalı olarak önerilmiş. Birinci grup hediyelik eşya satış, bilet, güvenlik kontrolü, WC hizmetleri gibi daha kapsamlı işlevlerin yer alacağı hizmet birimleri. Yani giriş güvenlik ünitesi adı altında duvarları taş kaplama, zemini seramik bir betonarme yapılmasına izin verilmiş. İkinci olarak ise sosyal donatı düzenlemelerinin yer alacağı alana kafeterya yapacaklarmış. Bakın tüm bunlar 2 bin 400 yıllık 1. derece sit alanı üzerine yapılıyor. Adana Rölöve ve Anıtlar Müdürlüğü’ne hazırlanan teknik raporda aynen söyle yazıyor: “Yapılan sondaj kazılarında yapı izlerine rastlanıldığından, giriş güvenlik yapılarının, otopark yapılması planlanan alana doğru kaydırılması ve otoparkın bu alandan kaldırılması planlanmaktadır.” Devam ediyor. “Türkiye Bina Deprem Yönetmeliği kapsamında yığma yapılar için düşey ve yatay betonarme hatılların yapılması zorunluluğu sebebiyle, mevcut tasarlanan yapı görselinin mümkün olmadığından, yapılar, taş duvarlar arasına gizlenecek betonarme kolonlar vasıtasıyla, betonarme sistem olarak çözülmüştür.” Yani ne diyelim ki göz göre göre yapıyorlar. Efes antik kentine git, Knidos’a git, Sar’t harabelerine git hepsinin girişindeki benzer yapılar prefabrik ve yükseltilmiş platformlar üzerinde yer alıyor. Mersin Çevre ve Doğa Derneği MERÇED Anamur temsilciliği konuyla ilgili kendisine ulaşan fotoğrafı paylaştı ve gazetelerde paylaşıldı. Bunun üzerine inşaat durdu. Peki, ihale yapılmış mı? “Mersin Anemurium örenyeri proje hazırlaması işi” 2015 yılında ihale edilmiş ve (2015/113096 ihale kayıt numarası ile) Revzen Mimarlık 219 bin TL bedelle projeyi hazırlamış. Yıllar geçmiş... Mersin Yatırım İzleme ve Koordinasyon Başkanlığı tarafından 18 Ocak 2024 tarihinde “Anemurium antik kenti çevre düzenleme işi” adı altında ihale yapılmış. İhaleyi 30 milyon 768 bin Türk Lirası bedel ile Tuba İnşaat Şirketi almış. Ticaret Sicil Gazetesi’ne göre Tuba İnşaat’ın sahipleri Taha Erim ve Muzaffer Erim. Bu tarihte Furkan Erim hisselerini Taha Erim’e devretmiş. Furkan Erim’in babası şehir tarihi araştırmacısı ve Mersin Kent Tarihi Müzesi’nin kurucusu Mustafa Erim. Hatta Furkan Erim’in 2017 yılındaki düğününe Mahir Ünal, vali Özdemir Çakacak, AKP il başkanı Cesim Ercik de katılmış. Belki Mustafa Erim, Furkan Erim sanat tarihi açısından yetkin insanlardır. Belki sanata ve tarihe karşı dünya vatandaşlığına yakışan bir bakış açıları da olabilir. Ama böylesine bir ahbap çavuş ilişkisine giriyorlarsa sanmıyorum. Mesele de bu değil zaten. Mesele, 2 bin 400 yıllık bir antik şehrin bile rant kapısı olarak görülmesi. Zaten rant zihniyeti yüzünden bugün ekonomi de ülke de bu halde...",https://www.cumhuriyet.com.tr/yazarlar/murat-agirel/antik-kent-kapisi-rant-kapisi-2237162
Murat Ağırel,Adliyelerde neler oluyor: Adalet borsası,27 Ağustos 2024 Salı,"Artık bu ülkede para her kapıyı açıyor. En kötüsü de artık adaleti sağlarken paranın sözü geçiyor. Halbuki adaletin hüküm sürdüğü toplumlarda bireyler kendilerini güvende hissederler. Antik çağlardan günümüze kadar da adalet en üst değer olarak kabul edilmiş ve toplumsal düzenin devamı için hukuk düzeninin de kaynağını oluşturmuş. Gel gör ki okuduğum her dosyada her iddianamede biraz daha karamsarlık kaplıyor içimi. Adaleti namusu ile savunan savcı, hâkim ve avukatlar ne mutlu ki var. Zaten sistemi de onlar ayakta tutuyor. Ancak bu kişilerin mücadelesi, adaleti araç olarak görüp yok etmek isteyenler karşısında güçsüz kalıyor. Gelin anlatayım… Maltepe Cezaevi’nde uyuşturucu suçundan yatan Türkmenistan uyruklu Meylis Bashımov adlı bir kişi eşinden kıyafet istiyor. Bu kişi kendisinin kıyafet hakkının dolduğunu beraber cezaevinde yattığı arkadaşı Babamyrat Aknazarov adına kıyafetlerin gönderilmesini istiyor. Babamyrat adına da kıyafet hazırlayan eşi eşyaları Türkmenistan uyruklu avukat Mayagozel Hommadova’ya teslim ediyor. Avukat eşyaları cezaevi yönetimine teslim ediyor ve tutuklu ile görüşme yapmak için bekliyor. O sırada dikkatli bir gardiyan eşyaların rutin araması esnasında eşofmanda tuhaflık tespit ediyor. Kemer bölgesini kesip açtıklarında uyuşturucu olduğunu görüyor. Tutanaklar tutuluyor ve savcılığa bildiriliyor. Ardından ifadeler alınıyor. Savcılık uyuşturucu veya uyarıcı madde ticareti yapma ve sağlama suçunu işlediğine dair kuvvetli şüphe gerekçesi ile tutuklunun eşinin ve avukatın tutuklanmasını istiyor. Tutuklu eşi de avukat da suçlamaları kabul etmiyor. Sulh ceza mahkemesi tutukluluk isteğini reddediyor. Adli kontrol ile serbest bırakıyor. Savcı mahkemeye itiraz ediyor. Neticede kişiler tekrar mahkemeye çıkıyor ve Mayagozel tutuklanıyor. Avukatları tutuklamaya itiraz ediyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İstanbul Anadolu Adliyesi’ndeki asliye ceza mahkemesi reddediyor. Bu sefer bir üst mahkemeye gidiyor. Ağır ceza mahkemesi adli kontrol şartı ile Mayagozel’i tahliye ediyor. Yani cezaevinde uyuşturucu kullanma ve ticareti suçlaması ile yatan kişilere avukat aracılığı ile uyuşturucu götürülmeye çalışılmış ve suçüstü yapılmış. Peki, ne var bunda değil mi? İşte sıradan gibi gözüken bu olayın ardında aslında bir “Adalet Borsası” olduğu iddia ediliyor. Şöyle ki Kadıköy’de görevli iki polis, görev yaptıkları karakolda ortam dinlemesine alınıyor. Dinlemede, bu polislerin para karşılığında “ağabey” dedikleri bir kişinin isteğiyle sistemdeki kişilerin kişisel bilgilerine, aranması olup olmadığına ve savcı, yargıç gibi kişilerle bağ kurulmasına kadar giden bir süreç tespit ediliyor. Halktv.com.tr den Dinçer Gökçe bu haberin ayrıntılarını 19 Ağustos’ta yazdı. Kayıtlar, polis memuru Gökhan Uçar’ın sistematik rüşvet aldığını, Kalamış’taki bir restoranda iki eski polisi öldüren Fuat Çakır ile sıkı ilişki içinde olduğunu ortaya koydu. İşte bu dinlemede polis memuru tutuklanan avukattan bahsediyor ve yargıya müdahale eden kişiden bahsediyor. Dinlemede birçok konuşmaya yer verilmiş. Gökhan Uçar, oda arkadaşı Cihan Ünal ile konuşmasının birinde, nasıl rüşvet aldığını ise şöyle anlatıyor: “Ya benim yaptığım şey ne biliyor musun... Adam beni arıyor. Diyor ki ‘şunun aranmasına bakar mısın’ bu…” Aranma kaydını sorgulattığı birkaç kişiyi sıralayan ve her birinden 1000’er TL aldığını söyleyen Gökhan Uçar, “Aylık 5 bin TL gelirim var. Sabit yani. Hiçbir şey yapmadan ekrana bakıyorum” diyor. Uçar, aldığı parayı, sorgulamayı yapan kişiyle yarı yarıya bölüştüklerini söylüyor. “Seninle çalıştığım süre boyunca hiç yollamadıysam 100 milyar lira gönderdim ona” ifadelerini kullanıyor. Anladığım kadarıyla 100 bin lira demek istiyor. Bu görüşmenin devamında Uçar, kendisini, suç örgütleri ile ilişki konusunda uyaran oda arkadaşı Ünal’a “Polislik hayatım boyunca kazanacağım parayı ben bu işler sayesinde kazandım. Emekliliğe kadar yapmayacağım mal varlığımı bu işler sayesinde yaptım” diyor. Bakın tamamen resmi belgede yer alan konuşmalar bunlar. Şimdi bu kişiye para gönderen hesaplar tespit edilmiş. Para gönderenlerden biri B.A. Yani bütün organizasyonu kuran Y.A’nın eşi. Ancak bu kişiler araştırılmamış ya da ben dosyada göremedim. Kimdir necidir neden para göndermiş. Y.A adlı kişi de M.K’nin iş ortağı. Cemaat bağlantısı bile var. Yazımın başında yazdığım tutuklanan avukat Mayagozel Hommadova ile ilişkilerine bakılmamış. Oysaki bakılsa cemaat, adliye, emniyet arasında inanılmaz bir bağ ortaya çıkacak. Bu kişiler Bakırköy Adliyesi’nden konkordato ilan etmeye çalışıyorlar. Talep reddediliyor. Bu sefer aynı kişiler aynı evrak ile Çağlayan Adliyesi’ne başvuruyorlar ve konkordato kararı alıyorlar. Belgeleri inceliyorum halen ancak hukukun adaletin geldiği nokta çok ama çok üzücü. Biz sıradan yurttaşlar sırtımızı sadece hukuka dayıyoruz. Ancak sırtını iktidara, güç sahiplerine, zenginlere dayayan kişiler hukuku kendi istekleri doğrultusunda yönlendiriyorlar.",https://www.cumhuriyet.com.tr/yazarlar/murat-agirel/adliyelerde-neler-oluyor-adalet-borsasi-2241655
Murat Ağırel,Mustafa Kemal'in askerleriyiz,03 Eylül 2024 Salı,"Yeni mezun teğmenlerin “Mustafa Kemal’in askerleriyiz” demesi ve Deniz, Kara ve Hava Harp Okulları’nı kadın teğmenlerin birincilikle bitirmesi Atatürk ve Cumhuriyet karşıtı kesimleri rahatsız etti. Ne diyordu teğmenlerimiz: “And içeriz ki, laik demokratik Türkiye Cumhuriyeti’nin bağımsızlığına, ülkenin bölünmez bütünlüğüne, yüce Türk ulusunun namus ve şerefine, aziz vatanın bir karış toprağına uzanacak eller, karşısında bizi bulacak ve kılıçlarımız daima keskin ve hazır olacaktır. Bizler Türk istikbalinin evlatlarıyız; şerefimizle doğduk, şerefimizle yaşayacak ve şerefimizle öleceğiz.” Bu teğmenlerin çok uzun yıllardır ettiği yemin. Hani arama motoruna yazdıklarında dahi binlerce haberin içinde de görülüyor. Ama yine kuyruğu birbirine değmeyen onlarca komplo teorisi devreye girdi. Hele de üç kadın teğmenin üstün başarıyla birinci olarak okuldan mezun olmaları, kılıçlarını kaldırıp “Mustafa Kemal’in askerleriyiz” sloganları atmaları Atatürk düşmanlarını ayağa kaldırdı. Kim bu düşmanlar, çok basit: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Maklubeye kaşık sallayanlar, maklubeye kaşık sallayanların yol arkadaşları, liboşlar, yetmez ama evetçiler, tarikatçılar, PKK’liler, Hizbullahçılar, Yeni Akit tayfası, fesli Kadir’in şürekâsı; kısacası Cumhuriyet düşmanları, emperyalizmin uşakları ve en önemlisi Gazi Mustafa Kemal Atatürk’ün düşmanları. Hepsi aynı gerekçeler ile FETÖ’nün kumpaslarına çanak tutup alkışlamışlardı. Şimdi Atatürk ve Türk kelimelerini bir arada görenler yine kriz geçiriyorlar. Hele genç teğmenlerin kılıçlı pozları memleketteki fareleri yuvalarından çıkardı. Ama siz Cumhuriyet nedir sorusuyla karşılaştığınızda tam olarak bu fotoğrafı gösterebilirsiniz. Anadolu’da doğup büyümüş üstün zekâlı gençleri, ağır ve sıkı bir eğitimden geçerek dünyanın en elit subayları haline geliyor. Önceden FETÖ bu sisteme sızarak Anadolu çocuklarını zehirlemişti. Bu zehrin en büyük panzehirinin ise Mustafa Kemal Atatürk olduğu apaçık görüldü. Halbuki başkaları bu panzehirin yerine sürekli başka tarikatları, başka uşakları koymaya çalıştı. Anlamıyorum. Bu çocuklar “Şeyh Sait’in askerleriyiz, Sait Nursi’nin askerleriyiz, Öcalan’ın askerleriyiz, FETÖ’nün askerleriyiz” vb. slogan atsalardı mutlu mu olacaklardı. Daha dün, komutanlarla poz veren Hizbullah zihniyetinin yayın organlarına bakın. İktidarın birkaç oy uğruna şımarttığı bu domuz bağcıların yazdıklarına bakın. Balyoz, Ergenekon, Askeri Casusluk kumpaslarına alkış tutanların hepsi ağızlarından köpük saça saça teğmenlere saldırıyor. AKP’nin ideologları da sıkıntıda... 22 yıllık iktidar, yüzlerce imam hatip okulu, defalarca değiştirilmiş müfredat, kanallardaki sansür ve propagandalar, tarikatlarla iş tutmuş bir milli eğitim programı derken 2000 doğumlu bir teğmen kılıcını havaya kaldırıp bütün bu sahte hegemonyayı yıkıyor. İşte esas mesele bu. Bir türlü kafalarına işlemiyor. Atatürk bu toprakların kendisidir. “Yetim Mustafa...” deyince gözüm dolar. Bu ordu, bu ülke, yetim Mustafa’nın kendi hayatından bir vazgeçişidir. Sağlığını, ailesini kendisini terk edişidir. Kendisini yok ederek bir vatan kurma meselesidir. Anlamıyorsunuz yetim Mustafa’nın ordusundaki teğmenler tabii ki de Mustafa Kemal’in askeri olacak. Mustafa Kemal’in askeri olmak, Anadolu’nun askeri olmaktır; bağımsızlığın, egemenliğin, Cumhuriyetin, ezilenlerin, yoksulların, dışlananların askeri olmaktır. Mustafa Kemal’in askeri olmak sadece cephede çarpışmak değil; selde, depremde, yangında vatanına vatandaşının yardımına koşmaktır. Evet, teyakkuzda olmak, temkinli olmak iyidir. Ancak yarın bu bayrak ve topraklar uğruna şehit olmayı göze alan ve şehit olduklarında timsah gözyaşı dökeceğiniz insanları rahat bırakın. Çok uzatmayayım. Onlar gibi biz de Mustafa Kemal’in askerleriyiz.",https://www.cumhuriyet.com.tr/yazarlar/murat-agirel/mustafa-kemalin-askerleriyiz-2243797
Murat Ağırel,Evreşe talanı,10 Ağustos 2024 Cumartesi,"Saros’u bilirsiniz. Antik dönemden bu yana kültürlerin beşiği, orduların geçiş noktası, Çanakkale savaşıyla tarihin dönüm noktasıdır. Bırakın talan edilmeyi milli park ilan edilmeli, Helenistik dönemden günümüze kadar tüm kültürlere ait her bir parça özenle korunmalı. Fakat Türkiye’de tabii ki böyle bir şey olmuyor. Şarkılara, türkülere de konu olan Evreşe’den bahsediyorum. Evreşe Belediyesi’ni halen AKP’li bir başkan yönetiyor. Saros Körfezi’ne kıyısı olan Adilhan köyünde, doğa harikası bir başka vatan parçası birkaç yıl önce “sulanabilir tarım arazisi” vasfından çıkartılarak “Evreşe Belediyesi mücavir alanı” olarak belirlendi. Söz konusu ormanlık alan, Orman Genel Müdürlüğü tarafından, 2017 yılında, Evreşe Belediyesi’ne “mesire alanı” olarak kiralandı. O dönem AKP’den belediye başkanı olan Ali Kamil Soyuak 2024 yerel seçimlerinde Gelibolu Belediye başkanı olarak seçildi. Sonra bir bakılıyor mesire alanının içinde ikişer katlı villalar yükselmeye başlıyor. Öyle bir iki tane değil, 20’den fazla villa inşa ediliyor. Otobid ile ücretsiz ekspertiz Otobid Fiyatı Gör Keşan Orman İşletme Müdürlüğü Saros Şefliği sorumluluğundaki 223 no’lu orman bölgesinde, özel çevre koruma (ÖÇK) bölgesi ve turizm koruma geliştirme bölgesi olarak ilan edilmiş olan yerde, denize sıfır noktadaki orman yok edilerek villa inşaatları yapılıyor. Sahi bu ormanlık alan içine bu villa inşaatlarına kimler izin ve onay vermiştir? Daha önce Gelecek Partisi ilçe başkanı olan bölgede tanınan siyasetçilerden Aysun Tarıman, bu soruları Orman Genel Müdürlüğü’ne sormuş ve 2024 Nisan ayında da cevap verilmiş: “22 Eylül 2017 tarihinde yapılan ihale ile orman parkının işletmeciliğini Evreşe Belediyesi Başkanlığı almıştır. Tesislerin yapılacağı yerlerde bulunan ağaçların kesilebilmesi için Keşan İşletme Müdürlüğü’nce damga yapılarak hazırlanan kesim izin raporu makam tarafından 3 Mayıs 2023 tarihinde onaylanmıştır. Ağaçların kesim işi Keşan Orman İşletme Müdürlüğü’nce yapılmıştır.‘’ Yani ağaç kesimini, inşaatı kabul etmişler. Evreşe Belediyesi de 20 Şubat 2022 tarihinde (2022/709798 ihale kayıt numaralı) pazarlık usulü ihale yapmış. Giresun/ Çamoluk adresinde kayıtlı YNSO Elektrik adlı firma 20 milyon lira bedel ile işi almış. (5 Nisan 2018 tarihli 9552 sayılı) Ticaret Sicil Gazetesine göre YNSO Elektrik sahibi Zeynel Abidin Varıcı. Kendisi hakkında 2014 yılında AKP Çamoluk ilçe kongresinde yönetime aday liste içinde olduğu belirtiliyor. Bir dönem de amcasının oğlu belediye başkanlığı yapmış. Şirket ihaleye girmiş, almış. Aynı mevkide yine denize çok yakın “tiny house” (Küçük ev) adı verilen yapılar da yapılmış. O dönem Evreşe Belediye başkanı olan Ali Kamil Souyak’a ulaştım. Bahse konu yeri sordum. Soyuak konu ile ilgili şunları söyledi: “Bahsettiğiniz tiny house’lar ile ilgili Çevre ve Şehircilik Bakanlığı ve Evreşe Belediye Başkanlığı işlemlerini tamamlamış ve cezalarını kesmiş. Böylece süreç başlamış. Diğer konu Orman Bakanlığı tarafından ruhsatlandırılmış A Tipi Mesire alanı olarak projesi olan ve tüm denetimleri Orman Bakanlığı tarafından yapılan bir proje. Hiçbir denetim, proje Evreşe Belediyesi uhdesinde değil. Yapılan yapılar villa değil doğaya uygun yapılar. Denetimini Orman Bakanlığı yapıyor.” İhaleyi alan firma ile ilgili sorduğum soruya ise başkan tepki verdi. Evreşe’deki araziye konulan tiny house’lar ile ilgili araştırmaya başladım. Arazi sahile 50-60 metre mesafede. Tiny house’ların sahibinin EkoHayat Teknoloji adlı firma olduğunu öğrendim. Ekohayat adlı firma Şubat 2023 tarihinde Yakup Dokumacı ve Hacı Kutlu tarafından Üsküdar adresinde kurulmuş. Sonrasında firma Zaim Üniversitesi’nin Zaim Teknopark yerleşkesine taşınmış. Hatta bu firma Zaim Teknopark’a taşındıktan birkaç ay sonra şayet isim benzerliği değil ise yönetim kuruluna Teknoparkın yönetim kurulu başkan vekili Mehmet Bulut’u almış. Firmanın kurucusu Yakup Dokumacı ile konuştum. Tiny house’ların şirketine ait olduğunu doğruladı. Firmasının Eko Tarım ve Eko Yaşam üzerine projeler gerçekleştirdiğini ve bu konuda yatırımlar yaptığını belirtti. Bölgede de Ezine, Geyikli gibi yerlerden de araziler aldığını beyan etti. “Arsa tarım arazisi değil normal arsa olarak geçiyor tapuda, biz bölgede arazi araştırırken imar çalışması yapıldığını öğrendik. Sonrasında bu yeri aldık. Aldığımızda imar çalışması bitmişti. Bizim arsamızın olduğu yere ‘günübirlik alan’ olarak tahsis yapıldı. 9.5 dönüm arazimizin yüzde 30’u imarda gitti. Şimdi arazimizin önünden kilometrelerce sahil yolu inşa edilecek. Asıl tehlike bu” diye beyan etti. Tiny house projesini yürüten Enis Bey’e de ulaştım. Araziye ait belgeleri ve Tiny house ait plaka belgelerini gönderdi. Çevre Şehircilik Bakanlığı’nın ve belediyenin kesmiş olduğu cezalara itiraz ettiklerini mağdurun kendileri olduğunu söylediler. Tablo nereden nereye geldi gördünüz mü? Gözümüz gibi bakmamız gereken ormanlara topraklara durup dururken para için neden saldırıyoruz? Kabullenemiyorum. Ormanlık alanları ve ağaçları koruması gereken Orman Bakanlığı ağaçları kesiyor ve villa yaptırıyor! Aklım almıyor.",https://www.cumhuriyet.com.tr/yazarlar/murat-agirel/evrese-talani-2236353
Murat Ağırel,Adana bunu unutmaz,17 Ağustos 2024 Cumartesi,"Çukurova Havalimanı’nı duymuşsunuzdur. Nedeni anlaşılamayan bir şekilde şehir içindeki 1937 yılında açılan Adana Şakirpaşa Havalimanı’nın yerine açıldı. Ne yazık ki yıllardır hizmet veren yer kapatıldı. Neden diye sorsanız kapasite yetersizliği diye hazır bir cevap verecekler. Ulaştırma ve Altyapı Bakanı Abdulkadir Uraloğlu günlerdir havaalanı işletmesini yapacak firmadan daha fazla reklam yapıyor. Bakın ben size uğruna 8 milyon metrekare tarım arazisi kamulaştırılan süreci en başından anlatayım. Adana İl Koordinasyon Kurulu, 27 Temmuz 2010’da yaptığı basın açıklamasında, havalimanı için seçilen Mersin-Kargılı bölgesinde DSİ sulama tesislerinin ve sulama ve drenaj kanallarının olduğunu, zeminin tarımsal açıdan zengin sulu mutlak tarım arazisi olarak nitelendiğini belirtmişti. Zaten araziler kamulaştırılmadan önce kuşlar iktidar yandaşlarına haber vermiş olmalı ki iş insanları tarafından arazilerin büyük kısmı alınmış. Çiftçinin elinden alınan arazilere verilen paraları sonradan “fazla verdik” diye geri istediler. Neyse... Madde madde süreci aktarayım. - Havaalanının ilk ihalesi yap işlet devret modeli ile 2011’de gerçekleşti. - İhaleye tek firma olarak katılan ve 357 milyon Avro teklif ile Koçoğlu Grubu’na bağlı Skyline Havacılık ile Zonguldak Özel Sivil Havacılık Ortak Girişimi aldı. - İhaleyi kazanan firma 30 milyon yolcu kapasiteli olacağı belirtilen havaalanının inşasını 36 ayda bitirilecek ve 9 yıl 10 ay 10 gün boyunca havalimanını işletecekti. - 28 Mayıs 2013 tarihinde temel atma töreni yapıldı. Ulaştırma ve Haberleşme Bakanı Binali Yıldırım’dı. “İşletilecekti” diyorum çünkü 2014 Temmuz ayında yapım işleri daha yüzde 20 seviyesindeyken firma mali sıkıntıya girdi. Firma iflas erteleme talebinde bulundu ancak başaramadı, firmaya kayyum atandı ve DHMİ 2015 yılında sözleşmeyi feshetti. Halihazırda 60 milyon Avro harcanmış proje yarım mı bırakılacaktı. Devam edelim. - Hemen altyapı ve üstyapı olarak iki ihale daha açıldı. İhale tarihi üç defa ertelendi. Sonra ihale yapıldı ama sonucu açıklanmadı. - İtirazların ardından ihaleyi Hazaryol ve Budakyol Ortak Girişim Grubu’nun 224 milyon 874 bin Türk Lirası teklif ile aldığı açıklandı. Yani Bayburt Grup altyapı ihalesini almıştı. - Bir kez daha temel atma töreni yapıldı. Bu sefer Ulaştırma Denizcilik ve Haberleşme Bakanı Ahmet Arslan’dı. 29 Ekim 2018 tarihinde havaalanı açılacak dendi. - Dendi ama üstyapı ihalesi yapılmamıştı. 2017 Ekim ayında ihale planlandı, iptal edildi. - 5 Mart 2018 tarihinde yapılmaya çalışıldı yine iptal edildi. - 23 Mart 2018 tarihinde ihale yapıldı. İhaleyi 899 milyon TL bedel ile Tav Tepe Akfen ve Nehirsu İnşaat aldı. - Havaalanı inşaatı devam ederken bir bakan değişikliği daha oldu. Ulaştırma ve Altyapı Bakanı Mehmet Cahit Turhan bakan oldu. Havaalanı ne zaman açılacak sorularına 2019 diye cevap veriyordu sonra bu tarih 2020 yılı diye değişti. - Daha sonra göreve Adil Karaismailoğlu geldi. Sorulara kaçamak cevap verip yüzde 73’ü bitti diye geçiştirdi. Bu sırada skandal bir gelişme oldu. DHMİ’nin Eski Genel Müdürü Funda Ocak, 22 Aralık 2018’de TBMM Kamu İktisadi Teşebbüsleri Komisyonu’na projeye ilişkin bilgi verdi. Funda Ocak şunları söyledi: “Altyapının bitim tarihi Mart 2019 ve fiziki gerçekleşmesi şu an itibarıyla yüzde 40. Altyapıda yüzde 40’ta tıkandık. Üstyapı da 899 milyon TL’ye ihale edildi. Yer teslimi yapıldı. Mayıs ayından beri herhangi bir ivme kazanamadık. Büyük bir ihtimalle bu proje feshe gidecektir.” Bunları dedi ve 2 ay sonra emekli oldu. Süreç ilerledi. - Yılan hikâyesine dönen havaalanının yapımı 2020/2021 Cumhurbaşkanlığı programında da yer aldı. - 2021 yılı programında da KÖİ (kamu özel işbirliği) kapsamında ihaleye çıkılacağı yer aldı. - DHMİ Genel Müdürlüğü’nün Resmi Gazete’nin 24 Aralık 2019 tarihli sayısında Çukurova Havalimanı üstyapı tesislerinin yapımı, iç ve dış hatlar terminali ile mütemmimlerinin işletilmesi için ihalenin “kapalı teklif alma usulü” ile 4 Şubat 2020’de yapılacağı duyuruldu. - Ancak o da yapılamadı iptal edildi ve 16 Mart 2020 tarihinde yapıldı. - 16 Mart’taki ihalede, Limak-Kalyon-Cengiz İnşaat ortak girişimi, şartlı teklif vermesi nedeniyle ihale dışı bırakıldı. - Günbeton İnşaat ve Tic. AŞ-Terminal Yapı Ticaret AŞ Ortak Girişimi ile yapılan pazarlık neticesinde 100 milyon Avro kira bedeli karşılığında ihale sonuçlandırıldı. Gelgelelim sonuçlandırıldı ama ihaleden 12 gün sonra yine Bakan değişti. Bu sefer Mehmet Cahit Ruhan’ın yerine göreve Adil Karaismailoğlu Ulaştırma ve Altyapı Bakanlığı görevine getirildi ve yeni bakanın onay ile rekabet koşullarının artırılması kamu menfaati açısından daha faydalı olacağı düşünüldü. - İhale yine iptal edildi. 23 Eylül’de Resmi Gazete’de yayımlanan kararla, yeni ihalenin 26 Ekim’de gerçekleşeceği duyuruldu. Ancak ihaleye iki gün kala 20 Kasım tarihine ertelendi. Ve 9. kez ilan edilen ihale yapıldı. 297 milyon Avro (+KDV) karşılığında Favori İşletmecilik ile YAKO Tekstil ortak girişim grubu ihaleyi kazandı. Şirketlere 2.3 milyon iç hat giden yolcu, 347 bin de dış hat giden yolcu sayısı garantisi verildi. Peki, adını ilk defa duyduğumuz Favori İşletmecilik kime ait? Firma Çerkezköy adresli ve Kozuva Şirketler grubuna bağlı bir şirket. Yönetim kurulu Süleyman Kozuva, Mustafa Kozuva, Sinan Kozuva, Emre Kozuva görünüyor. Süleyman Kozuva kim diye bakınca ise karşımıza düğüm çıkıyor. Çerkezköy’de Kardeşler Yapı ile başlayan mütevazı hayat 2013 yılında FETÖ’nün derneğine yapılan üyelik sonrası holding yoluna doğru inanılmaz ilerlemiş. Gelin tamamı açık kaynaklarda yer alan bilgilere göz atalım. Çukurova Havalimanı işletmesini alan Favori İşletmecilik 2005 yılında kuruldu. Faaliyet alanı “havaalanı işletmeciliği” olarak yer alıyor. Favori İşletmecilik, açılışı Cumhurbaşkanı Recep Tayyip Erdoğan tarafından yapılan Somali Mogadişu Havaalanı’nın 2013 yılında 20 yıl süreyle işletmesini almış. Diğer firma YAKO Tekstil de Çerkezköy kökenli. Firmanın faaliyet alanı “çorap imalatı” olarak gözüküyor. İki şirket de aslında Kozuva Şirketler Grubu bünyesinde faaliyet gösteriyor. Başakşehir Okulları markası ile eğitim sektöründe, Aviasoft markası ile yazılım, Bross markası ile de teksil sektöründe faaliyette olduğunu belirtmiş. Bross markasını hatırlarız. Çorap üreten Bross Tekstil’de işten çıkarılan iki kişinin işe iade davasının basın açıklamasında 18 işçi darp edilerek gözaltına alınmıştı. Süleyman Kozuva, Çerkezköy Ticaret ve Sanayi Odası başkanı ve sonrasında AKP Çerkezköy Belediye Başkan adayı ve AKP milletvekili aday adayı olmuş. Eski Milliyetçi Hareket Partisi Çerkezköy İlçe Başkanı Mustafa Ordu 2016 yılında bir basın açıklaması yapmış. Siyasi rakibi Kozuva hakkında FETÖ/PYD kapsamında incelendiğini, hesaplarına el konduğunu ve yurtdışına çıkma yasağı getirildiğini iddia etmiş. Süleyman Kozuva da iddialara cevap vermiş, FETÖ’cü derneğe şimdi rahmetli olan vali Zübeyir Kelebek vasıtasıyla girdiğini kabul etmiş. 2013’ün sonunda da dernekten istifa ettiğini açıklamış. Ekonomist Selçuk Geçer’in 28 Haziran 2021 tarihinde Halk TV’deki iddiasına göre Süleyman Kozuva, FETÖ’nün Çerkezköy imamı olan ve ÇESİAD’ı kurdurup genel koordinatörlük yapan Efraim Özcan tarafından FETÖ’nün üst düzey yönetiminin onayını alarak yönetici olarak atanıyor. Zaten bu yüzden Süleyman Kozuva’nın mal varlığına el konmuş, yurtdışı yasağı getirilmiş. Sonrasında sihirli bir el değmiş ve yargılamadan aklanmışlar. Adana’ya dönersek... 5 bakan, 9 ihale, 3 temel atma ve 1 açılış töreni gören 13 yılda yapılan Çukurova Havalimanı için çok soru var. Şakirpaşa Havalimanı neden yenilenmedi? Mersin ve Adana havalimanları aynı anda açık olamaz mı? Yeni yapılan havalimanı Adana’ya 45 kilometre iken ne metro ne banliyö ne de otobüs hattı çekmeden açmak iş bilmezlik değil midir? Yoksa bunları bahane edip bir de milyonlarca Avroluk metro-tren ihalesi mi yapılacak? Bu soruların cevaplarını bilmiyorum. Ama bildiğim tek bir şey var. Bir Adanalı olarak Adana halkı bu yaptığınızı unutmaz. Cevabını er ya da geç alırsınız.",https://www.cumhuriyet.com.tr/yazarlar/murat-agirel/adana-bunu-unutmaz-2238379
Murat Ağırel,Çürüme,31 Ağustos 2024 Cumartesi,"Daha şaşıracak neyimiz kaldı dedikçe her haberde yeniden şaşırıyorum... Anlatayım. AKP iktidarı daha doğrusu Cumhurbaşkanı Recep Tayyip Erdoğan, vergilere zam yaptıkça kaçakçılık artıyor. Son dönemde kaçak ürünlerin, sahte markaların kullanımı eskiye göre çok arttı. Özellikle alkol ve sigara tüketimi lüks olarak görülüp akıl almayacak bir vergilendirmeye tabi tutuldu. Ev yapımı ve sahte içki arttı. Kaçak sigarada da vatandaş artık 100 yıl önce olduğu gibi kaçak tütünle sigarasını kendisi sarıyor. Anlatmak istediğim tabii ki bu değil. Tütün satanlar hariç kaçak sigara satıcıları bu talebi hemen karşılamaya çalışıyor. Kim yapıyor bu kaçakçılığı? Devletin resmi raporlarında belirtildiği üzere terör örgütleri, çeteler, mafyalar. Daha geçen ay Ticaret Bakanlığı’na bağlı Gümrükler Muhafaza Genel Müdürlüğü Tütün ve Tütün Mamulü Kaçakçılığı ile Mücadele Özel Ekibi’nce, Mersin’de 14 milyon 400 bin dal makaron ve 39 bin 515 mükerrer bandrol olduğu değerlendirilen eşyalara el konuldu. Peki ya kaçakçılığı yapan kolluk güçlerinin içindeki kişiler olursa ne yapacağız? Mersin Emniyet Müdürü M.A’nın kardeşi N.A., geçen pazar günü Mersin’de bir depoya gerçekleştirilen baskında ele geçirilen 10 milyon adet kaçak makaronun sahibi olduğu iddiasıyla gözaltına alındı. Bu gelişmenin ardından müdür jet hızıyla görevden alınmıştı. İşte karşımızda bunun yeni bir örneği var. Adı: Ali Mert. Kahramanmaraş İl Jandarma Komutanlığı’nda görevliyken yaşanan deprem nedeniyle mazeret tayini ile Adana Suluca Ceza İnfaz Kurumu’nda görev yapmaya başlıyor. Öz abisinin inşaat işlerinden dolayı tanıdığı Adana’da döviz şirketi ve inşaat şirketi sahibi olan F.K. isimli şahıs ile tanışıyor. Bu şahıslar aktif görevde olan Ali Mert isimli kişiye makaron kaçakçılığı teklif ediyorlar. Uzman çavuş Ali Mert, bir süre sonra bu teklifi kabul ediyor ve kendisinin götürmesi için hazırlanan bir kamyon dolusu kaçak makaronu yine aktif görevde olan başka bir askeri personel ile birlikte alıp Ankara’ya yola çıkıyorlar ancak kaçak makaronlar Ankara’daki polislerin uygulamasında yakalanıyor. Ali Mert, gözaltına alınıyor ve F.K. isimli kişinin gönderdiği avukatın telkinleri ile yapılan suçlamaları kabul etmiyor ve yalan ifade veriyor. Ali Mert bu olaydan sonra açığa alınıyor. Kaçakçılar, Ali Mert’in hesabına para yatırıyor ve artık bu işe girdin devam edeceksin diyorlar. Ali Mert teklifi reddediyor. Baskı yapılmaya başlanıyor. Uzman çavuş bu sefer sosyal medya hesaplarından tehdit edildiğini söylüyor ve makaron kaçakçılığının faillerini ifşa ediyor. Bundan sonra abisinin üzerine olan arabası için çalıntı ihbarı yapılıyor ve aracına el konuluyor. Aracını geri almak için gittiği yerde tartışma çıkıyor ve neticesinde teslim etmesi gereken ama teslim etmediği beylik tabancası ile ateş ediyor. İşyeri sahipleri, makaron kaçakçıları Ali Mert’in peşine düşüyor ve Adana sokaklarında kovalamaca yaşanıyor. Ali Mert kaçmak için bir taksiye sığınıyor arkasından yetişen kişiler taksiye ateş etmeye başlıyorlar ve Ali Mert taksinin içinde 4-5 kurşun ile yaralanıyor. Hastaneye kaldırılıyor. Kendisini vuran kişilerden şikâyetçi oluyor. Bir kişi tutuklanıyor. Soruşturma devam ediyor. Bu yaşadıklarını da video çekerek bana gönderdi. Hatta ifade tutanaklarını ve kaçakçı olduğu iddia edilen şahısların iktidar temsilcileri ile çekilmiş fotoğraflarını da yolladı. Kaçakçı olduğu iddia edilen ailenin avukatı Süleyman Kavak da bana ulaştı. Ali Mert isimli kişinin suç uydurduğunu, iftiralarda bulunduğunu bu hususta da kendisinden şikâyetçi olduklarını bildirdiler. Bu kişinin sigara kaçakçılığı yaptığının sabit olduğu müvekkilleri ile bir bağlantısının olmadığını beyan etti. Ali Mert isimli kişinin vurulması olaylarının nasıl olduğunu sordum avukat beye: “Kendi akrabaları arasındaki husumet nedeniyle vurulmuş, avukat herkesin avukatı olabilir” cevabını aldım. Aileyi aradım. Kaçakçılık işini Kahramanmaraş’ta görev yaparken de yaptığını sonradan öğrendiklerini, borçlarının kapatılması için aileyi tehdit ettiğini anlattılar. Ali Mert isimli kişinin araçlarını kurşunladıklarını bu hususta 7-8 defa suç duyurusunda bulunduklarını soruşturmanın devam ettiğini de aktardılar. Aralarındaki iddialar için karar verecek yer mahkemeler. Ancak net olan durum şu ki aktif görev yaptığı dönemde sigara kaçakçılığı yapan, şerefli askeri üniformanın vermiş olduğu gücü kullanarak kaçakçılık yapan kişilerin olması. HAVALA kitabımda da uyuşturucu kaçakçısı polisleri ve savcıları yazmıştım. Genelde araştırdığım konular bana tek bir şeyi gösteriyor. Ülke olarak ekonomi o kadar bozuldu ki hem ahlaki olarak hem de fikren ağır bir çürümüşlük içerisinde bocalıyoruz. Bu yoksullukla çürümeyi nasıl aşarız inanın bilemiyorum...",https://www.cumhuriyet.com.tr/yazarlar/murat-agirel/curume-2242932
