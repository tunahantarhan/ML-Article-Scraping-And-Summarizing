Yazar,Başlık,Tarih,Metin,URL
Orhan Bursalı,İnsanlar alışverişe mecbur mu? Milli ekonomiye en büyük sabotajı kim ve nasıl yapıyor?,03 Nisan 2025 Perşembe,"Karadeniz’in çoşkusu Volkan Konak’a iktidarın milli eğitim müdürlerinden tutun kafası sarıklı sözde imamlarına kadar, bu milletin maaşını ödediği tüm kötü ruhlara kadar ağızlarına gelen küfürleri ve nefretlerini kusmaları serbest. Bu aşağılıkların yaptıkları topluma kin ve nefret tohumları ekmek değil. Ama üniversiteli gençlerin alışverişi, genel tüketimi boykot çağrıları; toplumu bölmek, halkı kin ve düşmanlığa tahrik ve nefret suçu işlemek gibi yasalarla ilgisi olmayan ucube soruşturmalara konu olabiliyor. Ekrem Bey’in cumhurbaşkanlığı adaylığı karşısında tir tir titreyenler, onu uyduruk maddelerin içine sokarak parmaklıklar ardına atabiliyor. Belediyelere el koyabiliyor, yöneticilerini hapse atabiliyor. “Bugün hiçbir alışveriş yapmayacağım” demek de suç konusu olabiliyor. Milli tüketime, ekonomiye şantajmış. Medyalarında yalan haberlerini on paralık paçavralarına döktükten sonra, akşam da TV’lerde koltuklarına gömüldükten sonra yalanlarını bir kez de oradan kusan iktidar görevlilerinin halkı bölme kin ve nefret kusma faaliyetlerine büyük özgürlük. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ama bugün biz alışveriş yapmayacağız diyen ve çağrı yapanlar ise milli ekonomiye sabotaj yapıyormuş. İktidar ve adamlarının tek derdi para olduğu için bu böyle. Eyvah paralar bir kasadan diğer kasaya, halkın cebinden patronların ve iktidarlarının kasasına akmayacak! Ama milletin çoğunluğunu alışveriş yapamayacak duruma getirenler de bizzat kendileri. Yoksulluk diz boyu, sefalet içinde bulunan ama ölmeyecek kadar al sana kırk kuruş idare et diyenler kendileri. Milli ekonomiye en büyük sabotajı kendileri yapıyor, halkı alışveriş yapamayacak duruma getirerek. Bence tartışılması gereken, soruşturulması gereken ekonomiye yaptıkları bu büyük sabotajdır. Toplumun azınlık kesimi istedikleri şekilde yaşayacak, tüketecek, gezecek, tozacak, eşitsizlik duvarları yıkacak... Sen millete soruşturma açacaksın, niye tüketmiyorsun diye, git tüket. Gerçekten ihtiyacı olmayan tüketim en kötü şeydir. Tasarrufa zarardır. Türkiye hiçbir alanda tasarruf edemeyen bir toplumdur. Sermaye birikimi zayıftır, halkın üç kuruş tasarrufunu bırakın değerlendirmeyi, yüksek enflasyonla bir hiçe dönüştürmek, patronlara ve iktidara iç ettirmek için enflasyonu bir araç gibi kullananların ülkesidir. Neymiş, milli ekonomiye zarar veriyormuş boykot. Gereksiz hiçbir şey satın almayın. Çalışanlar nasıl emekten gelen gücünü grevlerle kullanıyorsa millet de bunca haksızlığa, adaletsizliğe, yolsuzluğa karşı tüketimden gelen gücünü kullanıyor.",https://www.cumhuriyet.com.tr/yazarlar/orhan-bursali/insanlar-alisverise-mecbur-mu-milli-ekonomiye-en-buyuk-sabotaji-kim-ve-2315334
Orhan Bursalı,"Demokrasi, milli irade, sandık, hukukun tutuklandığı andan itibaren yoktur",24 Mart 2025 Pazartesi,"Bugünün başlangıcı o tarihte başlar. Kendime hangi tarih diye sorduğumda, çok sayıda tarih dönemeçleri önüme geliyor tabii ki. Sizce hangi tarihi esas almalıyız? Kilometre taşlarına veya hepsi başlı başına demokrasinin ortadan kaldırıldığı zamana işaret eden olayları bir sıralayalım. Şüphesiz başlıkta yazdığım gibi: Hukukun tutuklandığı an diyoruz: *2007 Ergenekon ve arkasından Balyoz operasyonlarının, şimdiki adı Fetullahçı Terör Örgütü’ne dönüştürülen yapıyla AKP iktidarının mükemmel işbirliği sayesinde başlatılması, hukukun kaldırıldığı çok önemli bir tarihtir. Bakın askıya alındığı demiyorum, ortadan kaldırıldığı. Çünkü o tarihten sonra hukuk hiçbir zaman doğru düzgün işletilmedi. 2007’de ne oldu? Uyduruk veri, sahte bilgi, sahte senaryolar ile binlerce insanın hayatı karartıldı. OdaTV ve Ergenekon operasyonları, Balyoz operasyonlarıyla ordunun tasfiye edilmesi gereken FETÖ’cü ve AKP’ci olmayan tüm subayları tutuklandı. En az 5 yıl hayatlarından çalındı. *Acaba 2010 tarihini mi alsak hukukun tutuklanma zamanını: AKP, FETÖ başı (mezardakilere bile oy kullandırın!), yetmez ama evetçi sözde kanaat önderi kullanışlı araçlar ortaklığı ile referandum ile anayasada yapılan 23 maddelik değişiklik. Devlet Bahçeli paketi “uzlaşmadan uzak, yabancı dayatması ve parti anayasası” olarak nitelendirdiği... Avrupalıların desteklediği... Taraf ve iktidar medyasının “Halk yönetime el koydu” manşetleri ile duyurduğu... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Referandum tarihi 12 Eylül’dü, 12 Eylül 1980 askeri darbesi tarihine denk düşürülmüştü. Askeri darbeye karşı anayasa ve hukuka karşı sivil darbe. Esası anayasa mahkemesinde vb. yapılan değişikliklerdi. *Yoksa 2016 Fetö darbe girişimi sonrası yargıdan Fetöcü yargı mensuplarının temizlenmesi ve yerlerine AKP’nin mutemet yargı adamlarının getirilmesini mi esas almalıyız? Fırsat bu fırsat, yargının her bakımdan AKP kontrolüne girdiği tarihtir. Aslında, yargıda Fetö hakimiyeti AKP hakimiyeti ile yer değiştirdi. AKP bütünüyle iktidar olduğu için, yargı ile bütünleşmesi, tüm güçleri elinde toplamış oldu. 2016 FETÖ darbe girişiminin AKP iktidarının kontrolü altında geçtiği, darbe girişiminin epey zamandır gözlendiği konusunda sadece yorumlar değil, epey veriler de bulunuyor. O gecenin gerçek tarihi henüz yazılmadı. Ama iktidar bu girişimi, otoriter ve hukukla bütünleşmiş otokrat karakterli bir rejime doğru önemli bir adım atmış oldu. *En iyisi 2017 referandumuyla başkanlık sistemine geçişi belki de hukukun tam tutuklandığı tarih olarak almalıyız. Hâkimler ve savcılar kurulu, tamamen cumhurbaşkanı ve AKP’nin kontrolüne girdi. Evet, yukarıda saydıklarımızın hepsini, hukukun tutuklanmasında kilometre taşları olarak kabul etmeliyiz. Ve demokrasi, özgürlükler, medya ve ifade özgürlükleri de adım adım ve son noktada tamamen iktidarın kontrolüne girdi. Hukuk, AKP iktidarının sürekliliğinin bir payandası olarak kullanılmaya başlandı. Siyasi rakipler bir bir tasfiye edildi. Seçimlerin artık bir daha asla kazanılamayacağının görülmesiyle hukukun tam anlamıyla torbada tutuklu olduğu, iktidarın uygulamalarıyla belgelenmeye başlandı. Yani hukuk aslında 2007’den beri şu veya bu şekilde tutuklu da AKP’nin seçimleri kazandığı zamanlarda sanki varmış gibi algılanması sağlanıyordu. Seçimleri kaybetmeye başladığı tarihten itibaren hukukun göstermelik olduğu görüldü. Demokrasi 2007’den beri bir oyuncaktır. 2008’de zaten medyayı susturmaya başlamışlardı. Milli iradenin de aslında iktidar tarafından tutuklandığını görüyoruz. Seçim sandığı AKP’nin oyuncağı olarak torbada tutuklu turpun büyüklerinden biridir.",https://www.cumhuriyet.com.tr/yazarlar/orhan-bursali/demokrasi-milli-irade-sandik-hukukun-tutuklandigi-andan-itibaren-2312405
Orhan Bursalı,Neden mutlaka iktidarda kalmak istiyorsunuz?,27 Mart 2025 Perşembe,"İrdelenmesi açıklanması üzerine yazılması gereken temel soru budur. Uzun süredir iktidarın karar ve eylemleri konusunda yazılıp çizilenlerin ortak noktası, Erdoğan’ın mutlaka cumhurbaşkanı seçilmesi için elinden gelen her şeyi yapacağı üzerinedir. Bu, özellikle de ilk seçimde iktidarı devralabilecek halk desteğinin görüldüğü Ekrem Bey’i siyaset sahnesinden tasfiye etme operasyonunda net olarak ortaya çıktı. Hiç kimsenin savcılık iddialarının içeriğiyle ilgisi yok. Çünkü boş ve kofluğunu görüyor ve hedefin Ekrem Bey olduğu konusunda zerre şüphe duymuyor. Köylüsünden şehirlisine, işçisinden memuruna, emeklisinden çalışanına, Türkiye’yi izleyen yabancı tarafsız yazarlarına kadar... Cumhurbaşkanı son konuşmasında torbada daha ne turplar var diyerek CHP, belediye ve adaylarına yönelik hazırlıkların işaretlerini veriyor. Baktım Le Monde “Erdoğan geri dönülmez adımlar atıyor, otoriterlikten otokrasiye geçiyor” yazmış. En doğru saptama. Muhalefette herkes öyle düşünüyor. Bu adım atıldığında sandık bile tamamen göstermelik kalacaktır. Şimdiye kadar sandık üzerinde gerçekleştirilen hukuki ve yargısal numaraları bile geçersiz kılacak şekilde. İki yanıtı var. İlk otokrat veya otoriter kişilerin bitmez tükenmez iktidar tutkusu. İktidara yapıştı mı sonsuza kadar o koltukta oturmayı kendisine “vaat edilen, hediye edilen” belki de bir ilahi karar sanması. Veya karşı konulmaz ve insan benliğini tamamen esir alan bir hırs ve tutku. Bu tutkunun sonucu ne olursa olsun... Hepsine katlanan ve göze alan... Bu demokrasi oyununa katılan, sürekli iktidara yapışma niyetini saklayan otokrat kişilerin tavrı da olabilir, bilmiyoruz ama demokrasiyi bir tren olarak gören ve ilk iktidar istasyonunda ineceğini dile getiren söylemlere bakılacak olursa, evet baştan kararlaştırılmış gizli bir niyet gibi duruyor. Veya bu tutku, zamanla, 22 yıl içinde iktidarda kalmanın büyük nimetleri veya iktidarlığın kişiselliğe yapışması ile de gelişmiş olabilir. İkinci yanıt, tabii ki birincisiyle de şu veya bu derece ilişkili. İktidara yöneltilen zenginleşme, kayırma, belediyelerindeki hiç araştırılmamış yolsuzluklar, ihalelerin iktidar yanlılarına akıtılması, ihalelerde yasalara uygun olmayan uygulamalar vb. gibi, yeni bir iktidar tarafından muhtemel soruşturmalara uğrayacak konuların varlığı da iktidarda kalma zorunluluğuna yol açabilir. Bu tabii ki muhalefeti sürekli olarak onlarca yıl boyunca iktidardan uzak tutmanın tüm önlemlerini şimdiden almayı gerektirir. *** Yaşadıklarımızın arka planında, muhalefeti tasfiye operasyonlarının gerisinde, mutlaka iktidar kalma isteğinde, yukarıda saydıklarımız mı yatıyor?",https://www.cumhuriyet.com.tr/yazarlar/orhan-bursali/neden-mutlaka-iktidarda-kalmak-istiyorsunuz-2313328
Orhan Bursalı,"TÜSİAD ne yapmış, bakın hele!",11 Mart 2025 Salı,"TÜSİAD Başkanı Orhan Turan ile Yüksek İstişare Heyeti Konseyi Başkanı Ömer Aras hakkında savcılık halkı yanıltıcı bilgi yaymak iddiasıyla 1 yıl 10 aydan 5 yıl 6 aya kadar hapis cezası istedi. Akla ziyan bir istek ve tamamen siyasetçe yönlendirildiği konusunda da kamuoyu yaygın kanaate sahip. Her ikisi de işadamı. Nasıl olur da iktidarı eleştirirsin ders verme icraatı. Aynı eleştirileri medyanın her alanında yapmayan mı var! Bilim ve teknoloji konularında yazan, dergi yayımlayan, yorum yapan gazeteci olarak TÜSİAD etkinliklerine arada sırada davet edilirim. Fırsatım olunca katılırım. TÜSİAD’ın son 5 yıl içinde düzenlenen bu etkinliklerinin bir listesini istedim Asuman Bayrak’tan, derletip gönderdi, teşekkür ederim. Liste çok uzun, önümde 5 yıl içinde gerçekleştirilmiş 143 etkinlik var. Hepsi ciddi, kendi iş alanlarının geliştirilmesine, Türkiye ekonomisinin ileri düzeyde yenilikçi, katma değeri yüksek üretime, dijitalleşmesine, teknoloji ve inovatif bir yapıya kavuşmasına yönelik toplantılar, rapor sunumları ve üzerinde tartışmalarla ilgili. TÜSİAD tonlarca parasını bunlara harcıyor dedim kendi kendime, hepsi sanayi kuruluşlarını ileri teknolojiye, dijitalleşmeye, daha çok katma değer üretmeye teşvik amacıyla düzenlenmiş. Bütününe baktığınızda, devletin başrol oynaması gereken konuları kendine iş edinmiş, devlet bile bu konularla bu kadar yoğun ilgilenmezken. Bazı başlıklarla ne demek istediğimi daha iyi anlatacağım: 5 yıl içinde, Sanayide dijital dönüşüm günleri, sanayide dijital dönüşüm programı (dünya ekonomisinin baş konusu!) ve bu konularda çok sayıda webinarlar. Yetmedi, Onuncu Sanayide Dijital Dönüşüm Günleri: Rekabet Öncesi İşbirliği, Türkiye’nin dijitalleşmesi; Dijital çözümler ve bu konuda onlarca toplantı... Şimdi daha değişik konulara bakalım, neleri kendilerine iş edinmiş TÜSİAD başkanı: - “2020 Türkiye Siber Risk Algı Araştırması Raporu” tanıtım etkinliği - “Türkiye’de Yazılım Ekosisteminin Geleceği” raporu tanıtım etkinliği ve Türkiye’de Yazılım Ekosistemi: 2025 Vizyonu oturumu - Mesleki ve teknik liselerde sanayi 4.0 için STEM Eğitimi: Proje ve Bulgular Raporu - “Teknoloji, Medya ve Telekomünikasyon Öngörüleri” - “Sürdürülebilir Gelecek İçin Solar Soğutma”, “enerji depolama” - “Sanayide Sıfır Atık ve Döngüsel Ekonomi” - Sürdürülebilir Büyüme Bağlamında Tarım ve Gıda Sektörünün Analizi Çalışması - “Avrupa Yeşil Mutabakatı Türkiye İş Dünyasını Nasıl Etkileyecek?” raporu ve tanıtım - TÜSİAD Bu Gençlikte İŞ Var! 2020 kazananları; girişimcilik kampı - Sanayi-Teknoloji Entegrasyon Programı (STEP) etkinliği - İzmir Girişimcilik Merkezi Çalışmaları - Yeni Nesil Sanayi Çalıştayı - Bugünden Yarına Sağlıkta Küresel İnovasyon - Otomotiv Sektöründe Yeni Nesil Teknolojiler ve Otonom Araçlar Webinarı - İşim Gücüm Geleceğim Projesi - “5G Teknolojisi: Hayatımıza ve İş Yapış Biçimlerimize Etkisi” Webinarı - “İklim Değişikliği ile Mücadele ve Enerji Sektörünün Dönüşümü” ve İklim Değişikliği Zirvesi - Yapay zekâ düzenlemeleri; Yapay Zekâ Odağında Yeni Teknolojiler ve Dijital Dönüşüm Paneli - Yeşil İş Zirvesi “Yeşil Dönüşüm Perspektifinde İş Dünyası” Paneli - Türkiye’nin 2. Yüzyılında Yüksek Teknoloji için Eylem Çağrısı Raporu ve Tanıtım Toplantısı; - Yarın: Gelecek Trendleri, Yapay Zekâ, Çip Savaşları - AB Yapay Zekâ Yasası’na İlişkin Güncel Gelişmeler ve Şirketler Açısından Risk ve Fırsatların AB ve Türkiye Perspektifinden Değerlendirilmesi Toplantısı - Silikon Vadisi Ağı Toplantısı - Startup’lar ve Teknoloji Firmaları için Avrupa, Ortadoğu ve Afrika Bölgesinin Cazibe Merkezi Olarak Türkiye / Rapor Tanıtımı - Endüstri 4.0 İnovatif Fikirler Programı *** Savcının istediği yüksek hapis cezaları, tüm bu etkinlikleri de kapsıyor olsa gerek. İktidar sahiplerinin, sözcülerinin saldırıları da herhalde “Yahu bütün bunlar bizim işimiz, bizim rolümüzü ne hakla kapmaya kalkışırsın” düşüncesinden kaynaklansa gerek! Ne diyeyim, Allah akıl fikir versin desem zerre işe yaramayacağını biliyorum.",https://www.cumhuriyet.com.tr/yazarlar/orhan-bursali/tusiad-ne-yapmis-bakin-hele-2308135
Orhan Bursalı,‘Cunta’,07 Nisan 2025 Pazartesi,"Olağanüstü kongre beklentiler doğrultusunda gerçekleşti. Özel’in parti meclisi için sunduğu anahtar listesine dışarıdan giren olacak mı, henüz belli değildi ama delegelerin listede birkaç muhalifi görmek istemesi her zaman beklenen bir olaydır. CHP için iyi de olur. Bunları okuyorsunuz. Özgür Özel’in cumhurbaşkanına “cunta lideri” olarak tanımlamasına AKP’liler baştan sona itiraz ettiler ve CHP’ye ağır suçlamalar yönelttiler. Cunta lafından alınması iktidar mensuplarının, anlaşılır. Demokrasicilik oyununu bozan bir niteleme. Fakat iktidar mensupları, Ekrem Bey’e yönelttikleri içi boş suçlamaları, davaları, üstelik Silivri hapishanesine tıkmalarını ve CHP’ye kayyum atama girişimlerini, milletin ve dünyanın, CHP iktidarını ve Ekrem Bey’in cumhurbaşkanlığını engelleme girişimleri olarak görmesinden hiç mi alınmıyorlar, gocunmuyorlar... Hayır. Bazı AKP’lilerin bile iktidarın siyasi militan hukukunu ve yargısını oluşturduğu konusundaki açıklamaları ve yargı üzerindeki denetimleri ve bugüne kadar muhaliflere karşı uygulamaları kör gözüm parmağına kadar apaçık, ayan beyan ortadayken... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Adalet Bakanlığı’na getirdiklerinin hepsi çok iyi seçme... Görevlerinin ne olduğunun her zaman ve hem de en yüksek düzeyde bilincindeler. Kendilerine talimat verilmesine gerek yok, gerekeni hemen yapıyorlar. AKP’li milletvekilleri bürokratları emir kulları, ortalıkta oynanan oyun konusunda tabii ki sus pus olacaklar. Çünkü işleri, maaşları, keyifleri her şeyleri tıkırında. İhaleler akıyor. Zenginlikler paylaşılıyor. Hazine her zaman bu yöntemle hortumlanmıştır, sonuçta ekonomi çökmüş ve millet yoksullaşmıştır. Türkiye tarihinin en büyük çöküşünü ve yoksullaşmasını bu dönemde yaşıyoruz. AKP’nin yarattığı kendi orta sınıfı, milleti yoksullaştıran politikalar sayesindedir... Bu sınıf AKP’nin yüzde 25-30 arası oy almasını sağlamaktadır. Bu bağlamda şu soru önem kazanıyor: Muhalefeti parçalayıp yok etme ve İmamoğlu ve arkadaşlarını üstelik tutuklamak siyasi kararlarınızın, ekonomiye yeniden büyük bir darbe vuracağını bilmiyor muydunuz? Biliyordunuz. Ama ekonomi umurunuzda olmadı. Esas olan dağınık, parçalanmış, cumhurbaşkanı adayının seçimlere girmesi engellenmiş bir muhalefet, milletin yoksullaşmasından daha önemlidir. İleri başka cumhurbaşkanı adaylarına da ne gibi komplolar kurulacağının tartışıldığı bir ortam yaratıldıysa, tüm bütünsel bir Türkiye fotoğrafı, ülkede sandık demokrasisinin bile ortadan kalktığının göstergeleri olarak kabul ediliyor artık. *** Tüm göstergeler, millete rağmen, mutlaka iktidarda kalmak isteği ve politikalarının, önümüzdeki iki yıl boyunca, daha kötü günler beklendiğine işaret ediyor. Tabii, milletin iktidara erken seçimi kabul ettirme olasılığı, bu kötü bekleyişlere son verebilir ve ülkenin önü açılır. Cunta lafına alınacağınıza, yarattığınız tabloyu inceleyin ve siz kendiniz karar verin: Yahu biz Özgür Özel’in söylediği gibi gerçekten bir cunta mı olduk? Ve buna paralel, “Millet bizi değiştirmek istiyor ama iktidara yapıştık” yahu biz topal ördek mi olduk?",https://www.cumhuriyet.com.tr/yazarlar/orhan-bursali/cunta-2316393
Orhan Bursalı,Sivil görünümlü askeri yönetim uygulamaları mı?,06 Nisan 2025 Pazar,"Şimdiye kadar böylesi olmamıştı. CHP’ye kayyum atama ile partiyi dağıtma girişimi ancak pişmiş tavuğun başına gelen yeni bir olay olabilir. Çünkü CHP’nin başına bir kayyum olayı gelmemişti. CHP’yi 12 Eylül’ün rezil ve uşak katil cuntacıları kapatmıştı. Cunta görevini tamamlayıp geri çekilince CHP yerine doğan yeni partilerin CHP çatısı altında birleşebilmeleri 11 yıl sürmüştü. İktidarın kafası, CHP’ye yapılan tarihi kötülüklere iyi çalışıyor. Geçmişteki benzerlerimiz CHP’ye şöyle şöyle yapmışlardı (DP dönemi dahil!), şimdi biz bugünkü koşullarda ne yapabiliriz, kafası bu konularda çalışacak kim varsa hepsi orada. İktidar mensupları (artık medyası da buna dahil), tezgâhlanmak istenen kayyum kumpasını boşa çıkarmak için yasal olağanüstü kurultay kararı almalarına rağmen hâlâ “Bu kurultayı da geçersiz nasıl kılarız”ın kirli hesapları içindeler. Şunu da sırası gelmişken araya sıkıştırayım: Kayyum girişimi aslında örtülü bir askeri karakterli yönetimin işi olabilirdi. Sivil görünümlü bir iktidarın örtülü askeri adımları ve uygulamaları ile resmi bir askeri yönetimin uygulamaları arasındaki ilişkiler ve benzerlikler ayrı bir araştırma konusu olabilir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Özgür Özel, “Muhatabım cumhurbaşkanı değil, cunta başkanı” diyerek de içine girilen siyasi sürecin yeni yapısına bir gönderme yaptı. Çünkü iktidarın seçim sürecinde attığı her adım geçmişte askeri keyfi uygulamaları çağrıştırıyor. 1980 askeri cuntasının adamı Turgut Özal da cuntanın safdışı bıraktığı eski liderlerin 5 ve 10 yıllık siyasi yasaklarının sürmesi ve cunta kararlarının kalması için evet demişti. Fakat referandumla yasaklar kalkmıştı. Bugünkü iktidar, o dönemdeki siyasi süreci bile aşarak Özal’a rahmet okutacak uygulamalara imza atıyor. Partileri dağıt, liderlerini içeri at, fiili olarak ülkede siyasi faaliyet yasağını hayata geçir! Evet parti kapatmak sadece Yargıtay Cumhuriyet Başsavcılığı’nın açacağı dava sonucu Anayasa Mahkemesi’ne bırakılmış olsa da parti dağıtmak, işlemez hale getirmek, yasal yönetim dışında partide pusuya yatmış minik mahfillerin ortaya çıkmasıyla çok başlılık yaratmak ve bu amaçla her türlü katakulliye başvurmak ‘yasal’dır. Gülmeyin. Otokrasiye doğru yol alan, hatta belki de artık o tarafa geçmiş olan iktidar için yasa ve hukuk, yazılı olmayan uygulamaların bütünüdür. Yani, yasalarda karşılığı olmayan ayaküstü uydurmalardır. En kolayı, eğer ayaküstü uyduramazlarsa var olan maddelerden birinin içine insanları, kurumları tıkmaktır. Ki sıkça başvurulan da budur. İçeri tıktıkları milletin cumhurbaşkanı Ekrem Bey bunlardan bir tanesini Balbay’a söylemiş: Önce turbun büyüğü olarak açıkladığın kişiyi tutukla, sonra buna uygun suçlama, kılıf ara. 600 milyar lira gibi bir palavra sık, nasıl olsa iktidarın malı yaptığın gazete yönetimleri ve imza atacak kimliksizler emirlerine amade! Ama bugün farklı bir ortam var. Bunu da iktidar bizzat yarattı. Karşılarında bütünlüklü bir millet direnişi her istediklerini yapmalarına izin vermiyor. Olağanüstü kurultay da büyümüş güçlenmiş ve milleti arkasına almış bütünleşmiş bir parti yaratacak. Partiye yönelik kayyum girişimleriyle bu kez de daha sıkı örgütlü ve üye sayısını üstelik 1 milyon artırmış bir CHP oluşturdu. İktidara aferin bu yolda devam edin mi demeli, yoksa CHP’liler gizlice teşekkür mü etmeli, bilemedim! Her yasadışı siyasi adımları milleti ayağa kaldırdı. Herhalde bu kadarını beklemiyorlardı. Olağanüstü kurultay büyük bir mitingle bütünleşiyor üstelik. Gençlik ayakta. Yiğit sanatçılar susmuyor. 81 baro başkanı Ankara’da yürüyor. CHP’nin erken seçim imza kampanyasına 5 milyonu aşan katılım var. Ayrıca bu uyanış, ayağa kalkış da duracağa benzemiyor. İktidarın elinde bir savcılık makamı var. Orada yasaya uydur girişimlerinden sonuç almayı hayal ediyorlar. Eksik kalmasın tamamlayalım: Tanık çağırıyorlar, savcıların iddialarını doğrulamaları amacıyla. Yoksa tutuklanırsın! Böylesine de şahit olduk. Şirket sahiplerinin mallarına el konuyor. Murat Ongun, patronlara “Gel etkin pişmanlık yasasından yararlan, itirafçı ol, suçla” baskılarının yapıldığı duyumunu paylaşıyor. Bu uygulamalarıyla karşılarında sadece daha büyük bir millet direnişi bulurlar. Eğer bu yolda devam ederlerse o zaman resmi olağanüstü bir rejime geçecekler demektir.",https://www.cumhuriyet.com.tr/yazarlar/orhan-bursali/sivil-gorunumlu-askeri-yonetim-uygulamalari-mi-2316153
Orhan Bursalı,"Ben seçilmezsem, kimse seçilemez",23 Mart 2025 Pazar,"Hukuk mu, iktidar mı? İktidar. Hukuk istendiği gibi keyfe keder uygulanan bir iktidar aracıdır. *** Ekonomi mi, iktidar mı? İktidar tabii ki ekonominin batması yeni bir şey mi, geçmişte de hep battı, benim dönemimdeki batışın sayısı az, geçmişi yakalamam gerekir. *** İktidar mı, eşitlik mi? İktidar tabii. Ağzınızda bir Gini katsayısı var, eşitsizlik artmış diyor, eşitsizliği sakız gibi çiğniyorsunuz. Milletin bizden katbekat fazla parası malı mülkü var, bunun neresi eşitlik, batışlarla zenginlik el değiştiriyor ve eşitlik sağlanıyor. İktidarda kalmalıyız ki bu daha çok eşitliği sağlayabilelim. *** Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Adalet mi, iktidar mı? İktidar, hem de katmerlisinden. Tabii ki ve şüphesiz en çok adalet iktidara ait olmalıdır. Boşuna mı bu koltukta oturuyoruz. *** İnsan hakları mı, iktidar mı? İktidar. Yahu bu nasıl soru, insan hakları dediğin Batı sisteminin uydurması bir kavram. Osmanlı’da öyle bir şey mi vardı. Kulluk en iyi sistemdir, vurursun enseye oturtursun kıçlarının üzerine. Din dersin, peygamber dersin, cami dersin minareler süngü dersin, cehennem dersin, fareli köyün kavalcısı gibi herkesi peşine takarsın. *** Millet iradesi mi, iktidar mı? İktidar şüphesiz ki millet iradesi ben demektir. Onu bir kez ele geçirdin mi tepe tepe kullanırsın, patentleyeceksin kendine, elinden hiç kaptırmayacaksın. *** Siyasi ahlak mı, iktidar mı? İktidar tartışmasız. Ahlak değişken bir şeydir. Koşullara göre değişir, bugün öyle yarın böyle. Ahlaksızlık diye bir şey yoktur. Yalan diye de. Namuslu olmak diye de. Bunların hepsi, gününü koşullarına göre kılık değiştiren farklı kullanılan kavramlardır. İktidardayken başka muhalefette iken başka. *** Kanun mu, iktidar mı? İktidar bizzat kanun demektir. Kanun benim. Bunu ayrıca söyleyen ilk ben değilim, onların izleyicisiyiz. İktidar kanunları yapar, yarın değiştirir, iradeye el koymaya kalkanların kafasını ezer geçersin... *** Haa unuttum, kanunu istediğin gibi yorumlarsın, bir maddenin içine bütün bir milleti suçlu diye tıkabilirsin... Aslında kanunları değiştirmenin de bir yeri anlamı yoktur. Biz laf olsun diye eski geleneği sürdürüyoruz bazen, her madde her şey için kullanılabilir. *** Anayasa mı, iktidar mı? Saçma soru, tabii ki iktidar. Anayasayı her gün ben düzenlerim. Her şey bugün var yarın yoksa, anayasa da bu yasaya tabiidir. Ne demiş ünlü filozoflar, bir nehrin altından akan aynı su değildir. Değişim her şeydir, değişmeyen tek şey değişimin kendisidir. Hayatın kendisi değişime tabi değil midir? *** Din mi, iktidar mı? Yine zırva soru. Çok iyi biliyorsun ki din bir iktidar aracıdır. Hiçbir zaman elinden bırakmayacaksın. Hatta milletini tepesinde sopa olarak sallayacaksın. Bıraktın mı iktidar olamazsın. *** Daha çok soru var ama son sözünüzü alabilir miyim? Ben seçilmezsem, kimse seçilemez...",https://www.cumhuriyet.com.tr/yazarlar/orhan-bursali/ben-secilmezsem-kimse-secilemez-2312100
Orhan Bursalı,‘Mar-a-Lago Anlaşması: Vahşi Trump Teorisi’,14 Nisan 2025 Pazartesi,"Bugün size önemli gördüğüm bir yazıyı özetleyeceğim. Yorum yapmadan. Yazı dijital yayın organı The Atlantic’te yayımlandı, yazan Rogé Karma*. Yazar hepimizin bildiği, Trump’ın gümrük vergilerini ABD’de üretimi artırmak ve borçları azaltmak amacıyla uyguladığını belirtiyor ama bunun arkasında dünyada yeni bir jeopolitik kurgu yattığını ileri sürüyor. Bu kurgunun ilk adımı gümrük vergileri. Teori ABD’nin finans piyasaları ve ekonomi basınında ciddi olarak konuşuluyor. Trump’ın yapmayı planladığı varsayılan büyük pazarlığa bir isim bile verildi: Mar-a-Lago Anlaşması. Teorinin temel ilkelerinin çoğu hazine bakanı Scott Bessent’ce onaylandı. Buna göre gümrük vergilerinin amacı diğer ülkeleri büyük bir pazarlık için masaya oturmaya zorlamak. Fentanil kaçakçılığı veya yasadışı göç gerekçeleri aldatmaca. Trump dünyanın geri kalanını şok ve dehşet içinde tutmak istiyor. Vergilerin yarattığı kargaşanın küresel bir durgunluğa yol açması, teori gereğidir. Trump kendini dünya ekonomisini çökertmeye hazır bir deli olarak gösterdikçe diğer ülkeler her türlü ertelemeden daha çok korkacak ve çaresizleşecek. Yabancı liderler gümrük vergisi kaynaklı çılgınlığın sona ermesi için adeta yalvarmaya başladıklarında, Trump onları Florida’daki yerleşkesine çağıracak ve burada bir dizi talepte bulunacak. Ülkelerden, Amerikan mallarının satılması için para değerlerini artırmaları istenecek. Almanya ve Çin gibi büyük ticaret fazlası olan ülkeler, Amerikan kalbinde fabrikalar kurmaya zorlanacak. Yabancı merkez bankaları, ABD borçlarındaki mevcut varlıklarını, 100 yıl boyunca faizsiz “yüzyıllık tahvillerle” değiştirmeyi kabul edecek ve bu da Amerika Birleşik Devletleri’ne fiilen ücretsiz finansman sağlayacak. Buna uyan ülkelere gümrük vergilerinden muafiyet ve askeri koruma garantisi verilecek; reddeden ülkelere daha yüksek gümrük vergileri gelecek ve hiçbir askeri destek alamayacaklar. Trump’a göre doların güçlü olması onu küresel rezerv para birimine dönüştürüyor ve dolar normalde olacağından daha pahalı oluyor. İhracatta Amerikan şirketleri dezavantajlı oluyor. Ülkeler doları manipüle ediyor ve Amerikan sanayisinin düşmesine neden oluyor. Trump’a göre ayrıca, aynı hükümetler savunma harcamalarını düşük tutuyor ve ABD’yi müttefiklerini korumak için aşırı harcamaya zorluyor; ulusal borcu sürdürülemez seviyelere sürüklüyor. Trump’ın büyük pazarlığı tüm bunlara son vermek için tasarlandı. Amerika’nın müttefikleri ile rakipleri arasında bu yeni ilişkiler küresel istikrarı getirecek. Bu teori, saygın çevrelerde ihtiyatlı da olsa, taraftar kazandı. Birçok Wall Street firması, müşterilerine Mar-aLago Anlaşması’nı anlatıyor. Financial Times’ın köşe yazarı Gillian Tett: “Yatırımcıların şu anda kavraması gereken şey, Trump’ın son eylemleri ‘sadece’ kapris değil, bu teorinin güçlü bir iç mantığı var.” Yunanistan’ın sol görüşlü eski maliye bakanı Yanis Varoufakis, “Trump’ın gümrük vergisi takıntısı, sağlam -ancak özünde risklibir küresel ekonomik planın parçası.” Ancak teoriye uymayan durumlar var: Doların zayıflaması, yabancı ülkelerin büyük miktardaki ABD hazine tahvillerini satmasını gerektirecek, bu satış faiz oranlarını yükseltecek ve ABD borcunun ödenmesini daha da pahalı hale getirecek. Aslında Trump’ın kendisi bu plana ilgi duymuyor gibi: Bu yılın başlarında, BRICS üyesi ülkelerin uluslararası ticaret için yeni bir para birimi yaratabilecekleri söylentileri dolaştığında Trump, “güçlü ABD dolarını” değiştirmeye çalışırlarsa onlara yüzde 100 gümrük vergisi uygularım dedi. Eğer bir şekilde Mar-a-Lago Anlaşması gerçekleşirse felaket gelebilir. Ülkelerin dolara alternatifler bulma çabası bir uluslararası ekonomik kaos yaratır. ABD hazine piyasasına olan inancı zayıflatarak küresel bir mali krizi bile tetikleyebilir. Şimdilik, Mar-a-Lago Anlaşması gerçek bir plan olmaktan çok, Trump’ın adamları, şimdilik, başkanın henüz gelişmemiş dürtülerine stratejik bir bakış açısı kazandırmaya çalışıyor. (*) https://www.theatlantic.com/ author/roge-karma/ (**) www.hudsonbaycapital. com/documents/FG/hudsonbay/ research/638199_A_Users_Guide_to_ Restructuring_the_Global_Trading_ System.pdf",https://www.cumhuriyet.com.tr/yazarlar/orhan-bursali/mar-a-lago-anlasmasi-vahsi-trump-teorisi-2318501
Orhan Bursalı,Otokrasiyi önleyecek olan halk kitlelerinin gücü Ve Türkiye02,30 Mart 2025 Pazar,"Önce ramazan veya Şeker Bayramınız kutlu olsun. Her şeyden bağımsız olarak bayramları severim. Aileler bir araya gelir, çoluk çocuk torun kardeş damat gelin dedeler nineler... Çocuklar büyükanne ve büyükbabalarını tanır. Aile toplumsal yaşamda her şeyden önemlidir. Ortak yemekler, belki aileden birilerinin yeni sürpriz bir yemeği, şakalaşmalar, hafif takılmalar, üstü kapalı dokunmalar, başarılar başarısızlıklar tembellik edenler, okullar... Veee geçmişten anılar! Neredeee o günler üzerine bolca hikâyeler... “On yıl önce öyle miydi yaaa, veya bizim gençliğimizde varya, ahhh ahh...” Ve salonun veya yemeğin ortak vazgeçilmezi tabii ki günümüzün gerçeği, “Nee yapacağız böyle mi gidecek her şey” neyin ne kadar pahalı olduğu üzerine ve uzun ahlar ve vahlar. Anneanneler ve dedeler, yaşadıkları yerdeki marketleri nasıl bir bir dolaştıklarını anlatacaklar. Yıl boyu süren bir iyi ve ucuzu arama... Yemek masasında beş yıl on yıl önce neler vardı, şimdi ise şu duruma bakın. Sıkma canını be anne... Nasıl sıkmam be oğlum, böyle bir rezil bir ekonomik durumumuz olmuş muydu... Eğitimin kötülüğünden tutun okul masrafları ve bütün bunların nasıl denkleştirileceği üzerine tartışmalar. Oradan yandan bir ses yükselecek, kızgın Allah kahretsin... Yüzler gerilecek herkes söylenmeye başlayacak... “Yiyip tükettiler bizi, ne yapacağız böyle?” Bayram bayram buraya taşıyamayacağım söylemler... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Derken ninenin sesi yükselecek, “Söylemeyin öyle, şu bayramın tadını kaçırmayalım, hiç olmazsa bayramı güzel atlatalım...” Tadı mı kaldı anneanne! Bu bayram en çok Büyükada’da geniş aile yemeğini ve tabii ki Güner’in özel, burma, hafif şekerli cevizli tatlısını özleyeceğim. Ve tatlı yeme yarışını da... Tabii ki sohbetleri de. Nova’nın doğumu için bir süredir dışarıdayız ve en ufak bir harcamada TL karşılığı ne diye hesap edip ne kadar büyük bir yoksulluk uçurumuna düştüğümüzü görüyor ve hemen geri çekiliyoruz. Para suyunu çekti. Burada ne Ada’nın bir eğitim derdi var ne de kardeşi Nova’nın olacak. Ada birinci sınıfa başladı, bir sürü etkinliği gününe sığdırıyor, 15 günlük tatilde onlarca kurs var, şimdi dijital medya kursuna gidiyor! Ülkemizin en önemli genç beyinlerinin neden hayatlarını dışarıda kurmak istedikleri buradan daha iyi anlaşılıyor. Evet ilk zamanlar sosyal açıdan sıkıntılar olabilir ama bunlar aşılıyor, zaten ülkeden göç eden binlerce yetişkin insan ve öğrenciler birbirlerini buluyorlar. Ülke dışında yaşayan çalışan beyinlerimiz mesela diyelim bir dünyada genişçe bir yer edinebilseler ve bir araya gelebilseler, mükemmel bir Türkiye02 kurabilecek güçteler. *** Maltepe mitingini izliyoruz. Muazzam bir kitle, o alanın bugüne kadar görmediği ve belki de bir daha görmeyeceği... İktidar yarın seçim olsa kaybedeceğini görüyor... Milli iradeyse milli irade, işte orada Maltepe’de milyonlar... Saraçhane’de yüz binler. Ülkeyi seviyor musunuz, bu milleti seviyor musunuz... Temel bir soru da budur. Bir yol ayrımındayız: İktidarınız mı ülkenin, milletin iyiliği ve esenliği mi...",https://www.cumhuriyet.com.tr/yazarlar/orhan-bursali/otokrasiyi-onleyecek-olan-halk-kitlelerinin-gucu-ve-turkiye02-2314223
Orhan Bursalı,Üniversitede çok önemli bir siyasi olayda diploma gerçeğini bükecek bir makam yoktur,13 Mart 2025 Perşembe,"Dün Ekrem Bey Cumhuriyet’i ziyaret etti. Haberini sayfalarımızda okuyacaksınız. Ekrem Bey’e, “Üniversite, üniversite ahlakına, üniversite kavramına uygun davranarak diplomanız ile ilgili gerçeği söyleyecek mi, yoksa” sorusunu yönelttim. Ekrem Bey, “Bu konuda endişeliyim, geçmişini kuruluşunu varlığını 600 yıl öncesine dayayan bir üniversitenin gerçeği söylemesi, ‘Evet bu diplomayı biz verdik, gerçeğe uygundur’ demesi beklenir” dedi. Hemen arkasından, savcılığın rektörlüğe ikinci kez yazı yazarak işlemleri hızlandırmasını istediği haberini gördük. O zaman diploma işlemlerinin yapıldığı dekanlık üzerindeki baskı da ortaya çıktı. Kararı verecek olan rektörün kendisi değil tabii. Diplomayı hangi fakülte verdiyse dekanına savcılık “emrini” iletecek. Tabii kendilerinden ne istendiğini de belirterek. Dekanın gerçeğe olan sadakati, rektörlüğün, savcılığın, Saray’ın istediği “sahte rapor” vermesini mümkün kılması zor. Kendini çamura atan bazı kalemler ise bastırıyor. Bilgiye gerçeğe sadakat, bir üniversitenin üniversite olma halinin olmazsa olmazıdır. Sonucu ne olursa olsun. Savcılığın acelesi var, demek onlara da ne oluyor kardeşim diyenler var. Savcılık hangi hakla daha bir hafta geçmeden ikinci bir yazıyla rektörlüğü sıkıştırıyor? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ayrıca İmamoğlu hakkında savcılık hangi hakla resmi belgede sahtekârlık davası açabiliyor? Yani ortada bir diploma var da Ekrem Bey bu diploma üzerinde tahrifat mı yapmış ve kendi kendisine olmayan bir diploma mı vermiş veya verdirmiş. Üniversite kayıtlarında verilmiş bir diplomanın belgeleri ve bilgileri mi yok. Trabzon doğumlu anası babası belli İmamoğlu soyadında birisi üniversitenizde kayıt mı yaptırmamış? Veya üniversite böyle bir diploma vermemiş de İmamoğlu ve adamları karanlıkta üniversiteyi basmış böyle bir diploma mı düzenlemişler? Veya yine İmamoğlu adamları rektörlüğün dekanlığın kafasına silah dayamışlar da üniversitemizden mezundur diplomasını mı zorla vermişler? İktidar ve adamları diyor ki İstanbul Üniversitesi’ne, bak kardeşim seni bu günler için oraya atadık, bitir şu işi. Üniversite yönetimi, istenen raporda eli kolu hazırlayıcısı imzası olacak herkes, kendi üzerlerinden gerçekleştirilmek istenen sahtekârlığa karşı direnmelidir. Bedeli ne olursa olsun. Değil mi ki üniversite gibi bir evrensel kurumda çalışıyorlar. Orada gerçeğin, bilginin namusunu korumak zorundalar. Gerçeğe sadakat, özellikle oynanmak istenen böyle bir dalavere karşısında, gerçeğe sadık kalmak, insanın önüne hayatı boyunca belki de bir kez gelir. Bazı namussuzlar tahrif et, diploma sahte, iptal edin şeklinde dört bir koldan bastırabilirler. Ama bu sınavdan alnın ak çıkmak fırsatı da hayatta önüne bir kez gelir. Bir kez boyun eğdin mi, ikinci kez de üçüncü ve beşinci kez de gerçeği çiğnemek için kapını çalarlar. Kullanışlı bir şey olur çıkarsın. Ya da alnın ak yaşarsın. Ben İstanbul Üniversitesi’nde böyle çok önemli bir siyasi olayda gerçeği bükecek bir yetkili makamın olmadığını düşünüyorum. Mesele İmamoğlu’nun da ötesinde, aynı dönemde onlarca kişiye verdikleri aynı durumdaki insanların olduğu gerçeğini pas geçemezler. 600 yıllık tarihi “onu gözetliyor”. Evrensel değerler, onu gözetliyor.",https://www.cumhuriyet.com.tr/yazarlar/orhan-bursali/universitede-cok-onemli-bir-siyasi-olayda-diploma-gercegini-bukecek-bir-2308844
Orhan Bursalı,"Trump övdü mü, tehdit mi etti?",13 Nisan 2025 Pazar,"Saray’a bağlı TV ekranında Trump’ın Netanyahu ile görüşmesi sırasında cumhurbaşkanına övgüler düzdüğü üzerine konuşmalara bakıyorum. Pek bir keyifliler. Hiç yakın geçmişte yaşananlar akıllarına gelmiyor. Veya dün dündür, biz bugünkü övgüye bakalım diyorlardır. Oysa Beyaz Saray’da konuşulanlar kazın ayağının farklı olduğunu gösteriyor. Ekrandaki adamlarda Trump’ın sözlerinin alt metnini okuma diye bir bakış yoksa, ne yapsan fayda etmez. Beyaz Saray’da klasik şöminenin önündeki görüşmede Netanyahu, Türkiye’nin Suriye’yi kendilerine karşı kullanmasından endişe ettiğini söylüyor. Trump önce bir övgü ile başlıyor: “Erdoğan gerçekten çetin biri ve çok zeki. Kimsenin yapamadığını yaptı. Erdoğan’a 2000 yıldır kimsenin yapamadığını yaptınız, Suriye’yi ele geçirdiniz dedim. Erdoğan’ı seviyorum, o da beni seviyor ve bu durum medyayı kızdırıyor.” Netanyahu’ya ise “Türkiye ile aranızdaki sorunları çözebilirim ancak makul olmalısın” diyor. Ve rahip Brunson olayını hatırlatıyor: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Rahibi Türkiye’den geri aldık. Bunu hatırlıyor musunuz? Bu o zamanlar büyük bir olaydı ve onu geri aldık. Ve Başbakan Netanyahu’ya dedim ki ‘Türkiye ile bir sorununuz varsa, bunu gerçekten çözebileceğimi düşünüyorum. Ve Türkiye ve liderleriyle çok çok iyi bir ilişkimiz var ve bunu çözebileceğimizi düşünüyorum.’ Bu yüzden umarım bu bir sorun olmayacaktır.” Önce ABD Başkan Yardımcısı Mike Pence hemen ardından Başkan Trump’tan peşi peşine yaptırım açıklamaları geldi. Pence: “Cumhurbaşkanı Erdoğan ve Türkiye hükümetine Trump adına mesajım var: Pastor Andrew Brunson’u hemen serbest bırakın ya da sonuçlarına katlanmaya hazır olun, ABD Türkiye’ye karşı bazı ekonomik yaptırımlar uygulayacak.” İçişleri Bakanı Süleyman Soylu ve Adalet Bakanı Abdulhamit Gül kara listeye alındı ABD’deki mal varlıklarına el konulmasına, ülkeye girişlerinin ve ABD ile tüm ticari ve finansal ilişkilerinin dondurulmasına karar verildi. Hâlâ bu yasakları sürüyor mu bilmiyorum. Rahip Brunson’un casus olduğuna ilişkin bir gizli tanığın ifadesiyle 35 yıl hapsi isteniyordu. Ankara ise bunu tehdit olarak gördüğünü açıklayıp duruyordu. ABD’de senatörler ayağa kalkmış ve F-35 uçaklarından Türkiye’nin men edilmesi gündeme gelmişti. Trump’tan iki tweet ortalığı yıkmıştı. “Türkiye uzun yıllar ABD’den yararlandı. Şimdi, ülkemizi büyük bir vatansever olarak temsil eden ve muhteşem biri olan rahibi tutuklu tutuyorlar. Masum bir adamın serbest bırakılması için hiçbir şey ödemeyeceğiz, Türkiye ile ilişkilerimizi azaltıyoruz.” “Türk Lirası dolar karşısında hızla düşerken Türkiye’yle çelik ve alüminyum ticaretinde gümrük vergilerinin iki katına çıkarılmasını az önce onayladım. Bundan böyle vergi alüminyumda yüzde 20, çelikte yüzde 50 olacak. Türkiye ile ilişkilerimiz şu anda iyi durumda değil.” Erdoğan ise ilk baskılar karşısında yüksekten konuşuyordu: “Bu can bu bedende, bu fakir bu görevde olduğu sürece o teröristi (rahip Brunson) alamazsınız.” Sonra can da o bedende kaldı fakir de o görevde. Hızla gerekli hazırlıklar yapıldı, Brunson’a 3 yıl gibi bir ceza verildi, yurtdışına çıkış izni ile serbest bırakıldı. Uçak İzmir’de bekliyordu. *** Trump’ın Erdoğan’a sevgisinin ardında, bence, kazandığı bu “zafer” yatıyor. Yorum yapıyorum: “Bana uydu, dediklerimi yaptı, neler yapacağımı anladı, çok zeki adam.” Netanyahu’ya söylediklerine de bu açıdan bakmalı. Trump’ın “Netanyahu mu yoksa Erdoğan mı” gibi bir seçenek karşısında kalabilir mi? Netanyahu’ya Beyaz Saray’da demek istiyor ki: “Bak rahip Brunson’u nasıl geri aldım düşün. Sen merak etme, Erdoğan benim istediklerimi yapar. Geçmişi bilir.” Ben Saray’ın Trump’ın ne demek istediğini çok iyi bildiğini sanıyorum. Ekrandakiler mi, çek kuyruklarını gitsin...",https://www.cumhuriyet.com.tr/yazarlar/orhan-bursali/trump-ovdu-mu-tehdit-mi-etti-2318266
Orhan Bursalı,Her halükârda iktidarda kalmanın ağır bedeli nedir?,25 Mart 2025 Salı,"Uzun zamandır yazılarımın eksenindeki düşünce, 19 Ocak’taki yazımda net ifade ettiğim gibi şudur: “İktidar seçimi almayı bir ölüm kalım meselesi olarak görüyor. Gözü kara gidecektir ve Mersin kongresinde bunun işareti verilmiştir.” İki üç ay içinde yaşadıklarımız bu saptamayı fazlasıyla doğrulamaktadır. Diyebilirsiniz ki iktidar olmak her siyasi partinin amacı değil mi? Tabii de hiçbir siyasi parti adeta ölümüne bir mücadeleye girmez. Siyaseti kurallarına göre oynar. Bu kuralların çerçevesi yasalar ve anayasa tarafından belirlenmiştir. Rakiplerinizi olmayan belgeler, uyduruk iddialar ve ne idüğü belirsiz varlar mı yoklar mı bilinmeyen, kandırılmış veya tehdit edilmiş veya cebi doldurulmuş sözde gizli tanıkların “duydum ki” beyanlarına dayalı suçlamalarla saf dışı bırakma operasyonları ile iktidar ikbali ve istikbali ararsanız, yenilgiyi çoktan kabul etmiş sayılırsınız. Çırpınıyorsunuz içine düştüğünüz bataklıktan mesajını veriyorsunuz anlamına gelir. Yani eninde sonunda artık kaybedeceğiniz kesinleşmiş iktidar için 1- Boşa kürek çekiyorsunuz, 2- Daha da önemlisi her şeyi tehlikeye atıyorsunuz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Partinizi, adamlarınızı, ülkeyi, siyaseti: Yani, halkın gözünde kötülüğün kötüsü olarak kendinizi nefret seline bırakıyorsunuz. Bu ülkenin 23 yıldır yaşadığı bitmez tükenmez olaylar zincirini, daha da kötü bir yakın gelecekle noktalamak, hiçbir siyasi partinin gündemi veya ana politikası olamaz. Belki 2007’de Merkez Bankası’nda biriktirdiğiniz dolarlarla halka bir nebze nefes aldırarak halkın bir parça belini doğrultmasına yardımcı olarak, şirinlikler yaparak, öpücükler göndererek, muzip görünerek, özürler dileyerek, cesaretle Saray’dan aşağı inerek, pazarlara girerek, iktidarda kalmak için normaller sınırı içinde şansınızı arttırabilirdiniz, daha doğrusu sanki buna benzer (en azından saydıklarımın tümünü olmasa da halkı paralandırarak) bir politika izlediğiniz imajını veriyordunuz. Öyle sanıldı. Her ne kadar bu tür ekonomik önlemler, kazansanız dahi hemen yeniden büyük bir ekonomik çöküşe yol açacak olsa bile. Mehmet Şimşek, tüm ekonomik çöküşün bedelini halka ödettirmek için gelmedi mi? İki yıldır bunu büyük bir başarıyla yapmıyor mu? Evet ne oldu da ekonomiyi düzeltme politikasını tamamen terk ettiniz? Halkın cumhurbaşkanı adayı, şimdi Silivri’de (henüz seçilmemiş) cumhurbaşkanı olarak oturan Ekrem Bey’i tutuklatarak yarışta en büyük rakibinizi saf dışı bırakma politikanızın, iki yıllık çabalarınızı tümden çöpe atacağını, tamamen büyük bir ekonomik umutsuzluk yaratacağını bilmiyor muydunuz? Elinizde şimdi yüzde yüz cumhurbaşkanı bir Ekrem Bey var. Milletin en büyük kazancı olarak bizzat kesinleştirdiğiniz. Peki ne oldu da ekonomiden vazgeçtiniz, batarsa batsın dediniz? Politik hırsınız, kininiz mi buna yol açtı? Yoksa ekonomide umut ettiğiniz düzelmenin iktidarda kalmanıza yetmeyeceğini ve kaybedeceğinizi mi gördünüz? Mehmet Şimşek neden orada duruyor? Seçimlerden hemen önce ikna etmek için yaptığınız yüksek pazarlığa bağlı kalmak zorunda olduğu için mi? Evet, iktidarın girdiği yol, tüm yasal ve anayasal gemilerin yakıldığı, ülkeyi allak bullak edecek olasılıkları bağrında taşıyor. Her halükarda iktidarda kalmak, politikası neyi gerektiriyorsa... Ülkeye yazık. Bu millete yazık.",https://www.cumhuriyet.com.tr/yazarlar/orhan-bursali/her-halukarda-iktidarda-kalmanin-agir-bedeli-nedir-2312718
Orhan Bursalı,Zenginlik sınırlandırılabilir mi?,15 Nisan 2025 Salı,"Bekir Cebeci yazıyor: 8 Nisan tarihli köşenizde yayımlanan makalenizde çok önemli bir konuya değindiniz. Yazınızda mülk edinme hakkının sınırlandırılmasını dile getirdiniz. Ben de bu konuda 5 Ocak 2025 tarihinde “Zenginlere de azami ücret uygulanmalıdır” başlıklı bir yazı yazmıştım. Evet, işçilere emekçilere bir asgari ücret limiti koyuluyor. Ama bunun yanında neden zenginlere de böylesi bir sınır koyulmuyor? Bunu ben de ilk kez Hollandalı bir ekonomistten öğrendim. Hollandalı ekonomist Ingrid Robeyns, Limitarisme (Sınırlayıcılık) isimli eserine bundan 2400 yıl önce yaşamış Yunan filozofu Platon’un bir sözü ile başlıyor. Platon: “Zengin ile fakir arasındaki fark 3 veya 4 kattan fazla olmamalıdır” diyor. Yazar, bundan dolayı zenginliğin sınırının 10 milyon Avro ile sınırlandırılması gerektiğini öneriyor. “Çünkü nasıl ki fakirlik toplum için bir tehlike ise aynı şekilde zenginlik de toplum için büyük bir tehlikedir” diyor. (de Volkskrant gazetesi, 2 Aralık 2023) Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Öyleyse Hollandalı bu ekonomistin de dediği gibi zenginlere de bir azami ücret limiti getirilmelidir. Böylece fakirlik toprağa gömülür dünya daha da zenginleşir ve güzelleşir. Öyle değil mi? Haydi, siz zenginliği 10 milyon yerine 20 milyon Avro ile sınırlandırın. Ve zenginden alınacak vergilerle fakirleri de kalkındırın. Çünkü Cumhuriyet; Atatürk’ün de dediği gibi: “Kimsesizlerin kimsesidir.” İşte bu uygulama tam da halkçılıktır ve de sosyal devlettir. Kaldı ki dünyanın süper zenginleri de bu düşünceyi destekliyor ve şöyle diyorlar: “Dünyadaki fakirliği yenmek ve dünyayı kurtarmak için bizim vergilerimizi yükseltin. Bizler kesinlikle komünist değiliz. Bizler kapitalistiz. Ama bizler, vergilerimizle fakirliğin önüne geçmek istiyoruz.” (de Volkskrant gazetesi, 8 Haziran 2021) Bekir Cebeci Hollanda Demokratlar Birliği Partisi eski başkanı ve Güney Hollanda eyalet eski milletvekili; info@bekircebeci.com *** Turgay Özbakır yazıyor: 55 yıllık Cumhuriyet okuruyum, “Neden mutlaka iktidarda kalmak istiyorsunuz?” başlıklı yazınız hakkında görüşlerimi paylaşmak istedim. Başdanışman Engin Güner “Özal’lı Yıllarım” kitabının iki ayrı yerinde Özal’ın Tanrı tarafından görevlendirildiğine inandığını yazıyor. Ben Erdoğan’ın da buna inandığı kanaatindeyim. Yazınızdaki ilk yanıt, “ilahi karar” doğru bence. Erdoğan yalnız Türkiye için değil İslam âlemi hatta dünyanın yeniden düzenlenmesi için görevlendirildiğine inanıyor bence. “Biz bu aziz ümmetin umuduyuz” söylemi, grup toplantısında AKP’li gençlerin “Ümmetin umudu Erdoğan” tezahüratı da bu düşüncemi doğruluyor kanaatindeyim. Erdoğan iktidarını devam ettirmek için 1) Harp hiledir hadisini, 2) Ulu’l emr ayetini kullanıyor bence. Bu iki kavram, Karar gazetesinde dile getirildi (İbrahim Kiras ve Prof.Dr. İlhami Güler’in yazıları). Siyaseti, seçimi muhafazakârlarla laikler arasında bir mücadeleharp şeklinde görüp hile-takiyye yapılabileceğini öngörüyorlar. Ulu’l emr ayetini de Allah’a, peygambere ve yönetene itaat ediniz şeklinde yorumluyorlar (Diyanet’in ulu’l emri açıklayan videosu vd.). Dolayısıyla Erdoğan mutlak itaat edilmesi gereken bir kişi oluyor ve oy oranının yüzde 30’un altına inmesi pek mümkün görünmüyor. Turgay Özbakır, emekli çocuk sağlığı ve hastalıkları uzmanı. *** Levent Demir yazıyor: Ülkemizin turistik önemini belirtmek için kullanılan bir deyiş vardır: “Dört mevsim bir arada...” Bu özdeyişi, içinde bulunduğumuz siyasi ortama da uyarlayabiliriz. Son elli yılda yaşadığımız siyasi olayların birkaçını birden toplu halde, hemen her gün yaşıyoruz: 1946 ABD McCarthy dönemi,1950 DP Tahkikat Komisyonları dönemi, 1980’ler Romanya’sının Çavuşesku dönemi... Bütün bu olumsuzlukları neden yaşıyoruz? Yanıt AKP Çankırı Milletvekili Emin Akbaşoğlu’ndan geliyor; son bütçe görüşmelerinin son gününde CHP sıralarından gelen yoğun eleştiri bombardımanını bay Akbaşoğlu, “sade suya tirit” yanıtlarla savuşturmaya çalışıyor, fakat nafile... Vargücüyle CHP sıralarına haykırıyor: İyi ama halk bizi iktidarda tutuyor.",https://www.cumhuriyet.com.tr/yazarlar/orhan-bursali/zenginlik-sinirlandirilabilir-mi-2318831
Orhan Bursalı,‘Çeşitli Konular Üzerine Düşünceler’*,08 Nisan 2025 Salı,"“Zihin, (akıl/beyin) tutkuların ateşini söndüremez.” “Ancak birbirimizden nefret edecek kadar dindarız, birbirimizi sevecek kadar değil.” “Kendine inanmak vaizler ve hatipler için iyi bir meziyettir, çünkü bu kimseler ne kadar kendilerine inanmış görünürlerse, düşüncelerini ve mantıklarını karşılarındaki kitleye o kadar kolay kabul ettirirler. İnsanlar uyarılara bile kulak asmazken onların önerilere kulak vermesini nasıl bekleyebiliriz?” “Bilge bir adamın hayatının ikinci yarısı, ilk yarısında edindiği aptallıkları, önyargıları ve yanlış fikirleri düzeltmekle geçer.” “Bu dünyaya gerçek bir dehanın geldiğini şu işaretten anlayabilirsiniz: Bütün ahmaklar ona karşı birleşir.” “Hekimler din konusunda hüküm vermemelidir. Aynı sebeple kasaplara da yaşam ve ölüm konusunda ahkâm kesmelerine izin verilmemelidir.” *** “Hırs çoğu zaman insana en adi işleri yaptırır.” “Eleştiri, insanın mümtaz şahsiyet olması karşılığında ödediği bedeldir.” “Hiçbir bilge insan, genç olmayı dilemez.” “Başıboş bir akıl yürütme, daha önceki iyi akıl yürütmelerimizin ağırlığını azaltır.” “Pek çok erkeğin ve çoğu kadının akıcı konuşmasının nedeni, konu dağarcıklarıyla sözcük dağarcıklarının kıt olmasıdır. Zira dile hâkimiyet kazanmış ve zihni fikirle dolu olan biri, konuşması sırasında her iki alanda da seçim yaparken tereddütler yaşayacaktır.” *** “Kibirli olmak gururdan ziyade kendine güvensizliğin işaretidir.” “İyi yönetilen bütün ülkelerde insanların mülkiyet hakkına sınırlama getirilir, bunun birçok nedeni varadır ama belki de bir nedeni (şu olabilir): İnsanların arzuları kurallarla sınırlandırıldığında, yasaların kendilerine izin verdiği ölçüde mülk edindikten sonra özel çıkarları biter ve ondan sonra kamu çıkarları ile ilgilenmekten başka bir şey yapmazlar.” (Bu söze dip notum: Evet sonsuz mülk edinme hakkı sınırlandırılmalıdır, bu toplumsal sonsuz eşitsizliğin yarattığı derin uçurumları ve ekonomik çöküşleri önler ve tasarruf edilen zenginlik kamu yararına iş, sağlık, eğitim, sanat faaliyetleri ve ortak mutluluk ve refah için kullanılmasına (yasalarla) yöneltilmelidir.) *** “Bir insan çevresinden kendisine yöneltilen eleştiriler karşısında üç tutum takınabilir: Ya eleştirileri küçümseyerek görmezden gelir ya benzer eleştirilerle karşılık verir ya da eleştiriye mahal vermeyecek şekilde yaşamaya çalışır.” “Bunlardan birincisi genellikle yapmacık bir tutum olmaktan öteye geçmez; sonuncusunu uygulamak ise neredeyse imkânsızdır. Dolayısıyla evrensel çapta kabul gören uygulama ikincisidir.” ----- (*) Jonathan Swift, Kırmızı Kedi Yayınları. Swift,1667-1745, “İrlandalı şair, yazar ve siyasetçi. İngiliz edebiyatının büyük yergi ustalarından biri.”",https://www.cumhuriyet.com.tr/yazarlar/orhan-bursali/cesitli-konular-uzerine-dusunceler-2316722
Orhan Bursalı,"‘Başkan, siz eninde sonunda o koltuğa oturacaksınız’",21 Mart 2025 Cuma,"10 gün kadar önce gazeteyi ziyarete geldiğinde, Ekrem Bey’e sorum diploma iptali konusundaki düşünceleriydi. Endişeliydi, fakülte dekanının baskılara direnemeyerek istifa ettiği haberi gelmişti. Belli ki hukuk bilmez, atanmış kişiler, kendilerine dayatılan kötülük kâğıdının altına imzayı basacaklardı. Savcılığın ikinci uyarısı da hepsi için korkutucu olmuştu: Daha ne bekliyorsunuz! *** Ekrem Bey uzun süredir dört bir yandan sarılmıştı. Kendisi için icat edilen özel kötülükler dosyaları omuzlarında birikmiş ve son belki de en rezil kötülük olan diploma iptali, bir kartopu etkisi ile diğerleriyle birlikte üzerine yığılacaktı. Kurumların neredeyse tümü, kurgulanmış kurşun askerlerle donatılmıştı. Esenyurt Belediye Başkanı Prof. Ahmet Özer’in üstelik terörle işbirliği zırvalığı ile içeri alınması ve belediyesine el konmasıyla Ekrem Bey’in fiili kuşatılması resmen başlamıştı. Saray’ın başı, olacakları haber vermişti: Turbun büyüğü torbada! Turbun büyüğü tabii ki Ekrem Bey’di! Bu, planların programların aylar (yıllar) öncesinden hazırlandığının itirafıydı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Belki de en doğru kısa tarihin başlangıcı, yerel seçimleri Ekrem Bey’in bir bir kazanmasıydı. Saray için artık İstanbul’da seçim kazanmak hayal olmuştu. Atı alan Üsküdar’ı geçti dönemi kapanmıştı. Ekrem Bey cesaretiyle, gençliğiyle, iktidarın İstanbul’da yapmadıklarını yapmasıyla, dört bir yandan halkı ve gençliği ve kadınları ve işsizleri ve çocukları tüm yoksulluğuyla ihtiyaçlarıyla kucaklamasıyla, kendisine Ankara’nın yolunu açmıştı. Saray, bunu net görüyordu. “Demokrasi treni”nden yıllar önce inilmiş ve ideolojik yapılarının da öngördüğü iktidarda sürekli kalmanın koşulları bir bir tahkim edilmişti. Bunları şimdilik burada saymayacağım. Ama sürekli iktidar olmanın kökleri imparatorluğu batıran padişahlığın varlığına dayandırılmış ve bunun üzerine ideolojik yapı inşa edilmişti. Ancak bu bir astrolojik hayal bile olamazdı. Buna, bugün tamamı Türkiye Cumhuriyeti devleti, bayrağı, yapısı, demokrasi denemesi, kendisini yöneteceklerini seçimle belirleme hakkına sahip olması gibi derin ve köklü alışkanlıklarını edinmiş halkın, tamamen kültürel bir cumhuriyet bütünlüğü içinde doğmuş ve yaşıyor olması, en büyük engeldi. Siz bu kültürel Cumhuriyeti yok edip yerine Osmanlı despotizmini koyamazsınız. Halk önemli ölçüde birey olmayı, seçmeyi ve seçilmeyi, adaleti, hakkı ve hukuku ve millet vicdanlılığını bizzat yaşamış ve içselleştirmiştir. Ata’nın deyişiyle “Hâkimiyet bila kaydu şart milletindir.” Yani hâkimiyet kayıtsız şartsız milletindir, iradesi, ilk Meclis’in duvarına yazılmıştır, sultanizmin kökünün kazındığının ilanıydı bu. Bugün de TBMM’de kürsünün arkasında okunur. Hiç mi bu cümlenin derin anlamını kendilerine izah edecek bir kimse yok saflarında! Millet ele geçirdiği iktidarları değiştirme iradesini asla terk etmez. Bu irade milletin adam/insan yerine konmasının başlangıcıdır. Nitekim bugün de millet AKP iktidarını değiştirme iradesini ortaya koymaktadır ve sultanizm şakası buna direnmektedir. Millet iradesi diye basbar bağıranlar, bugün bu iradenin üzerinde tepinme derin hatasına düşüyor. Yapmayın başaramazsınız. Biraz tarih, akıl, mantık ve bilgi ve bilinç. Ve ülke sevgisi... Atatürk’ün kültürel Cumhuriyet Türkiye’si, aslında ana hatlarıyla yerleşmiştir ve yıkılmazdır. Kimse enseyi karartmasın! Nitekim aslında RTE 2017’de bunu itiraf etmiş ve Ensar Vakfı Genel Kurulu’ndaki konuşmasında “Siyasi olarak iktidar olmak başka bir şeydir. Sosyal ve kültürel iktidar ise başka bir şeydir. Biz 14 yıldır kesintisiz iktidarız. Ama hâlâ sosyal ve kültürel iktidarımız konusunda sıkıntılarımız var” demişti. RTE aynı konuşmasında “Elbette sevindirici gelişmeler yaşandı” diyerek bunları sıralayacaktı: “İmam hatiplere olan ilginin artması. Tüm okullarda Kuranıkerim, siyeri nebi gibi derslerin okutulması çok güzel gelişmeler. Ama bizim hayalimiz olan nesillerin yetiştirilmesi konusunda hâlâ pek çok eksikliğimiz bulunuyor.” Erdoğan ise “tek eksiklerinin adanmış kadrolar” olduğunu söyleyecekti. Bu, iktidarın Türkiye’ye bakışının özü ve özetidir. *** Gazetedeki ziyaretinde sohbet bitmiş ve bugün olanların olabilirliğini aylardır yazan olarak, endişeli ve sıkıntılı Ekrem Bey’e “Başkan siz eninde sonunda o koltuğa oturacaksınız” demiştim. Evet oturacak... Tarihin derin akışına karşı konulmaz, sadece anafora kapılırsanız çırpınırsınız. HHH Sevgili kardeşim İsmail Saymaz gazeteciliğin, hak gazeteciliğinin yılmaz ve yıldız habercisidir. Bunun bedeli, büyük bir kindarlık hareketiyle karşı karşıya kalmak oldu. Bütün haksızlıklar bir bir yıkıldı, gerçek gazeteciler hep ayakta kaldı, öyle değil mi İsmail?",https://www.cumhuriyet.com.tr/yazarlar/orhan-bursali/baskan-siz-eninde-sonunda-o-koltuga-oturacaksiniz-2311465
Orhan Bursalı,"Bahçeli’nin çabası, DEM hedefine yönelik",09 Mart 2025 Pazar,"En son Sezgin Tanrıkulu da arayıp destek istediğinde, yok artık dedim, düne kadar DEM, PKK ne varsa “alayına düşman” MHP lideri, ekim başından beri Kürt meselesinin “bayrak taşıyıcısı” konumunda. Daha doğrusu atletizm pistinde tek başına koşuyor ama nefes nefese, elindeki bayrağı verecek ikinci atlet de yok. DEM’lilerin, Kürt meselesine neredeyse kendilerinden daha fazla sahip çıkan Bahçeli’ye olan hayranlıkları en üst düzeyde. DEM ve İmralı, anayasa değişikliği ile ve anadil eğitiminde siyasal hedeflerine ulaşmanın aracı olarak Bahçeli’nin açtığı kulvarda sonuç alacaklarını görürken Bahçeli de DEM ve Kürt seçmeni “Cumhur İttifakı’na” katarak Cumhurbaşkanlığı seçimini yeniden kazanmanın hesabını yapıyor. Tabii ki tek başına değil, arkasında yürü ya Bahçeli diyen Saray var. Yazgıları aynı, ya ikisi kazanacak ya ikisi kaybedecek. Ve bugüne kadar türlü çeşitli kumpasları Emniyet ve elinde tuttuğu yargı araçlarıyla hem demokratik hak ve özgürlüklerin hem de muhalif olarak kim varsa defterini düren iktidar yapısının, çok daha güçlü bir şekilde, bu kez de DEM desteğiyle en azından bir beş yıl daha sürmesinin hesabı bu. Yolsuzluklar, basına ve ifade özgürlüklerine kelepçeler, adam kayırmalar, her alanda daha çok eşitsizlikler, kadınlar üzerinde daha çok baskılar, giderek laiklik kırıntılarını da hepten yok etmeler, zengini zengin yoksulu daha çok yoksul yapma politikaları, emekçilerin örgütsüzlüğü için daha fazla baskılar, birbiri ardına Meclis’ten geçirilen ve geçirilmekte olan etki ajanlığı ve siber güvenlik yasa taslağı ile ağzını açacak herkesi susturma girişimleri... Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet DEM’in ağzına bir parmak bal çalmakla, yarının tasarlanan ülkesi. DEM olmadan bunu yapamazlar. *** DEM’lilere şu soruyu yöneltelim: Cumhur İttifakı’nın getireceği anayasaya evet diyecek ve şu veya bu şekilde alacağınız tavizlerle cumhurbaşkanının bir beş yıl daha iktidar olmasına destek verecek misiniz? Nasıl bir ülkede yaşayacağımızın hesabını kitabını yapıyor musunuz? Soru çok açık ve net. Ya demokratik bir ülkeye ortak olacağız, ya da etki ajanlığı ve siber güvenlik yasasının hüküm sürdüğü bir Big Brother Watching You ülkesinde yaşayacağız.",https://www.cumhuriyet.com.tr/yazarlar/orhan-bursali/bahcelinin-cabasi-dem-hedefine-yonelik-2307474
Orhan Bursalı,Çıkmazdan ‘acil çıkış’ devreye girdi,02 Mart 2025 Pazar,"İktidarın epey uzun süredir, belki yerel seçimlerdeki büyük yenilgisinden hemen sonra, 2028 cumhurbaşkanı ve milletvekilliği seçimleri için dosyanın kapağını açtığını söyleyebiliriz. Ve önlerindeki siyasal tablo, ekonomik krizin öyle kolay atlatılamayacağını, oylarının cumhurbaşkanı ile birlikte yüzde 30 ve altına düştüğünü, böyle giderse MHP desteğine rağmen seçimleri kazanmasının çok zor hatta belki de olanaksız olduğunu söylüyordu. Koşulları, 2023 seçimlerinden çok daha ağırlaşmıştı, cumhurbaşkanı halk nezdinde çoğunluk tarafından başarısız bulunuyordu artık. Bir dönemin sonuna geliniyordu. Bu nedenle siyasal tabloda keskin ve köklü bir değişiklik yapılması gerekiyordu. Bu da Kürt kartıydı, Kürt seçmeni AKP ile ittifaka zorlanmalıydı, her zamanki gibi anahtar ve seçmen tablosunda radikal değişikliği adı İmralı idi. Kürt kartı ve İmralı seçeneği her zaman ellerinin altında kapağı açılacak bir dosyaydı. Gerekli ve zorunlu zamanlar için “acil çıkış” yolu. Özgür Özel’e göre İmralı ile görüşmeler bir yıldır sürüyordu. Bir istihbarata dayalı bilgi olduğunu varsayabiliriz. Varsayıma uygun ve denk düşüyor zaman. İmralı ile devlet/ iktidar arasındaki görüşmelerin artık olgunlaştığında ise, iktidar ve ortağı harekete geçti. Meclis açılışında Erdoğan, İsrail’in Türkiye’yi hedef aldığı iddiasıyla iç barış ile iç cepheyi sağlamlaştırmalıyız, dedi. Bir de ortalıkta aslında olmayan (değiştirilmeyen çok az maddesi kalan) 1982 Anayasası’nın miadını doldurduğunu ve değiştirilmesi gerektiğini söyledi. Aynı gün, yani 1 Ekim’de DEM’in kapatılması gerektiğini son ana kadar savunan Bahçeli, DEM’lilerin elini sıktı ve bir bahar havası yaşandı. Kürt kartı açılmıştı. Anayasa değişikliği isteği ve İmralı ile birlikte. 3 Ekim’de Erdoğan Bahçeli’yi evinde ziyaret etti. Tabii ki bir açıklama yapılmadı ama zaman kronolojisine baktığımızda 45 dakikalık görüşmenin ana konusu İmralı ve Kürt kartının açılımı üzerineydi ve Bahçeli başrolü üstlendi. 22 Ekim’de Bahçeli o ünlü konuşmasını yaptı ve Öcalan’a seslendi, PKK’yi kapat gel Meclis’te konuşma yap, umut hakkından yararlan. Aslında Öcalan tüm bunları yapmaya hazırdı, Bahçeli, bilinen bir senaryoyu gündeme taşımıştı. Hemen ertesi gün yıllardır tecritte olan Öcalan için yeğeni DEM milletvekili Ömer Öcalan’a İmralı ile görüşme izni verildi, hemen ertesi gün İmralı’ya gitti ve Öcalan’ın mesajını iletti: “Tecrit devam ediyor. Koşullar oluşursa bu süreci çatışma ve şiddet zemininden hukuki ve siyasi zemine çekecek teorik ve pratik güce sahibim.” Açıklamanın özünde PKK’yi kapatırım vardı. Birileri Bahçeli’ye Nobel Barış ödülü verilsin diyor ya... Bence siyasi barış ödülünü verecekse İsveç, Öcalan’a verir! 15 milletvekili aranıyor Cumhurbaşkanı ve Bahçeli’nin 2028’de iktidarda kalabilmeleri için DEM ve Kürt oylarına şiddetle ihtiyacı var. Fakat önlerinde çözmeleri ve millete kabul ettirebilmeleri gereken yığınla sorun var. Cumhurbaşkanı önceki gün nihayet Öcalan’ın çağrısına sahip çıktı ve karşı çıkanları neredeyse vatan hainliği ile suçlayacak raddeye geldi. Söz konusu, yaşadığı sürece cumhurbaşkanlığı ise gerisi teferruattı. Bir de tabii ki anayasa değişikliğini veya yeni bir anayasayı gündeme getirdi. En önemli güvencesi de şöyle oldu: Bizim ilk 4 madde ile sorunumuz yok. PKK ve DEM’i memnun edecek bir çözüm bulurlar. Tüm mesele, ceplerinde taşıdıkları yeni anayasa taslağını, referanduma götürmeden, Meclis’te 400 oyu bularak kabul ettirmek. DEM’i katarsak 15 kadar daha milletvekili arayışları başlamıştır. *** Burada hiç bakılmayan bir yön, PKK’nin ve Öcalan’ın silah bırakmayı hangi koşullarda kabul ettiğidir. Büyük kazançları, yarınki konu.",https://www.cumhuriyet.com.tr/yazarlar/orhan-bursali/cikmazdan-acil-cikis-devreye-girdi-2305094
Orhan Bursalı,‘Bizi Kent Lokantaları ve kreşler mahvediyor’,10 Mart 2025 Pazartesi,"Geçen haftanın en komik en şaşkın belki de en olmayacak iktidar haberi, halkın yemek gurmesi-eleştirmeni olarak tanıdığı Vedat Milor’a “Kent Lokantalarının reklamını mı yapıyorsun, bunun için para aldın mı, gelirini bildirdin mi” mealinde soru yöneltilmesi oldu. Milor, bir Kent Lokantası’na gitmiş yemekleri beğenmiş. Örtülü (aldığın para karşılığı) reklam mı yapıyorsun diye Ticaret Bakanlığı harekete geçti. Kent Lokantaları galiba AKP’yi kalbinden vurdu, şaşkınlıktan ne yapacaklarını bilememişler, öyle ya, insan düşünür taşınır mönüsü 40 TL olan lokantanın ayol ne reklamı yapılacak. Milor’un bir işi de bu, yemek eleştirmeni. Ben de kalkıp gideceğim izlenimlerimi yazacağım ama doğrusu utanıyorum, gerçekten ihtiyacı olanların hakkını yemiş olurum. Otur oturduğun yerde diyorum, gazeteciliğin sırası değil. “Bizi Kent Lokantaları ve kreşler mahvediyor” noktasına geldiler galiba! Yerel seçimlerden önce ilk lokantalar milletin hücumuna uğradığında önce umursamamışlardı, ama yerel seçimdeki büyük yenilgiden sonraki değerlendirme toplantılarında AKP’de yenilgiyi Kent Lokantalarına bağlayanlar çıktı, ama yok ya diye dudak büküldü Saray’ca. Tabii ki Kent Lokantaları açıldı diye AKP kaybetmedi, AKP’nin bilerek ve isteyerek bu kadar büyük bir yoksulluk yaratan ülkenin en büyük “ekonomisti”nin ve çevresinin politikaları geniş halk kitlelerinin iktidardan desteğini çekmesiyle sonuçlandı. Bence AKP’nin motor gücü, AKP Başkanı Reis karizmasını epey çizdirdi. AKP oyu ile kendi oyu hızla eşitlenmeye doğru gidiyor gibi. Kent Lokantaları, CHP’li belediyelerin millete sunduğu akıllı bir çözümdü sadece. Milletin öncelikle karnının doyması gerekirdi. İnsanlar buralara ulaşmak için uzaklardan da geliyor. Bence İstanbul’da ihtiyaç olan bölgelerde açılışları hızlandırılmalı, millet koşturulmamalı! Daha önce de Halk Ekmek büfelerinin İstanbul çapında yaygınlaşmasını önlemek için AKP’nin elindeki belediyelerin zerre akıl taşımayan aptalca çabalarını görmüştük. 2021 yılında Üsküdar Belediyesi ve arkasından Ümraniye Belediyesi, bayağı savaş vermişlerdi Halk Ekmek’e karşı! Milleti bu kadar açıkça ve net karşılarına alan, halkın yararlanacağı kamusal hizmete karşı bir iktidar, seçimleri neden kaybettiğini anlamakta hâlâ zorluk çekiyor. Kreşleri düşünün. Geçen aralık ayında 111’e çıkmıştı sayıları. İstanbul AKP’nin elindeyken tek bir kreş yapmak bile akıllarına gelmemişti. En büyük sorunlardan biriydi anneler için. Özel kreşlerin faturası bir aylık maaşı buluyordu neredeyse. Bunu ancak halkçı bir bakış görebilirdi. Fena vurdu kreş AKP’yi; yenilgilerinin bir nedeni olarak da kreşleri görmüş olmalılar ki valilerini, milli eğitim bakanlıklarını harekete geçirerek neredeyse yasaklamaya gideceklerdi. Tam bir akıl tutulması diyeceğim ama o da değil. Çünkü 25 yıldır kurdukları çark sürekli kendilerine çalışıyor. Ne mümkün başka türlüsü! Bence büyükşehirin vatandaşlara iş bulma ofislerini de kapatmalılar. Her yerde varlar! Birkaç yüz bin kişi bu sayede iş sahibi oldu ve İmamoğlu ve arkadaşlarına teşekkür ediyorlar. İstanbul tamamen ellerinin altından kaydıkça ne yapacaklarını bilemiyorlar. Çok basit, hepsiyle işbirliği yapabilirlerdi. Halk Ekmek mi, biz de destek oluruz. Kreşler mi, biz 500 yeni kreş açacağız ve İmamoğlu’nu geçeceğiz. Süt mü, 200 bin şişe süt de bizden! Öğrencilere kredi mi? Yurt mu... Ama bunu yap(a)mazlar. Çünkü belediye olanaklarının çarklarını halk yararına değil, kendi çıkarları, yandaşları, partilileri, şirketleri, adamları için çalıştırmaya alışmış bir parti var. 25 yıldır! Şimdi bu çarkı kırmaları mümkün değil. Böyle bir şey yapmaya kalksalar, vallahi AKP’de isyan çıkar ve hem yerel hem merkezi iktidar karışır, hem de nasıl! *** Siz Vedat Milor ile uğraşın, Halk Ekmekleri engelleyin, kreşleri durdurun.",https://www.cumhuriyet.com.tr/yazarlar/orhan-bursali/bizi-kent-lokantalari-ve-kresler-mahvediyor-2307751
Orhan Bursalı,Aday belirleme halka somut program sunmaktır,17 Şubat 2025 Pazartesi,"İşin gevezeliğini zamanı olanlar yapabilir, adayı şimdiden belirleme doğru mudur yanlış mıdır. Köprünün altında bu sular çoktan aktı gitti. Aday hızla belirleniyor. Ama Mansur Yavaş üzerinde de hızla spekülasyonlar bıkmadan usanmadan köpürtülüyor. Yahu bir durun. CHP dışındakilerin beyinlerinde Yavaş konusunda binbir tilki dolaşıyor olabilir. Bunların hepsinin çıkacağı kapı RTE’nin yeniden seçimidir. Yavaş, adaylık yarışına katılmayacağım dedi. Onu partisinden ayırdılar, diğer muhalefet partilerinin adayı bile yaptılar. 100 bin imza ile bağımsız adaylığını istediler. Bir AKP’ye geçmediği kaldı. Henüz seçime en az iki yıl var ve zamanın ne getireceğini kimse bilmiyor. Mansur Bey de bunu söyledi. Ama bugünkü somut koşullar neyi gerektiriyorsa CHP o adımı atmaya başladı. Özgür Özel CHP liderliğine seçileli üç ayı geçti, diyebilirim ki üç ay içinde evet dokuz miting yapıldı, çoğu üreticilerle; iktidarın uygulamalarına yanıt verildi, her salı Meclis konuşmaları vs. Erken seçim üzerine bol bol laf edildi. Ama iktidara karşı ve iktidar için atılan en somut, doğru ve meydana okuyucu adım, cumhurbaşkanı adayının belirlenmesi kararıdır. CHP yerel seçimlerden sonra 10 ay, yeni başkandan sonra 3.5 ay geçmiş milletin önüne az ve öz bir program koyamamıştır. Durmadan erken seçim istiyorum demiş ama peki erken seçim istiyorsun da neden istiyorsun ve iktidarda ne yapacaksın sorusuna bir yanıt vermemiştir. Gölge bakanları neden açıklamıştır, bilmiyoruz. Nihayet şimdi bir programla ortaya çıkmaktadır: Cumhurbaşkanı adayı. Hayatın cilvesine bakın ki, milletin seçebileceği, cumhurbaşkanı görmek isteyeceği iki aday da CHP’dendir. Mansur Bey de Ekrem Bey de üretken politikalarıyla sevilen kişilerdir. Ben bir ayrım yapmam, eninde sonunda biliyorum ki en seçilecek kişi sona kalacaktır. Doğru olan budur. İkisinin de kazanıldığı takdirde iktidarda görev almaları, gerçekten Türkiye için en büyük birleştirici güç olur ve ülkeye çağ atlatacak bir etki yapar. Bu fırsatı ülke kaçırmamalı. Daha şimdiden “Ekrem değil Mansur” veya “Mansur değil Ekrem” tapınmasına girecek CHP içindekiler ve taraftarlar hem partiye hem seçmene hem ülkeye en büyük zararı vereceklerdir. Bırakın su yolunda aksın. Aday açıklama bir program ilanıdır aynı zamanda dedim. İsmiyle cismiyle yaptıklarıyla seçmenin yakından izlediği cumhurbaşkanı aday, somut bir olgudur. Nutuk atmaya benzemez. Soyut seçim istemekten somut seçim istemeye çıkılmıştır. Aday etrafında bir iktidar mücadelesine girişilmektedir. Seçmen için daha somut bir adım atılamazdı. Şüphesiz ki adayla birlikte bir Türkiye için az ve öz bir eylem programı da peşinden gelecektir. Ama geniş seçmen kitlesi için en önemli olan adaydır, liderdir. İktidara gelince iyi şeyler yapacağına bir inanç vardır",https://www.cumhuriyet.com.tr/yazarlar/orhan-bursali/aday-belirleme-halka-somut-program-sunmaktir-2300547
Orhan Bursalı,Yeni dil ve yeni Türkiye: Muhalefeti dönüştüreceğiz,25 Şubat 2025 Salı,"Cumhurbaşkanının konuşmasında vurgulanması gereken önemli bir konu da muhalefeti dönüştürme meselesidir. Bu tam anlaşılır bir konuşma değildi. Duyunca, nasıl yani, dedim. Aslında dönüştürdüğü tek tek muhalefet sıralarından siyasetçiler var, bunlardan dokuzuna yeni rozetlerini taktı. Cumhurbaşkanı bu konuda mahirdir, bu kimseler muhalefet görünümündeyken, iktidara Cumhurbaşkanına sayıp dururken, onları AKP içine aldı ve mevki verdi, bol maaşlı yönetim kurulu üyeliklerine atandılar. Hepsini keskin AKP taraftarı insanlara dönüştüler. Cumhurbaşkanı onları yarı yolda bırakmadı, partide önemli yerlerde görevlendirdi, bakan yaptı, daha sonra milletvekilliklerine süreklilik kazandırdı. Gelecek seçimlerde bir olasılıkla yeniden milletvekili seçilmesi şüpheli veya kimisi için imkansız olanların da, Cumhurbaşkanının bizzat özel davetleri ile AKP’ye geçtiler. Üç gün önce AKP’ye saydıran anayasa hukukçusu bayan akademisyen, özel davet alınca cumhurbaşkanının sözlerinden etkilendiğini söyleyerek hemen kurucusu olduğu partisinden “gördüğü lüzum” üzerine istifa ederek, koşa koşa kongrede soluğu aldı. Parti yönetimlerine alındılar. Gelecek dönem milletvekillikleri de garanti. Evet tek tek milletvekillerini devşiriyorlar da peki muhalefet partilerini nasıl dönüştürecekler? Siyaset yapmalarına imkan ve olanak vermeyerek, öyle gözüküyor. Kayyumlar atayarak belediyelerine… Tek tek belediye meclislerinden ayıklayıp haklarında “terörle iltisaklı” davalar açarak ve tutuklayarak. CHP’yi terör suçlamasıyla yıpratarak.. Kimbilir, bu suçlamayı kırk kez yöneytince parti içinden tutuklamalara sıra mı gelecek. Burada dur durakları olmadığını biliyoruz. Bunun provasını Zafer Partisi lideri Ümit Özdağ üzerinde yaptılar. Bu aslında diğerlerine ayağınızı denk alın mesajı bal gibi olabilir. Şu sözler Türkiye’nin siyaset arenası için dehşet verici: “Kaos baronlarına diyoruz ki bu devlet ve millet sizin rüyalarınızı kabusa dönüştürme iradesine, gücüne, kudretine sahiptir.” Bunu TÜSİAD’a söylüyor. Ama çok daha geniş sivil dernek, toplum kuruluşlarına da bir güçlü mesaj: Kendi işlerinizle uğraşın, siyaset yapacaksanız parti kurun… Yoksa, TÜSİAD’ın başına gelenler örnek olsun. İktidar, siyaseti dar bir alana sokma niyetinde. Sivil toplum örgütleri, kurumları, siyaseti çok geniş kesimlere kitlelere taşımaktadır. “Yeni Türkiye’ye alışmak, politikalarınızı buna göre hazırlamak zorundasınız.”: “… muhalefet partileri unutmayın, Türkiye değişmiştir. Siz de eskiyi hortlatmaya çalışmak yerine, bu yeni Türkiye’ye alışmak, politikalarınızı buna göre belirlemek zorundasınız.” Evet bu sözleri muhalefete gösterilen sopa olarak algılamanızın önünde hiçbir engel yok. Çünkü cümlede zorunluluk sözcüğü var. Önümüzdeki iki üç yıllık sürecin nasıl geçeceğine ilişkin, geniş derslerle dolu bir konuşmaydı cumhurbaşkanının kongrede söyledikleri. Yeni Türkiye, muhalefete üst üste davaların açıldığı, gerçekdışı söylemlerle yıpratıldığı, tutuklandığı, cezalara çarptırıldığı, anayasal hakların kullandırılmadığı, ifade özgürlüklerin gasp edildiği ve yoksulluğun diz boyu olduğu bir ülke.. Şimdilik tüm bunlar Ekrem İmamoğlu üzerinde yoğunlaşmış durumda.",https://www.cumhuriyet.com.tr/yazarlar/orhan-bursali/yeni-dil-ve-yeni-turkiye-muhalefeti-donusturecegiz-2303409
Orhan Bursalı,AKP kongresi: 75 kişinin çöküşte sorumluluğu var mı yok mu,24 Şubat 2025 Pazartesi,"Cumhurbaşkanı 8. olağan kongresinde merkez karar ve yönetim kurulunda yüzde 52’lik değişim yaptı. Tek seçici olarak 36 kişiyi gönderdi, 39 yeni isim aldı. Fakat bu değişiklikler yeni değil. Cumhurbaşkanı her kongrede bu orana yakın değişiklikler yapıyor. Merkez karar ve yönetim kurulu AKP’de ne yapar gibi komik kaçacak bilgisizce bir soru yöneltsem ayıp mı olur? Şüphesiz tüzüklerine uygun olarak cumhurbaşkanı yönetiminde aralıklarla toplanıyorlardır. Gündemlerindeki sorunlar üzerinde görüşlerini dile getiriyorlardır. Acaba cumhurbaşkanının genel görüşleri, inanışları, politikaları çerçevesinde mi kalıyorlar, yoksa farklı davranış ve görüşler ileri sürüyorlar mı? Merak ettim, 7. kongre 2021’de yapılmış. O zaman seçilen 75 kişi, son 4 yılda, ülkenin sürüklendiği ekonomik kriz konusundaki rolleri ve sorumlulukları nedir? Krize götüren kararların altında imzaları, isimleri var mı, Cumhurbaşkanlığı veya Cumhurbaşkanlığınca uygulamaya konan ve ülkeyi krizlere, yüksek enflasyonlara götüren kararların doğruluğu veya yanlışlığı konusunda herhangi bir görüş belirtmiş midirler? Cumhurbaşkanı enflasyon yukarılara tırmanırken, faizlerin düşmesi nas konusudur (dini kural) diyerek, ekonomi bilimine meydan okumasına bu doğru değil diyen olmuş mudur? Hayır mı: Öyleyse enflasyonun yüzde 100’leri aşmasına ve yoksullaşmaya katkıda bulunmuş olmalılar. Ülkede eşitsizliğin en yükseklere tırmanmasına bir itirazları olmuş mudur? Yoksa 75 kişinin hepsi tüm Saray politikalarının doğruluğunda hemfikir miydi? Yani demek istediğim, vitrinde değişiklik oldu da ne oldu? Ali gitti Veli mi geldi? Türkiye ekonomisinin bu kadar kötü duruma düşmesinde enflasyonun milleti ezmesinde, 16 milyon emekliye 14 bin lira aylık reva görülmesinde, başarılı gençlerin kafileler halinde yurtdışına gitmelerinde ve gitmek için kuyruklarda beklemesinde, ev kiraları 20 binin üzerinde seyrederken asgari ücretin 22 bin lira olarak saptanmasında, cumhurbaşkanı dışında parti yönetiminde sorumluluk üstlenenlerin hiç mi bir tepkisi, yanıtı, farklı önerisi olmadı? 39 yeni kişi gidenlerden farklı bir şey mi yapacak? Cumhurbaşkanının konuşmasını okudum. Geneli, ülkede bir şeyler olmamış halini yansıtıyordu. Bu saptama şu gizli yanıtı doğurur: Ne var yani, olanlar olağan işler... Şu alıntıları yaptım. Bugünkü derin kriz geçmişin malıymış meğer: “Siyasi istikrarsızlığın beslediği ekonomik krizlerle milletimiz fakirleştirildi. ... Bizi yılarca 3’üncü sınıf ekonomiye mahkûm ve mecbur ettiler. Türkiye’ye ağır bedeller ödeten sömürü düzenine biz son verdik.” En çok gülümseten de en son cümle: Sömürüye son verdik... Düşündüm taşındım, içinden çıkamadım. “Ülkemizde muhalefet sürekli demokrasi krizi çıkararak sandıkta alamadığı yetkiyi iç ve dış güçlerden, devşirme hevesinden hiç vazgeçmemiştir...” Birden gözümün önüne cumhurbaşkanının, henüz parti lideri bile seçilmemişken bile apar topar ABD’ye uçması, Beyaz Saray’ca, seçilmiş başbakan gibi kabul görmesiyle ilgili sahneler canlandı. “Muhalefetin seçim kazanmak için terör örgütleri ile işbirliği yapacak kadar gözünü karartması (sorunu ile) son 2 seçimde ciddi muhatap olduk. Sözde ittifak ve uzlaşı süreçleri şeffaf olarak değil kapalı kapılar ardında kurulan pazarlık masalarında yürütüldü. Devletin stratejik kurumları, belediye meclis üyelikleri pazar tezgâhındaki ürün gibi alınıp satıldı.” Geldik muhalefet partileri arasındaki ittifak konusuna: Son iki seçim derken DEM’in de dahil olduğu ilk yerel seçimlerdeki büyük ittifakı kastediyor. Cumhurbaşkanı Meclis’te 6 milyon seçmenin oyunu temsil eden DEM’i yasal görmüyor. Kent uzlaşması da Cumhurbaşkanının canını yakan sonuçlar üretmiş. Partiler arası görüşmeler yapılırken, Saray’dan temsilci çağırmamışlar... Yerel seçimleri kaybetmelerinde esas olanın, canı yanan seçmenin CHP’de birleşmesi olduğunu görmüyorlar. Zaten konuşmasını taradığınızda “Canı yanan bir millet, seçmen” yok ki!? Şimdi seçmenin CHP’de birleşme meselesi, savcılara havale edilmiş, seçmeni ve ittifakları terör suçuna sokmakla meşguller. Bir cümle ile “komprador burjuvazi”yi de geçelim: Metin diyor ki: “AK Parti döneminde sermayesine sermaye katan bir grup, ... tek dertleri kayıplarını devlet hazinesinden tanzim etmektir”. Hem zengin ettiniz (ki bu yüzde yüz doğru, enflasyon politikanızla) hem kayıplarından bahsediyorsunuz. Bu çelişki olmamış. Kim yazdıysa. Susturma politikası, yeni Türkiye’nin tarifi: “Yeni Türkiye’ye alışmak, politikalarınızı buna göre hazırlamak zorundasınız.”",https://www.cumhuriyet.com.tr/yazarlar/orhan-bursali/akp-kongresi-75-kisinin-cokuste-sorumlulugu-var-mi-yok-mu-2303024
Orhan Bursalı,Ukrayna neden savaş aracına dönüştürüldü?,04 Mart 2025 Salı,"Acil bir durum olmadığı sürece bazı yazılarımla Ukrayna konusuna geri döneceğim. Savaşın 3. yılı biterken aslında pek çok şeyi hemen yazmışım. Burada Batı’nın sahtekârlığı ve Ukrayna’yı Rusya’yı zayıflatmak ve çökertmek için nasıl kullandığı net gözüküyordu. İşte ilk yazı. *** ABD ve Batı’nın (NATO deyin) Ukrayna için sahada fiilen savaşa katılmaması Zelenski’yi neden hayal kırıklığına uğrattı, bilinmez. Bu bilinir bir şeydi. Hesap kitap, savaşa girmez olduğunu gösterir. Eğer niyetleri ciddi olsaydı Ukrayna’yı 2008’de hemen NATO’ya alırlardı. Olmadı 2014’te yaşanan Donbas bölgesi savaşları (14 bin kişi öldü!) ve Kırım ilhakından sonra alırlardı! Ama almadılar. 2020’de bile NATO genel sekreteri, üyeler Ukrayna’nın NATO üyeliğini onaylamaya hazır diyordu. Üyelik gelmedi! Soru: Neden? İki yanıtı var: Rusya ile ilişkileri bozmayı istemediler. 2024’te “çok sevdikleri” Ukrayna’nın Kırım ve Donbas bölgeleri elden çıkarken bile ses çıkarmadılar! Mırın kırın. Diyebilirsiniz ki özellikle Almanya’nın, genelde Avrupa’nın Rusya ile ekonomik ilişkileri, petrol, gaz, büyük Alman şirketlerinin Rusya’daki büyük yatırımları ve çıkarları, olayı mırın kırınla geçirmelerinin nedeni oldu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Rusya’nın, sınırında NATO silahlarının kendisine doğrultmuş olarak konuşlandırılmasına ve Ukrayna’nın NATO’ya alınmasına karşı büyük tepkisi her zaman gündemdeydi. NATO, ABD, Avrupa, isteseydiler Ukrayna gerilimini ortadan kaldırabilirler ve Rusya ile “uzun vadeli bir güvenlik barışı” için adımı atabilirlerdi. Masaya otururlar, “Evet, Ukrayna’yı almayacağız, sen de Ukrayna’yı rahat bırak, gelin birlikte bu ülkenin inşasına birlikte yardımcı olalım” diyebilirlerdi. Demediler. Bunun yerine Ukrayna üzerinden Rusya ile gerilimi hep sıcak tuttular. Hem Ukrayna’yı almıyorsun NATO’ya hem bu nedenle Rusya ile sürekli bir gerilimi ayakta tutuyorsun. Ukrayna’nın seçilmiş yöneticileri bu oyunun farkında nasıl olmazlar, kendilerinin Rusya ile gerilimle bir araç olarak kullanıldığını görmezler, bilemem. Bunun yanıtı, belki de onların Batı’nın çıkarlarının kullanışlı araçları olmasıdır denebilir. Dostluk ve her türlü işbirliği barışın istikrarın güvencesi değil midir? Peki öyleyse neden Rusya ile böyle bir işbirliğine gitmedi NATO? Esas yanıt şu: ABD’nin Rusya’yı baş düşman olarak görmekten asla vazgeçmemesi, Avrupa’nın Amerikan vesayetini kabul etmeleri, dolayısıyla, güvenlik veya savaş politikaları... (Taze not, Trump bunu değiştiriyor şimdi, Avrupalılar bugünkü durumu kestirselerdi Rusya ile ilişkileri bu duruma getirmezlerdi.) Zaten 2019 Londra Zirvesi’nde alınan kararlar doğrultusunda, 2021 Temmuz’unda Brüksel zirvesinde açıklanan yeni NATO-2030 belgesinde de bunun yanıtı net: Bu belge Rusya’yı işbirliği yapılacak partner değil, baş düşman olarak görüyor. NATO’yu küresel çapta genişletiyor ve tamamen Amerika’nın stratejik küresel planlarının bir parçasına dönüştürüyor. Pasifik, Çin dahil! Yani NATO, ABD’nin dünya savaş politikalarının bir aracı olmuştur. Şimdi gelelim Ukrayna’ya! Neden bu ülkeyi NATO’ya almadılar, oyalayıp durdular? Yanıtım şu: Ukrayna, Rusya ile düşmanlığı gerilimi sürdürmenin ve tırmandırmanın kullanışlı bir aracı olduğu için. Ukrayna’yı durmadan silahlandırmak, savaşa hazırlamak, bir savaş ülkesi olarak donatmak ve Rusya’nın karşısına sürmek, ABD’nin işine daha çok geliyordu. 3 milyar doları aşan müthiş bir silahlanma! Ukrayna’yı NATO’ya alarak tam bir güvence vermek mi yoksa donatarak Rusya’ya karşı savaşa sürmek ve Rusya’nın dünya çapında yıpranmasını sağlamak mı? Hangisi sizce Amerikan çıkarlarına en iyi hizmet ederdi? Ukraynalı ölecekmiş, siviller zor durumda kalacakmış, altyapısı çökecekmiş, ordusu paramparça olacakmış, ülke işgal edilecekmiş, acı gözyaşı vb. olacakmış. Tüm bunlar umurlarında olmadı. Ve Rusya’yı dünya gözünde zayıflatması, tecrit etmesi... İşte bu nedenle Ukrayna başından beri tamamen Pentagon’un savaş ağalarının ellerine verildi: Al tepe tepe kullan! Eh silahlanma olmadan emperyalizmin yaşaması da mümkün olmadığına göre! Zavallı Ukrayna! (8 Mart 2022)",https://www.cumhuriyet.com.tr/yazarlar/orhan-bursali/ukrayna-neden-savas-aracina-donusturuldu-2305773
Orhan Bursalı,Dünyada yükselen sağ rüzgâr AKP’yi etkiliyor mu?,20 Şubat 2025 Perşembe,"Bu başlığı koydum ama en az 10 yıldır iktidar aslında Avrupa’nın en otoriter rejimini kurmakta herkesten önce davrandı. AKP hukuku, adaleti yargıyı tepeden tırnağa yapılandırarak bugüne uzanan süreci başlattı. Şimdi dünyada yükselmekte olan tüm sağ, aşırı sağ ve ırkçı rejimler de aynısını yapıyor: Anayasayı ve yasaları eğip bükmenin yolu hep bu yoldan geçti. Sana “demokratik bir süs” de veriyor. FETÖ de iktidarın önemli kısmını ele geçirdiğinde aynısını yaptı. Hem AKP’ye hem de tüm muhalefete, tabii başta orduya... Trump ve otoriter rejimler de yargı eliyle siyaseti ve muhalefeti tasarlıyor. Ama içlerinde en becerikli ve başarılı olan AKP iktidarıdır. Haklarını teslim edelim. Bunu da bir zamanlar müttefikleri FETÖ’den öğrendiler. Onların elindeki yargıyı geri aldılar, önce FETÖ’nün defterini (haklı olarak) dürdüler, sonra da muhalefete sopa olarak kullanmaya başladılar. Bugün gelinen nokta şu: “Eleştirin kötü, iyi niyetli değil, tutarsızsın, benim yaptığım iyi şeyleri görmüyorsun, hep eleştirerek milletin psikolojini ve kamu düzenini bozuyorsun, hadi gir bakalım şu torbanın içine.” İmamoğlu’na açılan 5 davanın bütününe baktığınızda, hepsinin kasıtlı ve tasfiye amaçlı olduğunu görürsünüz. Merak ediyorum, film dizilerine oyuncu bulma ajansı gibi çalışan Ayşe Barın hükümeti nasıl yıkacaktı? Sanırım, iktidarın açıklamadığı bir şeyler var: Barın’ın bombaları, topu tüfeği ve bilinenin ötesinde bir gizli örgütü... örnek olmasın diye açıklamıyorlar... “Bugün, ‘konuşan Türkiye’ diye bir olgudan bahsediliyorsa, bunu mümkün hale getiren hiç şüphesiz, AK Parti’dir, hükümetlerimizdir. Demokrasimizin standartlarını yükselten, baskılara son veren, yasakları kaldıran bizim iktidarlarımızdır.” Bu dile getirilirken adeta şart da var: “Yapıcı, tutarlı ve iyi niyetli olması...” Olmazsan, yerli ve milli hükümeti değil terörü desteklemiş olursun. İfade özgürlüğünü kötüye kullanırsın. En hafifinden hakaret etmiş olursun ve buna uygun (en ağır) cezalara çarptırılırsın (RTÜK başkanı da aynı dille konuşuyor). Yaratılmaya çalışan bir korku iklimi içinde, susan Türkiye’dir. TÜSİAD’ın önde gelen iki başkanı apar topar ifadeye çağrıldılar. Yükselmekte olan borsa da yeniden çakıldı. TÜSİAD’ın açıklamalarına bakıyorum, hepimiz hukukçu olduk ya, eleştiri ve iyi niyetli bir çağrıdan başka bir ifade görmüyorum. Öyle ki her gün muhalefet liderleri ve bir iki kalan muhalif kanallardan da benzer eleştiriler ve sesler yükselip duruyor. Ama iktidarın sermaye kesiminden az bile olsa bir eleştirinin gelmesine sıfır tahammülü var. Ben hem asgari ücreti bu kadar düşük tutuyorum, ver vergilerini diye tepene binmiyorum, millet sürünürken sizler lüks içinde yaşamınızı sürdürüyorsunuz, buna katkıda bulunuyorum, topladığım vergilerle de sizleri semirtiyorum, ne nankörsünüz! İktidarın kızgınlığının kaynağı bu olsa gerek. Bak TOBB-MOPP, MÜSİAD falan diğer hepsi, seslerini çıkartıyor mu... Sen de aynı çizgiye gireceksin. Yok demokrasi imiş, yok Kartaltepe imiş, yok denetimmiş, yok iktidar memurları hesap vermiyormuş, yok oymuş yok buymuş... *** Hep diyorum: Önümüzdeki 2 yıllık seçim süreci için bu yaşadıklarımız yaşayacaklarımız konusunda çok şey anlatıyor.",https://www.cumhuriyet.com.tr/yazarlar/orhan-bursali/dunyada-yukselen-sag-ruzgar-akpyi-etkiliyor-mu-2301643
Orhan Bursalı,"24 yıl İmamoğlu’na, gazetecilere dokuzar yıl: Belirginleşen belirsizlikler",18 Şubat 2025 Salı,"Bu ceza talepleri bize önümüzdeki 2-3 yıllık süreç için bir şeyler anlatıyor mu? Ekleyelim, bir sendika başkanı üye işçilerinin haklarını patrona karşı savunduğu için tutuklandı. CHP’li iki belediyeye de soruşturma hazırlığı olduğunu o ünlü bilmezkişi söyledi... Raporunu yazdı tabii. TÜSİAD da ifade verecek... Eğer son anda “yahu durun” diyen olmazsa yukarılardan... Bunu düşünüp tartıyorlar şu sıralarda... Bakmayın siz bakanın kurulmuş zemberek gibi, veya önceden kurgulanmış hemen suç ihbarına... Milletin halinden bahsetmiyorum bile. Trump ve ekibinin bir parçası olsam, onlara çalışsaydınız zengin olsaydınız Allah size verirdi diyebilirdim. Pardon bunu zam isteyen işçilere patronları söylemişti değil mi? İşçiler olmasaydı, Allah sana nah servet verirdi, onların emeğini kullanarak sömürerek zengin oluyor... İşçilere kadirşinaslık yapacağına teşekkür edeceğine gelin sizin de hakkınız var bu servette diyeceğine, kendisini on paralık tepetaklak yapıyor. Arkasında iktidar olunca, yani dayısı, en üst düzeyden bağırıp çağırıyor. Haklısın, bugünkü zamanı bir daha bulamazsın... Durmadan çeteler yakalanıyor. İşsiz güçsüz, ortalıkta sürünen, ailesine yük, çoğu okuldan terk (okusa ne olacak ki!) gençler bir ağabey buluyor ve kendilerine “işi yaratıyorlar”! Olayın bu yönü var! İki silah cepte, her türlü gasp, işyerlerini aylığa bağlama (seni koruyacağız yöntemi)... Yahu neden bu işe giriştiniz diye sorsa birileri, “Geçim derdi abi” diyeceklerine eminim. “bizi geçindirecek iş mi bulduk da çete kurmaya mı soyunduk!” Yani toplumsal boyut meselesi, ucu ekonomik krizi “yöneten” iktidarla ilişkili. İçişleri bakanının X hesabından geçmişe doğru sayın, kaç “çete” yakalandı, kaç tane daha yakalanamadı ve bu gidişle kaç çete daha kurulacak? Başlığa dönelim: İmamoğlu’da toplamda 24 yıl, (sosyal medya esprisi, babasının imam olmadığı öğrenilince yalan söylemekten bir dava daha geliyormuş!) gazetecilere dokuzar yıl, tek tek muhalif belediyelere yeni soruşturmalar... Parti liderlerine hapis, ipin (pardon rejimin) ucu nereye çıkıyor? Halk içinde milyonlarca (14 milyon deniyor) içinde bulunduğu sosyal felaketi umursamayan bir iktidarın her halde planları vardır. Hayır kastım “seçime doğru asgari ücreti emekli maaşları katlarım, hepsini yeniden kazanırım” bildik planı değil. Önümüzdeki cumhurbaşkanı ve milletvekilliği seçimine uzanan süreç, hep diyoruz ki belirsizliklerle dolu. Ama yaşadıklarımız, bu belirsizlikleri kısmen giderek parça parça belirginleştirmiyor mu?",https://www.cumhuriyet.com.tr/yazarlar/orhan-bursali/24-yil-imamogluna-gazetecilere-dokuzar-yil-belirginlesen-2300895
Orhan Bursalı,Önümüzdeki 2 yılda daha neler yaşayacağız?,16 Şubat 2025 Pazar,"TÜSİAD’ın toplantılarını ve açıklamalarını izlerim. 10 yıldan fazla zamandır, bu yıllık toplantılarındaki yüksek istişare meclisi ve TÜSİAD başkanlarının konuşmaları haklı eleştirel bir ton taşımaktadır. Dernek sitesinde bütün bu konuşmalar var. Bu son toplantıda bu tonun bir gömlek artırıldığını görüyoruz. Neden? Çünkü ülkenin sorunları ağırlaşıyor, iktidar çözüm bulamıyor, üstüne üstlük son aylarda siyasi ve hukuki uygulamalarıyla giderek daha merkeziyetçi, daha tek adamcı, söz söyleme ve eleştiri yapma özgürlüklerini cezalandırma baskısı ile daha çok askıya alan, otoriter olmanın da ötesine doğru yol alan bir yeni karakter kazanıyor. Medya üzerinde baskılar “Bak benim istediğim şekilde yayın yapacaksın yoksa RTÜK’ün en ağır cezalarını devreye sokarım” diyen bir kurum var karşımızda. Suat Toktaş, Halk TV yayın yönetmeni, istenilen cezanın sıfır yaptırımı olmasına rağmen, hukuk ve yasalar çiğnenerek 20 güne yakın tutuklu. Hemen yargılansa verecekleri muhtemel ceza ertelenecek ve hayatını normal sürdürecek. TÜSİAD’da kalalım, Türk Ceza Kanunu’nun “suçtan kaynaklanan malvarlığı değerlerini aklama”, “silahlı örgüt”, “silah sağlama” başlıklı hükümleri veya Terörizmin Finansmanının Önlenmesi Hakkında Kanun’un “terörizmin finansmanı suçu” başlıklı hükmünde düzenlenen suçların işlendiği hususunda kuvvetli şüphe duyulması halinde Tasarruf Mevduatı Sigorta Fonu (TMSF) şirketlere el koyabilecek. Kanıt gerekmiyor, şüphe duyulması yeterli. Bu tür maddelerin nasıl kötüye kullanılabileceğinin sayısız örneklerini var. Yargı devre dışı. İşveren dünyası bu maddeyi büyük bir siyasi tehdit olarak algılıyor ve başlarının üzerinde bir Demokles’in kılıcı sallanıyor. Patronlar derneği bunu eleştirmesin mi? Türkiye iktidarın bir zamanlar ortağı FETÖ’nün ali kıran baş kesen başsavcısının nasıl herkesi uyduruk bahane ve sahte belgelerle içeri tıktığını yaşadı. Şimdi ülkeyi benzer bir durumla karşı karşıya bırakan uygulamalara gidildiği görülüyor. Zafer Partisi lideri Ümit Özdağ’ın tutuklanması, olağanüstü bir yeni siyasi duruma geçildiğinin belgesi gibi kabul ediliyor ve iş ve siyaset dünyası kişisel özgürlüklerinin yanı sıra, mal varlıklarının bile tehdit altına girdiğini görüyor. Belediye başkanlarının görevden alınması, siyasi rakip İmamoğlu hakkında sudan nedenlerle açılan davalar, biri korku iklimi yaratmış durumda. Devlet Denetleme Kurulu’na, devletle ilişkili tüm kurumların ve tabii ki belediyelerin sorumlularını yargıyı devre dışı bırakarak görevden alma yetkisi verilmesi de ülkenin bir hukuk devletinden uzaklaştığının kanıtları olarak görülüyor. Ve iktidar suskun, tartışmayan, görüş belirtemeyen, eleştirmeyen, her kesimin iktidara biadını kabul eden bir toplum dayatıyor. TÜSİAD’a açılan soruşturma da bunun bir örneği gibi. TÜSİAD YİK Başkanı Mehmet Ömer Arif Aras konuşmasında, *Bolu Kartaltepe’deki yangın faciasına ve sorumluların hâlâ ortaya çıkartılmamasına itiraz ediyor. Bunu herkes söylüyor yazıp çiziyor. *İliç’teki madende yaşanan toprak kaymasında, devletin denetlemekle sorumlu bürokratlarının hatalarının gündeme getirilmesi isteniyor. *Aras diyor ki “Serbest piyasa koşulları işlemeli, ihalelerde ve kredilerde eşitlik ilkesi gözetilmelidir. Eğitim sistemini tarikatların etki alanının dışına taşımalıyız. Devletin bütçe disiplinine uyması, kamuda tasarrufu artırması gerekiyor. Politik hayatta da olağanüstü olaylar yaşıyoruz. Seçilmiş belediye başkanları görevden alınıyor, yerlerine kayyum atanıyor” diyor. Bütün bunları muhalefetteki herkes demiyor mu? Yukarıdaki grafikte Türkiye’nin hukukta nasıl aşağı doğru büyük düşüşler yaşadığını görüyoruz. Grafiğin alt sırasındaki yıllar muhtemelen görülmeyecek ama başlangıç tarihi 1900. Sağ tarafta uçurumdan aşağı yuvarlanmanın tarihi ise 2008’de başlıyor. 2020- 2025 arası, dipte bir düzlemde seyrediyor hukukun üstünlüğü. Dipte çırpınıyoruz. Ve bu durumda yeni yasalarla daha da dizginlenen bir toplumsal ve siyasi atmosferde seçime gidiyoruz. Ve sus atarım içeri, el koyarım, kapatırım göz dağları. Önümüzdeki 2.5 yılda bakalım neler yaşayacağız.",https://www.cumhuriyet.com.tr/yazarlar/orhan-bursali/onumuzdeki-2-yilda-daha-neler-yasayacagiz-2300214
Orhan Bursalı,"Cumhurbaşkanı haklıdır, Batı’yı biz kurtarabiliriz!",27 Şubat 2025 Perşembe,"Cumhurbaşkanı Erdoğan Almanya seçim sonuçlarından sonra “aşırı sağcı demagogların” giderek Avrupa’da yükseldiğini, liberal demokrasilerin ciddi bir krize ve darboğaza girdiğini hatırlatarak Avrupalılara kurtarıcı olarak bir cankurtaran simiti attı: Türkiye. Avrupa’nın ihtiyacı olan can suyunu Türkiye’nin sağlayacağını ileri sürdü. Bu durumda Avrupa’da ırkçı sağcıların yükselmesinin neden olarak göçmen karşıtı ve İslam düşmanı politikalar olduğunu belirtiyor ve bu politikalara son verilerek Türkiye’yi adeta kucaklamasını öneriyor. Şu paragrafa bakın: “Hayat gibi siyaset de boşluk kabul etmez. Avrupa demokrasilerinde ortaya çıkan boşluğu son seçimlerde görüldüğü üzere aşırı sağcı demagoglar dolduruyor. Tabii bir de buna Batı’nın 471 gün süren Gazze’deki soykırım karşısında takındığı ikircikli tavrı da eklemek gerekiyor. Yıllardır dünyaya örnek gösterilen Batılı değerlerin insanlık için ortak bir fayda hedefinin olmadığı özellikle bu süreçte tekrar anlaşılmıştır.”.. “Aşırı sağ hareketler bugün Avrupa’da siyasetin belirleyici aktörleri haline gelmiştir.” Hangi koşullarda bu konuşmayı yapıyor Erdoğan? Trump’ın Avrupa’yı kurtarıcı rolünden vazgeçtiğini açıkladığı, NATO’yu tartışma konusu yaptığı, Grönland’ı Danimarka’dan eninde sonunda alacağını açıkladığı ve Ukrayna’ya destek konusunda tamamen Avrupa’dan ayrıldığı, diktatör dediği Zelenski’yi istifaya çağırarak Putin ile anlaşmaya başladığı koşullarda. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Artık dünya anlaşmaların, işbirliklerin, uluslararası kuralların geçerli olduğu güçlülerin dünyasına dönüştü. Baş aktörler Trump, Putin ve Şi Cinping. Ve Trump için hemen hemen tek geçerli şey de para oldu. Ukrayna madenlerine çökmek istemesine bakın. Trump ABD’de vatandaşlık ve yatırım için 5 milyon dolar değerinde Gold Kart çıkarıyor. Bu satıştan 35 trilyon dolar toplamayı umuyor (ABD’nin borcu kadar!). Avrupa kimlik bunalımına girdi, bütün değerleri yıkıldı, güvendiği dağlara kar yağdı. Aslında Trump ilk döneminde Avrupalılara bu mesajı vermişti. O zaman bir Avrupa ordusu projesi hazırlıkları yapıldı. Fakat Biden gelince, yine güvenliklerini ABD’ye yıktılar ve ABD ile kârlı ticaretlerini sürdürdüler. Şimdi bu ticarette de kapıları daralıyor. Avrupa’yı bu duruma düşüren, şüphesiz ki ABD/ NATO’nun Rusya’yı iyice küçülterek etkisi altındaki Ukrayna vb. gibi ülkeleri tamamen Avrupa’nın egemenliği altına alma politikaları oldu. Öyle ki Karadeniz’i bile NATO gölüne çevirmeye giriştiler. Rusya’nın yanıtı çok sert oldu: Egemenlik çekişmesinin en yoğun olduğu ülkede, Ukrayna savaşını başlattı. Aslında evet denebilir. Zaten Erdoğan’ın açıklamaları da Avrupa’nın başının çaresine nasıl bakacağı düşünceleri çerçevesinde, Türkiye’ye ilgilerinin görünür şekilde artmasının sonucudur. NATO Genel Sekreteri Rutte, Türk savunma sanayisine övgüler düzdü ve Avrupa ile işbirliğini artırma çağrısı yaptı. Başka şeyler de var, Avrupalıların Türkiye’de giderek artan özgürsüzlükler ortamına eleştirilerini askıya alması gibi. Erdoğan Avrupalılara beni böyle kabul edin, içinize alın diyor, “Ekonomisi ve demografik yapısı hızla yaşlanan Avrupa’ya can suyu verecek olan da Türkiye’nin tam üyeliğidir. AB bu gerçeklerle ne kadar erken yüzleşirse, kendileri için o derece hayırlı olacaktır.” Erdoğan bir aralık gördü ve oradan Avrupa’nın içine bakıyor. Şimdi bir şaşırtmaca daha yapmasını bekliyoruz, ülkesi için; Avrupa’da giderek baskı altına giren liberal demokrasiye Türkiye’de kapıları aralamalı! Tüm hukuksuz yargılamalar sona ermeli, Kavala, Demirtaş, tüm Gezi olaylarının içeriye atılan masum insanları, hepsi dışarıya, özgürlüklerine! Siyasi mahkeme ve yargılamalardan iktidar ellerini çekmeli. Avrupa’nın kapılarının açılmasını gerçekten istiyorsa! Avrupa’ya bu çağrıyı yapan liderden şimdi bu cesaret bekleniyor. Kendisine yeniden çok istediği cumhurbaşkanlığının yolunu da açacak olan hızlı demokratik atılımlardır. Bu seçeneği ciddi olarak düşünmeli. Evet Erdoğan nasıl Avrupa’dan imkânsızı istiyorsa biz de tam gerçekçi olup niye imkânsızı istemeyelim!",https://www.cumhuriyet.com.tr/yazarlar/orhan-bursali/cumhurbaskani-haklidir-batiyi-biz-kurtarabiliriz-2304158
Orhan Bursalı,Güçlü olan toprak kazanır dönemi,06 Mart 2025 Perşembe,"Trump’ın Rusya ile anlaşarak Ukrayna savaşını Rusya lehine bitirme girişimi ile Avrupa yalnız kaldı. ABD’nin AB üzerindeki koruma şemsiyesi kalktı. Anlaşılan Rusya’nın işgal ettiği ve Rus nüfusunun yoğun olduğu iki bölgenin önemli bir kısmı Rusya’ya geçecek. Tabii Avrupa ve Kiev’in bunu kabul etmesi zor: RusAmerikan muhtemel anlaşmasını reddederlerse Ukrayna’nın tüm yükü Avrupalıların sırtına binecek. Bu muazzam paralar demek, Avrupa ülkeleri hem yüz milyarlarca Avro’yu kendi savunma önlemlerine ayıracak, üstelik Ukrayna’ya da top tüfek milyarlarca Avro destek vermek zorunda kalacak. Avrupalılar bunu kaldıramaz. AB’nin, toplumun hissedilir bir yoksullaşmasını gündeme getirecektir. Bu nedenle güvencelerle desteklenecek zoraki ve zorunlu bir barış görüşmelerinin ön plana çıkacağı bir sürece giriyoruz. Trump’ın Zelenski’ye Beyaz Saray’daki o ünlü tartışmada söylediği, “Kaybettin, elinde güç yok Rusya karşısında” sözlerinin, aslında Trump’ın toprak genişletme politikasının da Ukrayna’da yansımasını görüyoruz. Grönland’ı ele geçirme, Kanada’yı, ekonomik olarak boyun eğdirerek ilhak etmenin yollarını arama politikası, aslında dünyanın güçlü devletlerinin yayılmacı ve istilacı eski politikalarına geri dönüldüğünün işaretleridir. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Trump, Rusya’nın toprak kazanımını yasalaştırarak aslında kendisine de bu tür hamleler için zemin hazırlıyor denebilir. Bunun arkasından Çin’in de Tayvan’ı ilhak etmesinin zemini oluşur. Bir işadamı olarak Trump, bir dünya savaşı çıkmasını istemez, Zelenski’ye sen dünya savaşı çıkartmak istiyorsun sözleri anımsayalım. ABD’de NATO’dan çıkalım sözleri de yükseliyor. Biden’ın NATO’yu dünya çapında bir savaş /savunma makinesine dönüştürme projesi çökmüş durumda. Trump Avrupalılara artık kendinizi koruyun derken NATO’nun Rusya’yı dört bir yandan kuşatma ve nüfuz alanlarını Batı’nın siyasal ve ekonomik yarar alanlarına dönüştürme projesinin de artık geride kaldığını söyleyebiliriz. Ukrayna, Rusya ile Batı arasında etki alanları mücadelesiydi. Bu hegemonya mücadelesi zaten öteden beri hiç durmamıştı. 2008 Gürcistan, 2014 Kırım savaşları bu nüfuz bölgeleri mücadelesinin kanlı örnekleriydi. Daha önceki “portakal-gül devrimleri” Batı’nın siyasi mücadele ile bu bölgeleri Rusya’dan koparma girişimleriydi. Gürcistan olsun Ukrayna olsun, hemen hemen toplum olarak ikiye bölünmüştü. Yarısı Batı’ya ilhak olunmak (AB ve ABD’nin müthiş propaganda ve para harcamaları ile), diğer yarısı da Rus nüfuz bölgesinde kalmak istiyordu. Zelenski Ukrayna’yı Batı’ya bağlamak üzere seçilmiş politikacıydı. Aslında bu Batı’ya yöneliş, Doğu’dan Batı’ya, zenginliğe ve refaha doğru uzun süredir devam eden “kavimler göçü”nün bir parçasıdır. Avrupa yanı başındaki bu ülkelere kapılarını açık tutarken Ortadoğu ve daha doğudan göçlere ise duvar örüyor. Türkiye burada doğudan göçü önleyici ülke rolündedir. Ukrayna öncesinde, büyük gerilim ve neredeyse bugünkü benzer savaşın ülkesi oldu 2008’lerde. ABD, Gürcistan’ın NATO’ya girmek isteyen yönetimini askeri bakımdan eğitmiş, donatmış desteklemişti. Ama Rusya askeri gücünü devreye soktu. Güney Osetya ve Abhazya’nın Gürcistan’dan ayrılmalarını destekledi. Gürcistan bugün de durulmuş değil. ABD/AB Gürcistan’da başarsaydı, Gürcistan, Karadeniz’deki siyasi-askeri üsleri olacak, Karadeniz’de Ukrayna-Gürcistan ittifakı ile Rusya’yı bu kez güneyden kuşatacak, Karadeniz’i Ruslara tamamen kapatmaya çalışacaktı. Yani Ukrayna’nın işgalini, Rusya’nın bu Batının kuşatma politikasına sert ve kanlı bir yanıtı olarak da görmek gerek. ABD’nin Yunanistan Dedeağaç’ı askeri üsse dönüştürmesinin amacı da Rusya’yı kuşatma politikasının gereğiydi. Dahası, Kanal İstanbul’un bir yönü de buradan ABD’ye Karadeniz’in kapılarını açma olasılığını barındırıyordu. Trump şimdi buralarda ne yapar bilmiyoruz.",https://www.cumhuriyet.com.tr/yazarlar/orhan-bursali/guclu-olan-toprak-kazanir-donemi-2306504
Orhan Bursalı,Yüzde 51 oyla Türkiye’yi yöneteceğini mi sanıyorsun,23 Şubat 2025 Pazar,"Ey İmamoğlu, ey CHP boşuna çabalıyorsunuz, zaten yüzde 51 asla alamayacaksınız buna olanak vermeyiz de diyelim aldınız, ülkeyi mi yöneteceğinizi sanıyorsunuz? Şimdi bunu böyle söylesem okurların saldırısına uğrayabilirim. Geçen Cuma Halk TV’de 10 dakikalık bir soru yanıtta, bazı izleyicilerin sözlü saldırısına uğradım: Ne demek onu yapacaklar, bunu yapacaklar demek, karamsarlık yayıyorsun, bunu asla yapamazlar diyeceğine. Aslında iktidarın ne yapabileceği üzerine bir bakıştı söylediklerim. Muhalefet, CHP, İmamoğlu, halk ne yapar, bunu bilemem ve bu farklı bir tartışma boyutu. Zor bir seçim sürecine girdiğimizin herkes farkında. Tutuklamalar dur durak bilmiyor. Kent uzlaşısı, tamamen siyasi parti ve partilerin seçim kazanmak için uyguladıkları politikalara ilişkindir. Bu onların özgürlük alanıdır. Ama böyle bir özgürlüklerinin de olmadığını iktidar savcılarının soruşturmalarından görüyoruz. Artık muhalefet partilerinin ne yapıp yapamayacaklarına savcılar karar verecek. (Daha doğrusu bağlı oldukları güç merkezi, her neyse ve kimse orası.) AKP, Türkiye’nin kuruluşunu, bugünkü varlığını tanımayan, ülkenin anayasal birliğini yerle bir edeceklerini söyleyen, geçmişinde ve içlerinde domuz bağı cinayetlerinin izi ve takipçilerinin bulunduğu bir parti ile iç içe, onu kucağında Meclis’e taşıyor. Savcı beylerin kılları kıpırdamıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne “Böyle bir parti ile nasıl işbirliği yaparsın” diye sorabilirler ne de “Sen nasıl ülkenin varlığını tartışma konusu yaparsın, anlat bakalım” sorgusuna çekerler. Cumhurbaşkanının diploması konusunda o kadar söylenti ortalıkta dolaşırken, bu söylentilere son verecek bir soruşturmaya konu olmazken şimdi savcılar Ekrem Bey’e bir de sahte diploma davası açabiliyor. Görmüyor musunuz nereye gidildiğini? Çamur at izi kalsın. Önemli olan itibarsızlaştırmak ve AKP seçmenine sakız çiğnetmek. Sadece o mu? Kapı gibi diplomasına, bu sahte diye ceza bile verebilirler. Bu, sen nasıl üniversiteyi bitirirsin, cezası olur. İmamoğlu yarıştan çekilsin, eleştirilerine son versin, açtıkları altı davayı da hukuki zemine oturturlar ve hepsi bir bir düşer. Amaç bıktırmak, susturmak, sen ülkeyi yönetme hayalini kurma boşuna, diyerek, TÜSİAD’ın iki tepe yöneticisini bile saatlerce sorguya çektirerek, gidebilecekleri son noktanın küçük bir örneğini veren bir durumdan söz ediyoruz. Çok hızlı seçim seyri içine girdik. Ekonomi umurlarında değilmiş gibi davranıyorlar, Merkez Bankası’nda döviz biriktiriyorlar, onları seçime doğru harcayarak oy avcılığına çıkacaklar. Seçmen yemezse de umurlarında olmayabilir, nihayet seçim kurulları tepeden tırnağa kontrollerinde, değil mi? Yaptım, dedim oldu, ufukta görünen yazı. CHP ve muhalefet partileri için en önemli çıkış, halkın mümkün olduğu kadar her kesimini örgütlemekten geçiyor.",https://www.cumhuriyet.com.tr/yazarlar/orhan-bursali/yuzde-51-oyla-turkiyeyi-yonetecegini-mi-saniyorsun-2302751
Orhan Bursalı,Şartsız şurtsuz derken kim kazanıyor?,03 Mart 2025 Pazartesi,"Her zaman gerçek durumu saptamalıyız, uyandırılmak istenen algı veya inandırılmak istenenle gerçek durumun örtüşüp örtüşmediğini ancak böyle anlarız. İktidarın (tabii ki Bahçeli dahil) kayıtsız şartsız silah bırakıp kendini “kapatacağı” iddiaları karşısında; Sırrı Süreyya’nın Öcalan’ın resmi metnine eklediği “mütemmim cüz” olan dipnotu (asıl şeyin ayrılmaz parçası), PKK’nin “Önder özgür kalmalı, kongre toplamaya ve feshedilmeye başkanlık etmeli” mealindeki açıklaması; ne oldukları bilinmeyen siyasal ve hukuki koşullara gönderme yapılması; aslında, İmralı ile iktidar arasında varılan anlaşmanın geniş çerçevesini bize gösteriyor. Önce kamuoyunun en çok kabul edeceği, sevineceği “Silah bırakılıyor, PKK kendini dağıtıyor” metni servis ediliyor. “Daha ne istiyorsunuz, terörsüz Türkiye işte, analar ağlamayacak” propagandasını dinliyoruz. Ve Binali Yıldırım anayasadan Türklük lafını çıkartalım, diyerek neler yapılacağını ifşa ediyor. Hayır, tabii ki PKK’nin kendini feshetmesini ve terörün bitmesini herkes ister. Buna itiraz yok. Ama PKK’nin gelinen aşamada kendini feshetmesinin de önemi yok. Öcalan’ın saptaması doğrudur: Türkiye’ye karşı silahlı saldırılarla bir şey elde etmesinin olanağı olmadığını ve kendini tekrar eden amaçsız bir kısır döngüye girdiğini söylüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama Suriye’deki PYD (Demokratik Birlik Partisi, Salih Müslim) ve YPG’yi (Halk Savunma Birlikleri) PKK yönetmektedir. Bir de SDG ve daha bir dizi başka örgüt de var. Kafayı karıştırmanın anlamı yok: PKK bütün bu örgütleri kurdu ve içinde yaşıyor. Bu örgütler Suriye’nin beşte birini yönetiyor, Amerikalıların koruması altındalar; ne kadar olduğu tam bilinmeyen (60-100 bin) silahlı örgütü/ ordusu var. Şam, dağıt kendini gel Suriye’nin ordusuna katıl diyor. Özerk bir yönetim kurulmuş, ABD ve İsrailce destekleniyor. Petrolleri var, bağımsız bir eyalet gibi ve devlet olarak ilan edilmesi Suriye’deki gelişmelere bağlı. İsrail kesin tam bir Suriye istemiyor, çok parçalı bir Suriye önümüzdeki süreçte kesinleşecek. PKK ve lideri, aslında Suriye’deki varlıklarıyla ve devlete doğru gelişme olanaklarıyla başarı elde etmişlerdir. Salih Müslim, İmralı’nın çağrısı bize değil, bizi ilgilendirmiyor demektedir. PKK, saydığımız Kürt örgütlerinin içinde, yönetimindedir. Türkiye’ye karşı silah ve şiddete dayanarak hak elde etme iddiası tükenmiştir. Artık Suriye’deki kazanımlarına varlıklarına bundan sonra hep zarar geleceğini görüyor. Kimse şunu sormuyor: Bu noktada artık PKK olsa ne olur olmasa ne olur! PKK Türkiye’de artık eylem yapamaz, görüşü hayalidir. TUSAŞ’da bu mesajı verdiler. Ama bu terör saldırılarıyla artık bir kazanç elde edemezler. Bu noktada İmralı yeni bir siyasi stratejiyle sahneye çıkıyor. İktidar ona kapat PKK’yi önerisiyle gidiyor. Saray bunu biliyor, net görüyor. Tamam PKK’yi fesh edelim, senin yeniden (ve hep) başkan seçilmene yardımcı olalım ama sen bana/bize ne vereceksin? Siyaset, al ver pazarlıksız olmaz. RTE/Bahçeli Suriye’de değiştiremeyecekleri bu olgular karşısında, içeride kendine bir yarar politikası çiziyor: DEM’le, Kürt seçmenle yeni anayasa ve siyasi kazançlar. Bahçeli, “DEM”li çaya geçti ani kararla. Cumhurbaşkanının ikna gücü yüksek. Oturup konuştular: İktidardan düşme tehlikesi içindeyiz. Bu bizim için felaket olur. Her şey kontrolümüz altındayken yeniden seçilme koşullarını yaratmanın şimdilik en güçlü yolu DEM’in kesin desteğini almaktan geçiyor. Ve düğmeye basıldı. Kayyum atamaları ve baskılar da bir sopa ve kararlılık olarak kullanılıyor. Otoriter ve keyfi yönetim, işlemeyen bir anayasa ve yargı sistemi ortadayken Kürt siyaseti özgürlük içinde yüzecek! Bambaşka bir döneme giriyoruz.",https://www.cumhuriyet.com.tr/yazarlar/orhan-bursali/sartsiz-surtsuz-derken-kim-kazaniyor-2305391
Orhan Bursalı,Önümüzdeki sürecin bilinmeyen en önemli konusu,13 Şubat 2025 Perşembe,"İki önemli bilinmeyen konu önümüzdeki süreci belirleyecek ve düğümü çözecek. Burada en önemli düğüm, cumhurbaşkanının da aday olacağı seçimin nasıl yapılacağıdır. Bilinen 1: Anayasanın buyurduğu gündemle seçime gidilirse yani 18 Mayıs’ta yasal seçim olursa cumhurbaşkanı aday olamaz. Bilinen 2: Bu anayasa ile seçime gidilecek ve cumhurbaşkanı aday olacaksa Meclis’in süre bitmeden kendi kendini feshetmesi gerekir. Böylece cumhurbaşkanı kendi yasal dönemini bitirememiş olduğu için bir dönem daha aday olma hakkına kavuşur. Bilinen 3: Meclis’in fesih ve seçime gitme kararı alabilmesi için ise 360 milletvekilinin oyu gerekir. Cumhur İttifakı’nın toplam oyu ise 320. Yani bu sayıyla Meclis’i erken fesh edemiyor iktidar. Bunun için 40 millet vekiline ihtiyaç var. Meclis’te İYİ Parti, CHP ve İşçi Partisi’nden destek kesinlikle alamaz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ortak meclis grubu oluşturabilmek için Saadet, Gelecek ve DEVA partileri 25 milletvekili ile Yeni Yol Partisi kurdular. DEVA ve Gelecek 2’şer ve Saadet 1 milletvekili ile Meclis’te varlıklarını sürdürüyor. Buradan da iktidara oy çıkmaz, büyük olasılıkla. İki üç fire verirler mi, bilmiyoruz. 12 bağımsız milletvekili var. Bunlardan 6’sı destek verir mi, bilmiyoruz. Yeniden Refah 4 milletvekiline sahip. Destek verir mi? Bence hayır. Erdoğan’sız bir seçimde oy oranları ve milletvekili çıkarma şansları daha yüksektir. Buralardan diyelim 10 kadar destek devşirse bile 30 milletvekilinin oyuna ihtiyaç var. Geride en büyük muhalif grup olarak DEM Parti kalıyor: 57 milletvekili. Cumhurbaşkanı 360 milletvekilini nasıl ve nereden bulacak öyleyse? Ortada tek seçenek kalıyor DEM. Geçen yıl Erdoğan-Bahçeli görüşmesi DEM içindi. Hemen arkasından, Bahçeli büyük bombasını patlattı, Öcalan’a örgütünü dağıt Meclis’e gel konuşma yap dedi. DEM’lilere sevgi gösterilerini eksik etmedi. Bahçeli’nin DEM’lilere sevgisine eşlik eden ana teması da Erdoğan’ın yeniden seçilmesi zorunluluğunu vurgulamasıydı. Cumhurbaşkanının yeniden seçilme koşullarının yaratılması ile Kürt kart atbaşı gidiyor. Açtıkları Kürt kartı, Meclis’i yasal döneminden önce yenilemek için mecbur oldukları DEM milletvekillerinin desteğini alabilmek içindi. Zaten DEM desteği rahatça erken seçime götürür. DEM’in desteği olmadan Meclis’i fesh edemezler ve cumhurbaşkanı da aday olamaz. Hatta DEM desteği ile rafta beklettikleri ve kimsenin içeriğini bilmediği anayasa değişikliğini referanduma götürmeye bile yeter. Tabii, İmralı ve DEM’in anayasa değişikliği taleplerini içerecek, en azından bu dileklerde bir uzlaşma sağlanacak yeni anayasa. Durum budur. Burada başka bir sorun var: Hem DEM’lilere baskı, kayyum, tutuklama, ceza. Öte yanda da Kürt kartı, DEM desteği talebi ve İmralı ile görüşmeler. İktidarın bu paradoksu neden? Gelecek yazıda bunu kaşıyalım biraz.",https://www.cumhuriyet.com.tr/yazarlar/orhan-bursali/onumuzdeki-surecin-bilinmeyen-en-onemli-konusu-2299197
Orhan Bursalı,"Açıklayın cumhurbaşkanı adayınızı, seçimi resmen başlatın",20 Ocak 2025 Pazartesi,"Mıy mıy mıy... Yok sert muhalefet yapacağız, yok çok yerde miting yapacağız, yok iktidarı bize teslim edin, yok erken seçim kaçınılmaz... CHP’nin hiçbir önde geleni, gördüğüm kadarıyla, bir hafta içinde siyasi işlerin tamamen değiştiğinin farkında değil; veya farkında olanlar başkanın çizgisinden bir adım öne çıkma cesaretini gösteremiyorlar. Tamam parti disiplini önemli, ama yahu daha önceki gün İstanbul’da toplandınız, ne konuştunuz Allah aşkına! Sert muhalefet yapmayı mı? Paradigma değiştirin el yükseltin dedim dün, bunun nedeni cumhurbaşkanının bunu çoktan -Esenyurt kayyumu ile- yaptığı, seçimi resmen başlattığı ve tüm cephanesini CHP’yi paramparça etmek üzerine kurduğu gerçeğine dayanmasıydı. Olayın farkında olmayanlar TV’lerde siyasi hikâye anlatmakla meşguller, iktidar ne kadar haksızlık yapıyormuş, hukuk ve yargıyı silah olarak kullanıyormuş vb.. Ayol bunlar yeni mi? Dinleye dinleye yaza çize bıktık. Milleti enayi yerine koyan 3-4 saatlik dizi filmler gibi. Bu da cumhurbaşkanı adayını açıklamakla olur. Turpun büyüğü Ekrem İmamoğlu ise (olsa da olmasa da) hemen ilan edin adayınızı. İşler bu noktaya gelmeden önce, kim en çok seçilme şansına sahipse o aday olmalı diyordum. Ama şimdi siyaset 180 derece değişerek bir üst noktaya evrildi. Çok erkene alındı. Bırakın adayınız toparlasın, öne çıksın, başına beklenen çorap örülmeden bir adım önce davranmayı göze alın, cesaret edin. İki yıl var, iyi bir programla adım adım cumhurbaşkanı adayını hem kendisi hem partisi inşa etsin. Paradigma değişikliği, el yükseltmek derken dünkü yazımda bunu kastediyordum, bu yazıyı da planlamıştım. Şimdi açıklarsak adayı parti içinde dengeler ne olacak, Mansur başkan ne olacak diye düşünmeyin, Mansur Bey’e de sıra gelir, bir sürü görev var, parti içi ilişkileri düzenleme becerisini göstermelisiniz. Yoksa parti olmaz, merkez de yok demektir. Şu gelinen noktada hızlı davranmak ve ön almak CHP için en önemli meseledir. İşi zamana yayarsanız nal toplama olasılığınız yüksek. Şu anki anketlere bakıp işlerimiz tıkırında demeyin. İktidarın gerçekten seçimi kazanmak için çok üst düzeyde adeta savaş ilan ettiğini görmeli. İmamoğlu adaylığı ile ona belirli bir dokunulmazlık da sağlarsınız. Yok gözü kara giderlerse büyük bir mağduriyet elinize geçer, ki bu en az 5 puan demektir. Bu puanı İmamoğlu, başına bir şey gelmezse iki yıl içinde zaten 10’a çıkartır. Eğer cahil cesareti ile İmamoğlu’nun üzerine giderlerse elinizdeki diğer güçlü adayı sahaya sürersiniz. Üzerinize topla tüfekle geliyorlar, cumhurbaşkanının hiçbir dur durağı yoktur bunu biliyor olmanız gerek. Bu nedenle en iyi savunma önceden harekete geçmek ve aday açıklamaktır. Siyaset, cesur kararları zamanında alma sanatıdır. Seçimi resmen başlatın!",https://www.cumhuriyet.com.tr/yazarlar/orhan-bursali/aciklayin-cumhurbaskani-adayinizi-secimi-resmen-baslatin-2290935
Orhan Bursalı,RTE cumhurbaşkanı seçimini başlattı CHP el yükseltmeli,19 Ocak 2025 Pazar,"CHP belediyelerine operasyonlara ve kayyum atamalarına paralel medya operasyonlarıyla ve Meclis’te yine medyaya yönelik bekleyen iki yasa önerisiyle cumhurbaşkanı seçim kampanyasını Saray başlattı. Adaylığını “kankası” bir türkücüye açıkladı. Mersin AKP kongresinde de resmen 2028 seçimlerini başlattı, 50 artı 1 dedi. Seçim zamanında yapılırsa adaylığını zaten koyamaz. Meclis’i kendisi feshederse de koyamaz. Tek seçenek Meclis’in seçimi öne alması. O takdirde aday olacak. Cumhurbaşkanının görev süresi 14 Mayıs 2028’e kadar. Normal seçim tarihi. Meclis yenileme kararı alırsa seçim karardan itibaren 60 gün sonra yapılacak demektir. Yenileme kararı 2027 Ağustos’unda alınırsa ekim, kasımda hem cumhurbaşkanı hem parlamento seçimleri yapılır. Tabii 2028 ocağında da alınabilir, o zaman martta. AKP’de eğilim 2027’de ekim gibi seçim yapmak. Tabii bu yazdıklarım normal koşullarda ve bu anayasa ile yapılacak takvimi içeriyor. Anayasa değişir mi, DEM’in de desteğiyle 360 milletvekilini bulurlar ve ülkeyi referanduma götürebilirler mi? Tamamen siyasi gelişmelere bağlı. O takdirde nasıl bir anayasa ile seçime gidileceği bir sır. Yeni anayasa AKP’nin kasasında duruyor. DEM ile uzlaşma olursa değişiklikleri yaparlar ve referanduma götürürler. Apo’yu da seçim meydanlarında görür müyüz bilmiyorum! Referandum süreci uzar. Milletin reddetme olasılığı da vardır. Sonra hemen genel seçimler. Milletin derdi referandum ve cumhurbaşkanını yeniden göreve getirecek süreç olur mu, sanmam. Ama cumhurbaşkanı sanki var olan anayasa ile seçime gitmeye hazırlanıyor gibi. Daha önce yazdığım gibi baskının yoğun, adaletsizliklerin diz boyu, haksız davaların alabildiğine, ifade özgürlüklerinin iyice kısıtlandığı, CHP’lileri yalnız bırakacak bir politikanın meydanlarda at koşturduğu hatta pek çok CHP siyasetçisinin içeri atılacağı bir sürece giriyor olabiliriz (terbiyelice söylüyorum). İktidar seçimi almayı bir ölüm kalım meselesi olarak görüyor. Gözü kara gidecektir ve Mersin kongresinde sanki bunun işareti verilmiştir. DEM ve İmralı’nın derd Eğer AKP ile bir anlaşma sağlarlarsa DEM ve İmralı için ülkenin demokrasi ve özgürlüklerin sınırlarının genişletildiği bir ülke olması durumu ne kadar umurlarında olur bilemem. Kürt Meselesinde iktidarın vereceği bazı tavizleri (ne olduğunu bilmiyoruz) ileri bir kazanç olarak göreceklerdir (büyük olasılıkla). Ama sonrası? Ama sonrasını ülkeyi bütün olarak görecek bir Türkiye partisinin meselesi olacaktır. Kendi kısmi kazançları mı, ülkenin geleceği mi? Bu da bir bilinmez. CHP kürsüden nutuklar atarak hiçbir yere varamaz. El yükseltmeli ve yüksek siyasete soyunmalıdır. Yani parti, içine girdiğimiz yeni sürecin farkında mı? Ciddi ve büyük bir “paradigma değişikliği”ne parti hazır mı? Buradan pek öyle görünmüyor. Şimdilik!",https://www.cumhuriyet.com.tr/yazarlar/orhan-bursali/rte-cumhurbaskani-secimini-baslatti-chp-el-yukseltmeli-2290669
Orhan Bursalı,"Ya hep beraber ya hiç, CHP örgütlü bir güç, yapabileceği çok şey var",16 Ocak 2025 Perşembe,"İktidar her açıdan ve her kesimi özellikle Meclis’e getirdiği yeni torba yasa tasarılarıyla tam bir mengene içine sokuyor ve her adımda bir tık daha sıkıştırıyor. Pazartesi yazımda iktidarın CHP’ye BAAS’çılık suçlaması (Suriye ve Irak’ta kurulan tahakkümcü parti yönetimleri) yaparken bu tür yönetim biçimleriyle bizim iktidarın benzerliklerine işaret etmiştim. En önemli benzerliği atladığımı bir yazar dostum hatırlattı. Medya üzerinde tahakküm. Kaç kanal saymadım ama 20 kadar TV kanalında, mesela liderin her türlü konuşması aynı anda naklen yayımlanıyor. Şüphesiz ki Saray bu düzeni kurdu ve yönetiyor. Bu ancak otoriter ve ötesi rejimlerde görülen bir düzendir. İkincisi toplumu, tartışmayı, iktidarı eleştirmeyi, devlette yapılan yanlışları yasadışı uygulamaları ortaya çıkarmayı adım adım engelleme ve eleştirisiz suskun bir ülke oluşturmaya yönelik uygulamalar. Özlem Gürses’in ayağıyla evine kelepçelenmesi son içler acısı haksızlık ve ancak otoriter ve ötesi ülkelerde görülebilecek sus konuşma eleştirme uygulamaları. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bugüne kadar mesela RTÜK aracılığıyla muhalif ekranlara yönelik yasaklayıcı kararlar yetmiyor. İfade özgürlüklerine yönelik, olur olmaz, vay gözünün üzerinde kaş var biçiminde keyfi yargı eylemleri. Meclis’te iki yasa tasarısı ile seçimlere giden süreçte mengeneler bir tık bir tık daha sıkılacak. Bakın TMSF’ye şirketler dahil istediği her yere kayyum atama yetkisi yenileniyor. TCK veya Terörizmin Finansmanının Önlenmesi Hakkında Yasa’da düzenlenen suçların işlendiğine dair kuvvetli şüphe olması halinde şirketlere, mal varlığı değerlerine TMSF kayyum olarak atanabilecek ve gerektiğinde bu servetlere el konup satılabilecek. Hep böyle yapılmıyor mu, “kuvvetli şüphe” ibaresi koy, sonra keyfi olarak bunu herkese uygula. Diğer bir torba yasa, “Siber Güvenlik Kanun Teklifi”. Cafcaflı adına bakmayın, yani internette sosyal medyada yapılacak paylaşımları hedef alıyor. Teklifte mesela devlette hükümette “veri sızıntısı” olmadığı hale, varmış gibi paylaşımlarla kurum ve kişileri hedef alarak “yanlış algı” yaratanlara, gazeteci ve kullanıcılara 2-5 yıl arası hapis öngörülüyor. Tabii aklınıza hemen ülkenin vatandaşlarının bilgilerinin çalınarak internette satılmaya başlanmasının iktidara çıkardığı itibar faturası geldi değil mi? Sızdıysa sızdı kardeşim, söyleme, yazma, konuşma, paylaşma. Gerçek olsa bile! Bu yasa önerileri gerçekleşirse bakın ne uygulamalarla karşılaşacağız. 2027 Ekim Kasım seçimlerine kadar, başta belediyelerin boğazı iyice sıkılacak, hedef maaşları bile ödeyemeyecek duruma getirmek. Ne kadarını yaparlar bilemem. İmamoğlu Beşiktaş’taki konuşmasında “CHP ne yapacak diye soruyorsunuz, bu sadece bizi değil tüm ülkeyi, şirketleri, muhalifler olan herkesi ilgilendiriyor. Ya hep beraber ya hiçbirimiz” biçiminde konuşmasını noktaladı. Yani kurtuluş yok tek başına! Hem evet hem hayır. CHP’nin şüphesiz bu ağır baskı altında yapabilecekleri sınırlı olabilir ama bu sınırları aşacak yöntem ve düşünceleri toplumun önüne koyması gerek. Kırmızı kart göstermek gibi yanıp sönecek ve bu kartın uygulama çevresini tamamlamamış düşünceler olmazsa anlamı yok ve cumhurbaşkanının bile videolarına konu olur. Bence toplumda CHP’ye öneri fikir vb. konusunda gönüllü yardım edecek ve ortaya atılan bir fikri allayıp pullayacak çok sayıda insan var. Muhalif görünen yazar çizerler de gündemlerine sürekli CHP’yi koyup alaycılıklarıyla prim yapma ve alkış alma programlarına bence yeniden bir bakmalılar. Tabii gelecek onları ilgilendiriyorsa ben iki arada bir derede durmayı beceririm cambazı değillerse!",https://www.cumhuriyet.com.tr/yazarlar/orhan-bursali/ya-hep-beraber-ya-hic-chp-orgutlu-bir-guc-yapabilecegi-cok-sey-var-2289739
Orhan Bursalı,Trump ‘Ver Güneydoğu’yu der mi? Bir Trump’ı anlama kılavuzu,12 Ocak 2025 Pazar,"Gerekirse askeri seçenek de olur. Panama Kanalı’nı ve Grönland’ı ele geçirme, ABD topraklarına katma konusunda ısrar ve kararlılığını vurgulayan Trump, Kanada için de askeri seçenek mi düşünüyorsunuz sorusuna, hayır ekonomi seçeneğimiz var, der. Bırakalım emperyalist yayılmacılığını, olayın çok komik bir yanı şu: ABD, Kanada ve Danimarka NATO’da ortaklar. Bu örgüt, NATO üye ülkelerini dış saldırılar karşısında korumak için kuruldu. Şimdi NATO, Kanada ve Danimarka’yı, Trump’ın ekonomik ve askeri tehdit ve işgal saldırıları karşısında koruyacak mı? Trump aslında kendini NATO dışına atıyor. Zaten ilk başkanlık döneminde Avrupa NATO ülkelerine, artık sizin jandarmalığınızı yapmayacağız, milyarlarca dolar harcıyoruz sizler için, savunma harcamalarınızı artırın, uyarılarında bulunmuş ve etekleri tutuşan başta Almanya ve Fransa Avrupa ordusu kurma girişimlerini resmen duyurmuşlardı. Trump onlara hatta, askeri harcamalarını artırmayan ülkelere Rusya’nın saldırmasını bile teşvik etmişti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Avrupa’nın imdadına Biden yetişmişti. ABD’nin parasal ve askeri gücünü yeniden dünya jardarmalığı için seferber etmiş, dahası NATO’ya Avustralya’ya kadar görev alanı kabul ettirmişti. Şöyle yeni bir durum var. Trump NATO’yu bağlayıcı görmüyor. Umursamıyor da. Yakında yine NATO’ya tehditlerine başlayabilir: Parayı ver! Trump’ın son olaylarından bir çıkarsama yaparsak: NATO’yu kendine köstek bile görüyor. O uyduruk hür dünyanın savunmasını değil, ABD’nin yayılmacılığını ve dünyadaki olaylar karşısında tek başına karar almayı ve hareket etmeyi politika olarak benimsemiş durumda. Bu 18. yüzyılın emperyalist ve sömürgeci yayılmacılığın ve işgalin, birbirleriyle rekabetin tipik bir düşüncesidir. Trump’ın bu politikası, dünya çapında muazzam askeri gücüne dayanıyor. NATO’nun hiçbir ülkesinde, tüm güçlerini birleştirseler dahi, olmayan bir askeri güç ve tüm ülkeler üzerinde vesayet. Bu gücü neden Avrupalıların refahı için kullansın ki! Askeri gücünü, öncelikle ABD’nin büyümesi, refahı için kullanma yolunu seçiyor. Büyük bir askeri güce sahip, yalan propagandayı baştan sona benimsemiş bir liderin milliyetçi söylem ile bütünleştiğinde varacağı noktayı yaşıyoruz. Trump’ın Çin ve/veya Rusya ile çatışma olasılığını bile çok az görüyorum. Bu iki ülke Trump’ın işgal politikasını, gerçekleştiği takdirde, sadece kendileri için bir propaganda malzemesi olarak görür. NATO’nun çöküşünü ise alkışlar. Burada ana sorun: Trump Grönland’ı işgal ederse diğer NATO ülkeleri yardıma koşacaklar mıdır? Görüşümü söylersem, kocaman bir hayır. NATO’nun çöküş alarmı çalıyor. Veya yeni bir Avrupa NATO’su düşüncesinin şafağı doğuyor. Danimarka tek başınadır ve Grönland gitti gider! *** Peki bu yazıya yukarıdaki başlığı neden koydum. Ben de bilmiyorum. Belki de bilmenin henüz zamanı gelmemiştir, kim bilir.",https://www.cumhuriyet.com.tr/yazarlar/orhan-bursali/trump-ver-guneydoguyu-der-mi-bir-trumpi-anlama-kilavuzu-2288401
Orhan Bursalı,"Cumhurbaşkanı adayı: Kaos mu, büyük sinerji mi?",06 Şubat 2025 Perşembe,"Ocak 19, 20 ve 21 tarihli yazılarımda özetle, açıklayın cumhurbaşkanı adayınızı seçimleri resmen başlatın demiş ve gerekçelerini de net anlatmıştım. Bunun en önemli nedenlerinden biri CHP’nin adaylar üzerinden sürekli parçalanmaya çalışılması, adaylar üzerinde kurulan baskı ve iktidarın da aslında adayını resmen açıklaması ve seçim sürecini başlatmasıydı. AKP, 81 ilde kongrelerini yapıyor, CHP belediyelerini kuşatma altına alıyor, yeni kadrolar ve yeni bakanlar hazırlığını yapıyor ve özellikle de İmamoğlu üzerinde yargı aletini kullanarak “bertaraf edici” işlemleri hızlandırıyor. Tüm bunlar seçim sürecinin belirtileridir. Son anda veya seçim tarihi açıklandıktan sonra aday belirlemek çok geçtir. 6 aylık bir hazırlık süreci komiktir. Karşı tarafta aday belli ve her an propagandasını yapıyor. Resmi tarihlerin hiçbir anlamı yok. Cumhurbaşkanı, seçimler zamanında yapılacak, seçim için fol yok yumurta yok, işinize bakın diyerek CHP’ye oyalama taktiği güdüyor. Özel, gölge bakanlar açıkladı. Gördüğüm kadar hepsi kâğıt üzerinde. Beklenti oydu ki, hepsi reel bakanları ve icraatlarını nefesleri enselerinde olarak izleyecekler, aydan aya veya üç ayda bir esaslı raporlar açıklayacaklar, ne yaptı ne yapmadı, CHP ne yapacak halka sunacaklar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Öyle bir durum yok. Gölgelerin adlarını bile unuttuk. Acaba iyice düşünülmeden zamansız mı açıklandılar? Veya CHP’nin, iktidarın ekonomi ve toplumsal hayatta yarattığı bu kadar yıkıntılar karşısında, derli toplu bir programı olmayışından mı? Neyse ki parti hareketlendi, Özel, 3 ay içinde hem adaylarını hem de programlarını belirleyeceklerini söyledi. Umarım program sarkmaz. En kritik konu aday belirleme süreci. Birbirinden iyi iki adayları var. Mansur Bey’in seçmen karşısında seçilebilirliği, anketlere göre daha yüksek görünüyor. Ekrem Bey’in dinamizmi yüksek. CHP üyelerinin sanki İmamoğlu’ndan yana ağırlık koyacakları kanaati var. Mansur Bey’in endişesi buradan geliyor. Ekrem Bey eğer aday seçilirse dinamizmiyle seçmenin gönlünü uzun süre çalışmayla kazanabilecek potansiyelde. Fakat CHP üyelerinin seçimlerini yaparken tercihlerini nasıl kullanacakları üzerine bir ipotek konacağını sanmıyorum. CHP üyelerinin bu iktidardan bir an önce kurtulmayı göz önüne alarak hareket edeceklerini varsaymalıyız. Şüphesiz, iktidar için en önemli tercih, ikili sinerji ile halkın karşısına çıkmaktır. El ele kol kola. Fakat aday belirleme sürecini bir kapışma ve tasfiye olarak görmek çok hatalı olur. İki adayın birinci ve ikinci olmasını, yönetimde büyük bir birlikteliğe sinerjiye, enerjiye dönüştürmek mümkün. Konuya nasıl yaklaşacağınızla ilgili. Yavaş ile İmamoğlu hangisi aday seçilirse iktidarın birinci ve ikinci kişisi olarak üstlenecekleri görevler için ayrıntılı protokol düzenlenir. İkisinden de partiden de bu tarihi süreçte, ülkeyi bu açmazdan kurtarmaya adanmışlığı ön planda tutması beklenmeli. CHP, üyeleri ve adayları ile bunu yapabilir.",https://www.cumhuriyet.com.tr/yazarlar/orhan-bursali/cumhurbaskani-adayi-kaos-mu-buyuk-sinerji-mi-2296753
Orhan Bursalı,Aday belirleme: Önümüzdeki süre çok dinamik geçecek,11 Şubat 2025 Salı,"Aslında özel görüşme beklendiği gibi geçti. Mansur Yavaş, önseçime katılmama kararını kesinleştirdi üçlü görüşmede. Doğru tutum; iki büyük aday arasında ikili bir yarışma, galip geldi mağlup oldu havasına yol açacaktı ve ikisinden birinin kariyeri çizik yiyecekti. Aslında Mansur Bey’in önde çıkma olasılığı bence vardı; bazı trol diyebileceğim tiplerin aleyhinde kanaat oluşturma çabalarına rağmen. Şu sırada iktidarın yoğun yargı kıskacı altına aldığı insan Ekrem İmamoğlu. Ben iktidarın İmamoğlu üzerindeki baskısının salt cumhurbaşkanı adaylığını önleme amacını taşıdığını düşünmüyorum. Aynı zamanda İstanbul Büyükşehir başkanlığını da gasp edecek bir süreci işlettiğini varsayıyorum. Yavaş’ın yarıştan çekilerek alanı İmamoğlu’na bırakması, şu anki koşullar açısından vicdani ve siyasi olarak da doğrudur. İmamoğlu’nun cumhurbaşkanı adaylığı kesinleşince en azından iktidarın baskısını azaltacağı görüşü yaygın. Saray, en büyük rakibini uyduruk dava ve cezalarla safdışı bıraktı dedirtir ve büyük bir mağduriyet yaratır mı, şüpheli. İktidarın kamuoyu yoklamalarından aldığı izlenimlere göre hareket edeceğini varsayabiliriz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Fakat meydanı tamamen Ekrem Bey’e bırakacağını düşünmek bir hayaldir. İktidarın 2027’de yapması beklenen erken seçime yönelik hem İmamoğlu hem de Yavaş’a karşı bir “takvimi” şekillendirmekte olduğunu düşünebiliriz. En az 2 yıl var seçime. Bu Türkiye için uzun bir süre. Ülkenin ne kadar değişken bir siyasal ortam içinde olduğunu biliyoruz. Seçimi, iktidarı ve muhalefeti etkileyecek yoğun iç ve dış olaylar mutlaka etkileyecektir. Bu olayların bir kısmını bizzat iktidarın yönlendireceğini de hesaba katmalıyız. Suriye’deki gelişmeler kilit bir sorun olmayı sürdürecek. Oradaki PKK-PYD yapısının Ankara’nın istekleri doğrultusunda “çözülmesini” beklemek hayaldir. İktidarın elindeki en önemli araç, seçimlerde, CHP adayına verilecek desteği azaltma girişimleridir. Kürt meselesinin aktive edilmesi ve İmralı’nın yeniden kapısının çalınmasının temel nedeni budur. İktidarın İmralı üzerinde kurduğu planın esasını, cumhurbaşkanı seçiminde DEM desteğini CHP adayının arkasından çekmektir. Bunu başarırsa Erdoğan’ın yeniden seçiminin kolaylaşacağını düşünüyorlar. Fakat İmralı’nın yapacağı açıklamanın iktidarı pek de memnun edeceğini sanmıyorum. DEM’in ilk zamanki şaşkınlığından sonraki tutumu ve yaptığı açıklamalardan bunu okuyoruz. İmralı’nın açıklamasında şu aşamada iktidarın kabul edemeyeceği şartların olması beklenmelidir. Bu konu da seçim dinamizminin bir parçasını oluşturacaktır. Yavaş’ın sahneden çekildiğini sanmayalım. Üçlü görüşmede esas uzlaşı, parti ve kararlarının ve seçilecek adayın tartışma konusu yapılmayacağı üzerindedir. Bu CHP için çok önemlidir. İktidarın İmamoğlu üzerindeki hesapları, süreci ve Yavaş’ın durumunu belirleyecektir. İktidarın İmamoğlu konusunda yapacağı ağır hata, Yavaş’ın seçilme şansını son derece artıracaktır. Tabii önümüzdeki dinamik sürecin başka bir önemli faktörü, iktidarın özgür bir seçim ortamı konusundaki tutumu olacaktır.",https://www.cumhuriyet.com.tr/yazarlar/orhan-bursali/aday-belirleme-onumuzdeki-sure-cok-dinamik-gececek-2298434
Orhan Bursalı,16 kişilik yemek 4 kişilikten daha ucuz,04 Şubat 2025 Salı,"Mehmet Şimşek enflasyonu düşürmekle boş boş övünüyor ama hiç doğru söylemediğini o da biliyor. İktidarın kullanışlı en önemli siyasi figürü. ENAG aylık yüzde 8, yıllık yüzde 81 enflasyon ölçtü. TÜİK ise aylık yüzde 6’ya yakın. Faizleri indirecek mi MB, sanki öyle gözüküyor, işte o zaman yeniden Erdoğan’ın millete bir türlü hesabını veremediği nas politikasına giriş yapacağız. Dibe kadar yolu var. Emekli maaşını bir kenara bırakın, asgari ücret zammı da hızla erimeye başladı. Bu yıl geçen yıla göre çok daha zor ve sert geçecek. Tabii geçinmek ve cepteki para açısından. Başarılı bir işadamı dostumla sohbet ediyoruz... 450 çalışanı, fabrikası var. İstanbul’da iyi bir lokantada önemli bir işadamı ile 4 kişilik yemek yedi. Davet kendisinden. Bir hafta sonra da Almanya’daki küçük üretim biriminde çalışan 16 kişiyi bir vesileyle yemeğe çıkardı. İyi bir lokantada. Orhan inanır mısın 16 kişinin yemek faturası, İstanbul’da 4 kişilik yemek faturasından çok daha ucuzdu, dedi. İpini koparan sektör Orta sınıf boşuna Yunan adalarına taşınmıyor tatil için. İstanbul’da Türkiye’de yiyecek içecek sektörü ipini koparmış. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir yandan belli başlı lokantalar dolup taşıyor. Diğer yandan iyi beslenemeyen 10 milyonları etkileyen bir açlık krizi var. Belirli bir kesimin enflasyon vb. umurunda değil. Bunun nedenini hepimiz biliyoruz. Korkunç bir gelir uçurumu, adaletsizliği var. Eşitsizliği ölçen Gini katsayısı 0.43’e dayandı. (Almanya’nın 0.31, yani neredeyse iki kat daha eşit) Enflasyon ve yoksullukla ilgili olmayan sınıf iyi yaşıyor, evini alıyor, rahat borçlanıyor, ödemesini yapıyor, tatiline çıkıyor, para biriktiriyor... 14 bin lira emekli parasını 16 bin liraya bile çıkartmayanların yönettiği ülke, merhaba! Liderleri övünüp duruyor. Hayret ki ne hayret. Mustafa Kemal’in askerleri 5 ay uğraşmışlar disiplin kurulundan ordudan ihraç edilsinler kararını çıkartmak için. Ancak kılına, 4 hayıra karşı 5 eveti çıkartabilmişler zor bela. Orduda haksız uygulamaya, siyasi baskıya ve zorlamaya karşı direnç var. Onlar da biliyor ki bu bir disiplin suçu değil, doğal ve normal bir uygulama. Kıyametin koptuğu nokta ise nasıl oluyor da teğmenler kalkıp Mustafa Kemal’in askerleriyiz diye kılıç çatabiliyorlar, siyasi şaşkınlığı! Ordu’dan Mustafa Kemal’in askerleri olma düşüncesini, sevgisini yüreklerden söküp atamamanın kızgınlığı mı kini mi, nesi, bilmiyorum. Buradan vesayet ve darbe korkusu gibi sonuçlar çıkararak hareket etmek, akıl alır gibi değil. Atatürk’ün askeri olmak, en büyük yurt ve vatan sevgisidir. Ülkeyi ölümüne savunma duygusunun adıdır. Şunu gördüler, bu sevginin kökleri öylesine derin ki hiçbir zaman söküp atamayacaklar. Onları Anıtkabir’de dimdik görmek, ülkelerine verdikleri çok büyük bir mesajdı. Helal olsun!",https://www.cumhuriyet.com.tr/yazarlar/orhan-bursali/16-kisilik-yemek-4-kisilikten-daha-ucuz-2295982
Orhan Bursalı,"Yeni sürece geniş bakış, kronoloji tek şey diyor, başrolde DEM ve Öcalan",09 Ocak 2025 Perşembe,"Sanki Bahçeli’nin İmralı tutuklusuna yaptığı çağrı ile başladığı düşünülen yeni “çözüm süreci”ne geniş açıdan bakarsak ne görürüz? Bugün siyasi partilerin ve ülkenin kucağına bırakılan paketin Bahçeli’den önce başladığını kuvvetle varsaymalıyız. Kimse Bahçeli’nin durup dururken çağrı yaptığını düşünmesin. İktidarın kontrolü altındaki Öcalan ile devlet yetkilileri, şüphesiz ki MİT öncelikle görüşmüştür. Zaten Bahçeli çağrısından önce DEM çevresinden yeni bir sürecin başlayacağına ilişkin hareketlenmeler konuşulmaya başlanmıştır. Bir zamanların terör lideri ile belirli bir mutabakatın önceden sağlandığını bilmeliyiz. Bu aşamadan sonra Bahçeli sazı eline aldı ve o ünlü çağrısını yaptı, gel DEM sıralarında konuş, umut hakkını kullan, PKK’yi feshettiğini duyur, terörü son verme çağrısı yap... Bugüne varılan sürecin geriye dönük kısa kronolojisi bize her şeyi anlatıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan’ın yeni anayasa ile seçimi için şüphesiz anayasa değişimi şart. Veya Meclis’in belirli bir süre önce seçim kararı alması, Erdoğan’a seçime katılma hakkının açılması için şart. Yeni anayasa veya Meclis’in seçim kararı için en az 360 oy gerekli. Ya fesih ile var olan anayasa ile seçime gidilecek veya 360 oy ile yeni anayasa referanduma götürülecek. Öncelikle tercihin yeni anayasa olduğunu görüyoruz. Referandumla bunu halka kabul ettireceklerini düşünüyorlar. İşte bu noktada, her iki koşulda da DEM’lilerin oy vermesi zorunlu. Yeni anayasada DEM’in ve İmralı’nın istediği değişikler yer alırsa, Bahçeli’nin çağrısına İmralı kesin evet der ve umut hakkı da kazanırsa, Öcalan ve DEM referandum için yeni anayasaya evet çağrısı yapar. Evet yeni anayasa taslağı Saray’ın koltuk altında duruyor. Ama içinde ne var, hangi değişiklikler söz konusu kimse bilmiyor.  DEM ile anlaşma olursa, taslakta bazı değişiklikler yapılır. DEM heyeti 2 saati aşkın Öcalan ile, devlet gözetiminde ne konuştu bilmiyoruz. Süreç gizli. Sadece bazı ilkeler açıklandı. Ama Erdoğan da biliyor Bahçeli de DEM de. Ziyaret ettikleri partilerin hiçbiri bilmiyor. Bir iktidar oyunu-planı ile karşı karşıyayız. Amaç kesin cumhurbaşkanının yeniden seçilmesi. Şu veya bu şekilde. Ve DEM ile İmralı kilidi ellerinde tutuyor, baş oyuncu Bahçeli değil, onlar. *** NOT: Kanada, Grönland ve Panama konusunda Trump’ın yayılmacı ve işgalci politikası üzerine yazdıklarımı, Trump dünkü basın toplantısında doğruladı: Ya şantajla ya askeri seçenekle hedefe varacak. Bu arada Meksika Körfezi’nin adını da Amerikan Körfezi yapacağım dedi. Konu önemli, artık pazara!",https://www.cumhuriyet.com.tr/yazarlar/orhan-bursali/yeni-surece-genis-bakis-kronoloji-tek-sey-diyor-basrolde-dem-ve-ocalan-2287460
Orhan Bursalı,‘Turbun büyüğü’ DDK yasasında,03 Şubat 2025 Pazartesi,"Anayasa Mahkemesi’nce iki kez geri çevrilmiş, üçüncü girişim olarak önceki ay Meclis’te torba yasadan geri alınmış ve nihayetinde dördüncüsünde yasalaşmış Devlet Denetleme Kurulu yasasının değiştirilen altınca maddesi. Bu madde aslında kanunlar üstü ve özel bir yasa niteliğine büründü. Doğrudan cumhurbaşkanının yetki ve sorumluluğunda, mahkeme vb. gerektirmeden seçilmiş ve atanmış herkesi, belediye başkanları dahil, bir soruşturmaya ve mahkemeye gerek kalmadan doğrudan görevden alabilecek DDK. Burada DDK bir ara araç, işlemi yap emri bağlı olduğu amirine ait, yani cumhurbaşkanına. 2021’de benzer değişikliği Anayasa Mahkemesi iptal etti. Cumhurbaşkanı kararnamesi ile getirilmek istenen yasa değişikliği anayasaya aykırı bulunmuştu. Daha sonra yeniden torba yasaya konmuş, muhalefetin baskısıyla geri çekilmişti. Nihayet, Cumhurbaşkanlığının/AKP’nin ısrarlı takibiyle, geçen hafta Meclis’te yasalaştı. Aslında yargıyı vb. tamamen kontrol ettiği için Saray devletle ilişkili hemen herkesin görevine son verme iradesini gerçekleştirebilecek durumda. Belediyelere kayyum atanmasından tutun, durup dururken çeşitli suçlar icat edilerek mahkemeler aracılığıyla üst üste cezalarla mesela belediye başkanlarını yasaklı duruma getirerek görevden el çektirme ve hatta hapse atma gözü karalığını gösterebilir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şimdi en önemli cumhurbaşkanı adaylarından Ekrem İmamoğlu’nun başı üzerinde sallandırılan Demokles’in kılıcı ile bunu yapabilirler. Hakkında sanırım 5’e yakın dava var. Uyduruk suçlamalar, hak hukuk adalet tanımayan uygulamalara dayalı peş peşe mahkumiyetlerle, İmamoğlu’nun mesela adaylığını seçim süreci içinde engelleyebilirler. Ellerinde bu olanak varken ve süreç bu yolda aslında ilerlerken, neden Saray’a böyle bir yetki daha veriliyor? 2021’den beri bu yasada ısrarlı olmalarından yola çıkarak anlamaya çalışalım. Neden 2021? İktidar belediye seçimlerinde ilk büyük kaybını 2019 yerel seçimlerinde yaşadı, İstanbul ve Ankara dahil büyükşehirleri kaybetmeye başladı. Seçim sonuçları, iktidarın bir daha bu kentleri geri almasının mümkün olmadığını gösteren sonuçlar, işaretlerle doluydu. Millet ittifakı devreye girmişti. Saray bu mesajı halktan almıştı. Ve halkın iradesine gerektiğinde doğrudan cumhurbaşkanının müdahalesi söz konusu olabilmeliydi. Bunun denemelerini zaten kayyum atamalarıyla yapıyordu. 2021 de DDK değişikliği AYM’ce iptal edilince 2024 belediye seçimlerine kadar beklendi. Bu seçim sonuçları iktidara yerelde çok daha büyük yenilgi getirdi. Böylece aslında iktidar “bir daha bu kentleri geri almasının mümkün olmadığı” olgusunu bizzat yaşayarak öğrendi. DDK değişikliği girişimi şimdi daha çok gerekli olmuştu! Yerel seçimlerden sonra girişimlerini yeniden başlattılar ve bu yıl ocak ayında yasa değişikliğini gerçekleştirdiler. Bu yasa değişikliğini birinci derecede belediye başkanlarıyla ilgili görüyorum. Yasa değişikliği ile Saray’ın güttüğü DDK, yargı kararına, soruşturmaya vb. gerek görmeden, barolara, tabip odalarına (iki kurum da muhalif karakterli) bakanlıklara, valilik ve kaymakamlıklara, tabii ki belediyelere, ticaret odalarına, Kamu iktisadi teşebbüslerine varıncaya kadar devletle ilişkili her kuruma müdahale edebilecek, görevden alabilecek, yerlerine atama yapabilecek. Yargıya gerek duymayacak. Kurum eskiden sadece soruşturmalarını rapor edebiliyordu. Yeni bir icra organı var Saray’ın elinde.Komik bulacaksınız, zaten bakanları vb. değiştirmiyor mu, tabii ki. Peki neden çifte yetki? Saray, gücü sonuna kadar seviyor. Bu yetki Saray’ı varolan yasaların üzerine çıkartıyor. Saray’a daha özel bir konum ve üstünlük yaratıyor. Tabii politika ve iktidar pratiği açısından bakıldığında, ana mesele belediyeler. Şimdi bakın İmamoğlu için mahkeme süreçleri muhalefeti ayaklandırıyor, günlerce büyük siyasi tartışmalara halk tepkilerine muhalefetin ayaklanmasına neden oluyor. DDK’yi harekete geçirdin mi, şıp diye amacına ulaşıyorsun. Üstelik mesela muhalif belediye başkanlarının yanına bir de iktidarın bazı valilerini bakanlarını rektörlerini ve bir iki de iktidar belediyesini katınca “tarafsız” DDK/Saray imajı yaratırlar: Bak gördün mü kendi adamlarını da görevden aldı, demek ki muhalif belediyelerde de var bir sorun!",https://www.cumhuriyet.com.tr/yazarlar/orhan-bursali/turbun-buyugu-ddk-yasasinda-2295581
Orhan Bursalı,Total kontrol sistemine doğru dörtnala,10 Şubat 2025 Pazartesi,"İktidarın Meclis’te peşinden koştuğu yasa ve yasa tasarıları, en azından seçimlere kadar, ülkeyi 3 yıl boyunca siyasal ve toplumsal bakımından oldukça zor bir sürece sokmaya aday. Varolan yasaların uygulama pratikleri, yasaların ve anayasanın ruhlarına aykırı bir dizi keyfi davayı, gözaltını, soruşturmayı, tutuklamayı, muhalefetin belediyelerine el koymayı, başkanlarını tutuklamayı, muhtemel başkan adaylarının önünü kesici girişimleri gündemden eksik etmezken yeni devreye sokulan ve sokulmak istenen yasalar bu kez karanlık tabloyu daha da koyulaştıracak. Daha dün BirGün’den üç gazeteci arkadaşımız, iktidar medyasında yayımlanmış bir haberi kullandıkları için yargı görevlilerini teröre hedef gösterdiler gibi bir ucube suçlamayla gözaltına alındılar. En son, Meclis komisyonda görüşülen siber güvenlik tasarısı, adalet komisyonu üyesi CHP milletvekili Süleyman Bülbül’ün açıklamalarına göre hâkim kararı olmadan “Başkanın yazılı emriyle, konutta, işyerinde, kamuya açık olmayan bütün mekânları kapsayacak şekilde arama, el koyma ve kopya çıkarma yetkisi veriliyor. Peki bu yetki hangi hallerde kullanılacak ve kime karşı kullanılacak diye sorduğumuzda bu soruların cevabını düzenlemenin içeriğinden alamıyoruz. Özetle tüm yurttaşlar bu düzenlemenin hedefi olabilir.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yani yargının görev alanı, anayasaya aykırı olarak bir kurulun başkanlığına veriliyor. Hemen Meclis’ten geçen hafta yasalaşan Cumhurbaşkanlığı’na bağlı Devlet Denetleme Kurulu elemanları da belediye başkanları dahil, doğrudan görevden alma yetkisini kullanabilecekler. Yargı üzerindeki denetimleri yetmiyor, peşi peşine yargı üstü yeni yargıç statüleri kuruyorlar. Bu daha önce de tartışıldı. Veri sızıntısı olduğu iddiası bile 2-5 yıl arası cezayı gerektirecek. Oysa milyonlarca insanımızın devlette gizli kalması gereken verileri parayla satılırken. Bir yanda Sağlık Bakanlığı’nın sisteminde bir veri sızıntısı yaşandığını kabul eden Bakan Uraloğlu, “Bu sağlık sisteminden bir sızıntıdır. Pandemi sürecinde bazı bilgilerin maalesef belli şekliyle elde edilmiş olduğu doğru. O süreçte o maalesef önlenemedi” derken (www.cumhuriyet.com.tr/siyaset/ bakan-uraloglu-85-milyonun- kimlik-bilgilerinin-calindigini-itiraf- etti-2246653) diğer yanda bir mültecinin sosyal medyada dolaşıma çıkarılan ikamet kimliğini “dikkat bu kimlikle oy kullanamaz” benzeri bir yazıyla paylaştığım için, kimliği gizlice ele geçirmiş ve paylaşmışım gibi bir iddia ile 1 yıl 8 ay hapis cezasına çarptırılan ben... Peki devletten ele geçirilen ve dolaşımda olan yurttaş kimlik bilgileri için devlet yetkililerine benzer cezayı isteyecek ve verecek bir kurumsal adalet mekanizması ne yazık ki sıfır. Bir savcı mesela Sağlık Bakanlığı’nda veya devlette bu veriler nasıl sızdırıldı diye bağımsız bir soruşturma açamaz. Açar da, açamaz! Yeni medya kontrol sistemi Muhalefeti en kısa yoldan susturacak veya cezalandıracak yeni sistemin, tüm medya üzerinde asılan Demokles’in kılıcı görevini ise RTÜK başkanı üstleniyor ve kurulmak istenen sistemi tamamlıyor. RTÜK başkanı, TV’lere nasıl yayın yapacakları talimatını veriyor: Karamsar yayınlar yapıyorsunuz, bu ülkede bu iktidarın yaptığı hiç mi iyi ve güzel olay haber yok? Sunucular yorum yapamamalı. Medyanın basının nasıl yayın yapması gerektiği konusunda yasalarda kayıtlı bir yönerge mi var? Tabii ki yok ama RTÜK susturma gerekçesini başka yerlerden bulup çıkartıyor: “Bazı haberlerin ülkemizde ‘olumlu olaylar’ olmuyormuş gibi kamuoyuna servis edildiği ve böylelikle vatandaşların karamsarlığa ve yalnızlığa sürüklendiği görülmektedir, bu durum kamu yararını ve toplumdaki huzuru zedeliyor.” Yaptırım uygulayacakmış. İktidar total kontrol istiyor.",https://www.cumhuriyet.com.tr/yazarlar/orhan-bursali/total-kontrol-sistemine-dogru-dortnala-2298047
Orhan Bursalı,"CHP, Godot’yu beklemesin; Godot CHP’nin kendisidir; tek yolu, resmen adayı ile seçimi başlatmaktır",21 Ocak 2025 Salı,"Özgür Özel, cumhurbaşkanını seçime çağırıyor bir süredir. Herkes biliyor ki Erdoğan kendi istediği zamanda seçime gider. Takvimi bellidir. Diyelim ki 100 bin, 500 bin ve giderek artan sayıda seçmen alanları doldurdu, uzun süre seçim için baskı yaptı, o zaman cumhurbaşkanı zorunlu olarak kabul eder mi seçimi, tartışmalı konudur. CHP’nin bu kalabalıkları seferber etme yeteneği var mıdır, veya yurttaş kendiliğinden alanları hemen seçim için doldurur mu? Bunun için nasıl bir kıvılcım gerekir, kimse bilmez. Gezi’yi düşünün. Godot’yu mu bekleyecek CHP. Hayır, Godot CHP’nin kendisidir ve üzerindeki yoğun baskıdan kurtuluşunun ve meydan okuyuşunun tek yolu, resmen seçimi başlatmak ve adayını açıklamaktır. “Seçimi açıkla” bir meydan okuyuş değildir. “Tarihini açıkla, adayımız hazır bizim” demek de öyle. Erdoğan adaylığını açıklamıştır, seçim tarihi de aşağı yukarı bellidir. Seçim sürecini ilan etmiş ve harekete geçmiştir. Daha neyi bekliyorsunuz? CHP’yi zerre kadar anlamıyorum, ayak sürtüyor ve inisiyatifi sürekli iktidara veriyor, o da oyununu oynuyor. Adayını açıklamamakla Ekrem İmamoğlu’nun da her açıdan zorluğunu artırıyor. İşte hakkında bir soruşturma daha açıldı. Erdoğan’ın karşısındaki bir belediye başkanıdır. Ama Erdoğan’ın karşısında cumhurbaşkanı adayı olsa, çok daha farklı bir siyasal durum yaratılacaktır. Aday açıklanınca neler olması gerektiğini, arkadaşım Müfit Akyos şöyle anlatıyor. Biraz özetleyerek aşağıya alıyorum. Özgür Özel’in kızgınlık ve adeta çaresizlikle yaptığı “CHP’ye bir savaş açılmıştır ve biz bu savaşı görüyoruz” açıklamasını dinleyince ben de kızgınlıkla düşüncelerimi ve naif çözüm önerimi yazmak istedim. Aslında savaş CHP’ye değil, uzunca bir süredir doğrudan Cumhuriyetimize, geleceğimize, toplumumuza açılmıştı ve geçmişin “sürekli devrim teorisi” gibi “sürekli darbe” biçiminde devam etmekteydi. Yanıtı da toplumca olmalı. Önce Kürtlerle. Bir süredir telaşla ve zorlamayla “üç kişi” tarafından bu yönetimle işbirliği içinde yürütülmeye çalışılan “çözüm süreci” çabalarının, DEM’den ve tabanından da kopuk (veya ilgisiz) ve fakat “yetmiş iki milletçe” Suriye üzerinden yürütülen emperyal çabalarla ilişkili olduğu ortaya çıkmıştır. DEM’in ve aklı başında Kürtlerin, “Gerçek sorunumuz bu yönetimledir. Türkiye’nin hepimiz için insanca yaşanabilir bir ülke olması için birinci öncelik bu yönetimden kurtulmaktır. Başta CHP olmak üzere Türkiye’nin bütün demokrat, ilerici, sosyalistleriyle koşulsuz birlikte mücadeleye varız” diyebilmeleridir. Bunu onlar düşünemiyor veya diyemiyorlarsa CHP’nin DEM’e ve tabanına bunu hatırlatması ve öncü olması gerekir. Yaşananlara pek bir steril duran Türkiye “solu”nun demokrasi mücadelesine çağrılmasıdır. Hedef bellidir; “demokratik, insan haklarını esas alan bir ülkenin inşası”. Yeterince ortak bir payda değil midir, her gün yeni bir kötücül atakla inşa edilen otokratik İslamcı rejime karşı? Elbette ön görüşmeleri hızlı ve samimi bir şekilde yürüterek çağrıyı yapacak olan CHP’dir. CHP’nin “savaşı” önce kendi tabanına, sonra yukarıda işaret edilen taraflara hızla anlatarak “kurucu parti” olarak, kurulmuş olan değeri korumak üzere -diğer her şeyi arka plana atıp- yola çıkmasıdır. Eğer CHP yönetiminin tespiti, CHP dışı sol kesimin sloganı, “Kurtuluş yok tek başına. Ya hep beraber ya hiçbirimiz” olmuş ise yolun yarısı alınmış demektir. Sonrası için yapılacaklar ise naif bir umut olarak yukarıda ifade edilmiştir. *** Akyos’un bu düşüncelerine katılmayacak var mı?",https://www.cumhuriyet.com.tr/yazarlar/orhan-bursali/chp-godotyu-beklemesin-godot-chpnin-kendisidir-tek-yolu-resmen-2291238
Orhan Bursalı,Zorluk derecesi yüksek problem,09 Şubat 2025 Pazar,"Zorluk derecesi epey yüksek bir problemi çözmeye çalışıyor CHP: Cumhurbaşkanı adayı kim olsun? Bu konuda yazmayacaktım ama okurlar rahat bırakmıyor, ayrıca CHP dışında, seçimde etkili olacak ama henüz tartışılmayan ikinci bir taraf daha ortaya çıktı: İYİ Parti ve diğerleri. İYİ Parti hooop durun bakalım, kendiniz seçim hadi destekleyin diye bizin önümüze koymanız ayıp oluyor. Turhan Çömez ekranlarda anıpsatıp durdu. Liderleri Dervişoğlu da dokundu. Evet muhalefet partilerinin de burada söz hakkı olunca... Onlar da destekleyecekleri adayı görmek istiyor. Bir ittifak olacak mı kurulacak mı, yoksa CHP seçmeni sandıkta birleştireceğiz mi diyecek. Bütün bunlar erken ama herkesin sepetinde sessiz duruyor sorular. Okurlar dedim, Levent Özkılıç önemsenmesi gereken bir konu açtı: Cumhurbaşkanlığı konusunda önseçim yapmak çok iyi iki yumurtayı tokuşturmaya benzer ikisi de yara alır yumurtacı da zarar eder. Adayı yarıştırıp birini galip diğerini mağlup ilan ettiğiniz anda partiyi parçalarsanız. Kaybeden adayı asla rahat bırakmazlar yenilgi duygusuna gerek yok. Evet tüm CHP üyelerinin katılacağı önseçim iyi de birincilik ikincilik gönül kırıcı da sonuçlanabilir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet En sonunda herhalde bu sistemde iki aday yarışacak. Adaylara parti meclisi onay verecek. Bilemediniz üç veya dört aday da olabilir ama aslında gerçekten kimlerin yarışacağı belli. Mansur Bey henüz erken itirazında bulunuyor. Bunun arkasında belki de CHP’li üyeler dışarıdan geldiğim ve geçmişimde ülkücülük olduğu için beni seçmezler düşüncesi yatıyor olabilir. Bu düşünce aday olarak önseçime katılmama duygusunu da tartıştırmaya başladı. Böyle bir durumda önseçim yapmanın da anlamı kalmaz. Üyeler Mansur Bey’e böyle mi bakar? Yoksa önemli olan, seçmenden en büyük desteği alacak aday kimse onu mu görmek isterler. Şüphesiz önyargılardan arınarak konuya bir numaralı memleket meselesi olarak yaklaşan bir bilinç egemen olmalı. CHP dışındaki muhalefetteki partilerin tutumları bilinmiyor. Mesela diyelim Ekrem Bey öne çıktı aday olarak. Diğer partiler Mansur Bey etrafında birleşme girişiminde bulunurlar mı? Siyasetin nelere gebe olduğu yanıtı önceden bilinmeyen başka bir zorluk derecesi yüksek problemdir. Ancak geniş bir eğilim yoklamasıyla bazı veriler elde edilebilir. Başka bir zorluk derecesi yüksek konu da iktidarın, yani Saray’ın ne yapacağıdır. Şüphesiz muhalefeti ve adaylarını “parçalamak” için elinden geleni yapacağı açık. Amerikalılar olsa yöntem olarak şöyle yaklaşırlar: Bütün olasılıkları konu öbekleri başlıkları altında sıralarlar ve gerçekleşmesi en zor olasılıklar da kümelere girer. Sonra olasılıklar en güçlüden en zayıfına doğru sıralanır. Bu problem çözümünde bir yol haritası ortaya koyar. *** Bence konuya yeniden çok yönlü yaklaşmakta yarar var. Gerçek diye bir şey yoktur, en doğru sandığımız yola yaklaşım vardır. Sürpriz gelişmeler de her zaman politikaları değiştirme özelliğine sahiptir",https://www.cumhuriyet.com.tr/yazarlar/orhan-bursali/zorluk-derecesi-yuksek-problem-2297760
Orhan Bursalı,‘Baas’çılık suçlaması ve Baasçılıkla benzerlikler,13 Ocak 2025 Pazartesi,"Arap ülkelerinde Baasçılığın ne olup olmadığını burada tartışacak değilim. Merak eden bir düğmeye basar ve okur. Şu kadarını söyleyeyim, Arap dünyasında bir rönesansın-dirilişin ateşini yakmak ve bu temelde yeni dünyaya ulaşabilmek ve Arapları tek bir devlet altında birleştirmek için başlatılmış bir siyasi hareketti. Birlik, Özgürlük ve Sosyalizm ana sloganlarıydı. Belki de Fransız Devrimi’nin özgürlük, eşitlik, kardeşlik üçlemesinin Arap dünyasına uyarlanmasıydı. Arap aydınlarının başlattığı hareket sonra çeşitli Arap ülkelerinde askeri darbelerle mutlakiyetçi yönetimlere evrildi. Otokrat, her şeyi belirleyen, demokratik ve özgürlükçü bir toplum yapısını asla kuramayan, birlik, özgürlük ve sosyalizm ilkeleriyle ilişkisiz bir yönetim biçimi. Cumhurbaşkanı Erdoğan’ın Kılıçdaroğlu’nu mezhep üzerinden Suriye’de yıkılan Baasçı yönetimle haksız bir şekilde ilişkilendirmek istemesi nedeniyle. AKP iktidarının önde gelenleri ve destekçileri CHP’yi de arada sırada Baasçı diye nitelendirdiğini biliyoruz. Burada daha çok Atatürk dönemini ve askeri darbeleri kastederler. AKP iktidarı, Baasçı Suriye’deki yönetimle 2011 öncesi kankaydı. Kardeşim Esad dillerden düşmezdi. Ortak hükümet toplantıları bile yaptılar, Antalya’da tatiller... Ne zamanki ABD Libya’dan sonra, Arap Baharı’nın sıçradığı hatta sıçratıldığı ve kışkırtıldığı Suriye’ye yöneldi, dahası bu ülkenin üç ayrı devlete bölünmesi için faaliyete geçti, AKP iktidarı da tavır değiştirdi. Kaddafi’nin Libya’sını NATO bombardıman ederken Ankara geç kalmıştı. Bu kez Suriye’de zamanında tavır almayı yeğlediler. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol ABD ve müttefikleri Irak’ı yerle bir edince, IŞİD belasını yarattılar ve bu bela özellikle Suriye’yi esir aldı. İŞID ile savaş PYD’nin askeri olarak yaratılmasının bahanesi oldu. Şimdi AKP’yi, Beşşar Esad’la yağlı bağlı birlikteliklerine bakarak “BAAS seviciliği” demek mi gerek? Şüphesiz hayır. İki ülke arasında dostluk ekonomik vb. ilişkilerin geliştirilmesi şarttı. Suriye’nin bu ilişkiler çerçevesinde daha kültürel sivilleşmesinin de önü açılabilirdi. Fakat BAAS rejimi ile AKP rejimi arasında bazı bağlantılar, benzerlikler kurulmak istenirse pek çok şey yazılabilir. Cumhurbaşkanlığı hükümet sistemi, yani engelsiz frensiz bir rejimin adıdır. Yargı, yasama ve yürütmenin tek elde, “başkanın elinde” toplanmasıyla Baasçılık arasında karakteristik benzerlikler kurulabilir. Yargının siyasi güdülenmesi, ifade özgürlükleri çerçevesinde sayılabilecek ve Anayasa Mahkemesi’nin bile kararlarına yansıyan özgürlüklerin “hakaret” sayarak veya “terörle ilişkilendirerek” bastırılması, pek çok ülkede otoriter otokrat (Macaristan, Rusya vb.) uygulamalarla, doğumuzda ise Baasçı anlayışlarla siyasi kardeşlik ilişkilerini anımsatıyor. Pek çok şey yazılabilir. Sendikasızlaştırma, tüm üniversite yönetimlerinin başkana bağlanması, milletin seçme iradesine kayyum gaspları, anayasal gösteri haklarının fiili uygulanamaz duruma getirilmesi... İş dünyasına çeşitli siyasi müdahalelerin yarattığı korku ve suskunluklar... Baasçılıkla suçlamak kolay ve popüler. Ama aynaya bakınca öyle söylemiyor.",https://www.cumhuriyet.com.tr/yazarlar/orhan-bursali/baascilik-suclamasi-ve-baascilikla-benzerlikler-2288643
Orhan Bursalı,"İktidarın 2028 seçim programı belli, CHP ne yapacak",14 Ocak 2025 Salı,"İktidarın ana derdi CHP’li belediyeler. Belediyeleri kaybetmeleri yüreklerine midelerine ağır oturdu, hazmetmeleri görüldüğü kadar mümkün olmayacak. Verdikleri hizmetler, açtıkları yüzlerce kreş ile kadınların ve ailelerin hayatlarını düzeltmeleri, öğrencilere burs vermeleri, kent lokantaları, halk ekmekler, çocuklara süt, annelere para yardımı, askıda fatura uygulamaları, tarihsel sanat ve kültürleri yok olmaktan kurtarıp kente kazandırmaları ve halkın hizmetine sunmaları, deniz yollarını artırmaları (bunların çoğu İstanbul Büyükşehir Belediyesi imzalı), kent kütüphaneleri, belediye imkânlarının hacı hoca ve ailenin dipsiz kuyularına gömülmesine son vermeleri... Sayın sayabileceğiniz kadar. CHP bugüne kadar yaptıklarıyla halkın vicdanına ve ruhuna işliyor, belediyecilikleri ile iktidarın temellerine vuruyor. AKP tabii öncelikle DEM Parti, arkasından CHP belediyelerini işlemez hale getirmek. İlgili ilgisiz CHP’li belediyelere ve başkanlarına soruşturmalar açmak, suçlamalar yapmak, iddianameler hazırlamak ve aylarca yıllarca sürecek davalar açmak. Beşiktaş belediye başkanına yapıldığı gibi. Ahmet Özer’e yapıldığı gibi. Öyle görünüyor ki bu süreç yoğun sahte ve yanlış propaganda eşliğinde Türkiye çapında sürdürülecek. Böylece ekonomik bataklık içinde çırpınan kamuoyu da bu karşı propaganda ile beyin yıkama süreçlerine, CHP’ye karşı bunların da onlardan farkı yok düşünce sapmalarına maruz bırakılacak. Bu iktidar salvoları gelip halkın vicdanına çarpıp yerle bir mi olur, yoksa kafa karışıklıklarına mı yol açar? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aslında halkın vicdanının doğru işlediğine ilişkin geçmişin örnekleri AKP’nin de belleğinde. En son 6 yıl önceki belediye seçimlerinde İmamoğlu’nu belediye başkanı yaptırmamak için elindeki yargı ve YSK süreçlerini kullanarak seçimleri yenilettiği ve bu kez 800 bin oy farkıyla bu politikalarını halkın yerle bir ettiğini biliyorlar. Buna rağmen mesele halkın vicdanına gelip çatınca, sandıktan farklı sonuçlarla karşılaşmaya mahkûm görünüyorlar. Ama kibirleri, ben ikna ederim yüksek güvenleri epey delik almasına rağmen bundan vazgeçmiyorlar. Dikkat edin, belediyelere karşı başlattıkları bu saldırılara eşlik eden diğer bir süreç var: Kürt meselesinin ikinci çözümü denemesi. Bunu salt Meclis’te DEM’lilerin yeni anayasa değişikliklerinde desteklerini almak için bu defteri yeniden açmadılar. Belediyelerle ilgili yönü de belki daha güçlü. CHP ile DEM Parti arasında kent uzlaşısı programı geçen seçimde güçlü bir şekilde işledi. Önemli bir sinerji yaratıldı. Esenyurt ve başka belediyeler muhalefetin eline geçti. Çözüm sürecinden AKP’nin en büyük beklentilerinden biri bu kent uzlaşısını bozmak olduğunu da düşünmeliyiz. Muhalefeti ittifaksız, partileri müttefiksiz bırakmak ve belediyelerden bazılarını bu sayede geri almanın bir yolu. Tabii belediyeleri “silkeleyerek” parasız pulsuz bırakma politikasını da bu arada anımsatalım yeniden. CHP’yi tek başına bırakmak için her şeyi yapabilecekler. Bu bakımdan CHP doğru politikalar stratejiler ile halkın en geniş desteğini inşa etmeyi düşünmeli. Laf ile de peynir gemisi ne yazık ki yürümüyor. Yeni bir örgütlenme modeli de mesela ne olmalı? Bir okur, kırmızı kartlı yürüyüşleri düşünüyor.",https://www.cumhuriyet.com.tr/yazarlar/orhan-bursali/iktidarin-2028-secim-programi-belli-chp-ne-yapacak-2288955
Orhan Bursalı,"Can pazarı bir ülke, bırakın yapsınlar, bırakın ölsünler, öldürsünler",23 Ocak 2025 Perşembe,"İşin fıtratında var, adeta darbımesel oldu bu ülkede. Ne var işin fıtratında? Ölüm, kaza, yaralanma, kadın cinayetleri, maden kazaları, iş kazaları, orman yangınları, Sayın sayabildiğiniz kadar. Bu fıtrattan kurtulmak mümkün değil. Bu halkaya Bolu’daki içler acısı facia eklendi. Yangına karşı hazırlıksız, pahalı lüks bir otelde insanlarımız cayır cayır yanarak çığlık çığlığa öldüler. Yanmamaları, kurtulmaları için kâğıt üzerinde bütün protokoller tamam, yasal zorunluluklar var. Denetim özelleştirilmiş. Denetim kurulunda denetlenecek otel sahibi de var. Rezillik diz boyu. Ama bu ortamı yaratan iktidarın anlayışı. İktidar, sonradanr değiştirmiş olsa bile, inşaat şirketlerinin denetimlerini, inşaatların kendi sorumluluklarına bırakan bir kararı da yıllarca uygulamıştı. İnşaat lobisi, inşaat ya Resulullahçılar ele ele... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Fransa’da nehir gemi gezisine katılan bir tanıdığım anlatıyor. Önce bir bilgi: Turistik nehir gemileri iki üç katlı, yukarıda güvertesi olan, yavaş seyreden, 200 kadar kişiyi misafir eden şirin gemiler... Diyor ki: Önce herkesi uyardılar, yangın tatbikatı yapılacak. Herkes katılmak zorunda. Alarm çaldığında can yeleklerini herkes giyecek, sonra panik yapmadan güverteye çıkacak. Gemide bir yangın çıkma olasılığına karşı tüm mürettebat ne yapacağını biliyor, misafirlerine de tatbikat yaptırıyor. Güvertede toplandık, can yeleklerinin doğru bağlanıp bağlanmadığını kontrol ettiler. Kontrole gemi kaptanı da can yeleği ile katıldı. 10 dakikalık bir tatbikattan sonra hepimiz dağıldık... Tatbikat yapmak ve herkes de uymak zorunda. Yasal olarak. Katılmayanı kaptanın gemiden indirme hakkı bile var. Tatbikat yapılmazsa yasal sorumlulukları olur. Gemi seyir defterine işleniyor. 20-30 katlı kruvaziyelerden bahsetmiyoruz, iki katlı nehir gemileri bunlar. Geçen yıl iş cinayetlerine (resmi dilde kaza!) en az 1897 kişiyi kurban verdik. Bunların 71’i çocuk ve genç işçi. [İşçi Sağlığı ve İş Güvenliği Meclisi (İSİG) raporu]. Tek tek öldükleri için ülkede kıyamet kopmadı, sessiz sedasız ama 1897 evde canhıraş feryatlar yükseldi, bizim duymadığımız. Trafik kazaları: Geçen yılın sadece ilk 5 ayında 235 bin 153 trafik kazası oldu, yaralı sayısı 138 bin 676 kişi, ölü sayısı ise 1033’tür. Ölümler sadece olay yeri sayısı, ağır yaralı hastanelerde ölümleri kapsamıyor. Kazaların 103 bin 248’inde sürücü, 893’ünde araç ve 314’ünde yol kusurlu bulunmuş. Kadın cinayetleri: Katiller fazla mesai yaptı, 394 kadın öldürüldü, 259 şüpheli kadın ölümü. Ve burada sayıp dökemeyeceğimiz kadar çok sayıda ölüm... Hepsi fıtrattan... Yaşamanın fıtratını ödüyor Türkiye’de yaşamak zor be kardeşim. Devlet var, örgütleri var, yasaları var, kararları var... Ama uygulamaları yok. Gece kulüplerinde insanlar yanıyor... Depremlerde uyduruk binalarda insanlar binlerce ölüyor. Bizler, siyasiler, iktidar sahipleri en iyi neyi biliyor? Cenaze namazı kılmayı.",https://www.cumhuriyet.com.tr/yazarlar/orhan-bursali/can-pazari-bir-ulke-birakin-yapsinlar-birakin-olsunler-oldursunler-2292003
Orhan Bursalı,Öcalan DEM görüşmesi: Büyük ayrışma mı?,30 Aralık 2024 Pazartesi,"Beklenen “pozitif katkı”yı yapacağını biraz daha ayrıntılandırarak açıkladı İmralı hükümlüsü. İki saati aşkın görüşmenin nasılsın iyimisin çocuklar arkadaşlar nasıl hoş beş bölümünü bir kenara bırakırsak, 210 sözcüklük açıklamanın tam hacmini bilmiyoruz, ancak bir özetin özeti elimizde. Devlet ve DEM biliyor. Belki ileride tamamı açıklanır. Devlet Bahçeli’nin PKK’yi kapattım desin sözü burada yok. Ben de bunu beklemiyordum zaten. Bu ancak çok daha özel bir gündemde söz konusu olabilir. Öcalan ama şunu söylüyor: Bu konu parlamentoda bütün siyasi partilerin olumlu katkılarıyla ilerlesin. Yani salt MHP ve AKP ile değil. Bir Türkiye sorununu diğer partilere de yayıyor. Meclis’te görüşülsün, CHP’nin de öteden beri savunduğu politikadır. Bu bağlamda DEM de siyasi parti liderleriyle görüşmeler yapacağını açıkladı. Olay, Bahçeli’nin çizdiği İmralı-DEM çizgisinde gelişiyor. Öcalan gereken pozitif adımı atmaya ve çağrıyı yapmaya hazırım, diyor. Bundan aslında PKK’ye silah bırakma hatta örgütü dağıttım kapattım çağrısı yapabilirim, yorumunu da isteyen çıkartabilir. Çünkü “Gerekli katkıyı sunacak ehil ve kararlılığa sahibim” diyor. Öcalan şu gerçeği epey zamandır görüyor olabilir: PKK’nin Türkiye’de kendine bir gelecek kurması olanaksız (federasyon, özerklik, ayrılma vb.), Kafdağı’nın ardında bir illüzyon. Fakat ülke içinde amaçsız, kendine faydasız birtakım silah eylem yapma potansiyeli her zaman vardır. Bunu yakın zamanda gördük. Ayrıca PKK zaman içinde daha çok Suriye odaklı oldu. Burada ABD’nin korumasında bir güç, yani bir küçük devlet yapısı ve ordu oluşturdu. ABD, Trump döneminde ne haliniz varsa görün der ve çekilirse PKK/ YPG gücü, Ankara’nın hem yakın ilişki içinde olduğu ve hatta Şam’a saldırı konusunda gündemi belirlediği ve onay verdiği HTŞ hem de yine Ankara’nın bizzat yönlendirdiği Suriye Milli Ordusu karşısında yalnız kalacak. HTŞ bütün silahlı güçleri kontrolü ve emri altında tutmak isteyecektir. Ülkenin siyasi birliğine doğru da ilerleyecektir. ABD, PKK/PYD üzerinde kontrolünü sürdürmek isterse eğer orta vadede bile bunda zorlanır, hatta başarısız olma olasılığı vardır. Dolayısıyla, PKK/PYD’nin en büyük başarısı, şimdiki durumda Şam ile anlaşmadır. Bu, Ankara’nın da onay vereceği bir anlaşma olabilir. Önemli olan PKK/PYD’nin artık Türkiye’ye yönelik tüm ihtiraslarının sona ermesi ve terörün ülkemiz gündeminden çıkmasıdır. Öcalan bu yeni durumu okuyor olabilir. Bu yeni durum, PKK’nin Türkiye’deki siyasi parti üzerinde, açıkça yazarsak DEM üzerindeki baskısını ve arka planda siyasi faaliyetini de sona erdirmeyi gerektirir. Bu uzun zamandır dillendirilen “Türkiye partisi ol” çağrısına da içsellik kazandırmanın yolunu açacaktır. Özgür Özel’in farklı yerlere çekilen el yükseltmesi, Türkiye ol, gel ülkeyi yönet benzeri sözlerinin içeriği de buydu. Yarın başka boyutuyla sürdüreceğim.",https://www.cumhuriyet.com.tr/yazarlar/orhan-bursali/ocalan-dem-gorusmesi-buyuk-ayrisma-mi-2284157
Orhan Bursalı,Ekmek yiyemiyorsan Suriye ye,26 Aralık 2024 Perşembe,"Bir Asgari Ücret Komisyonu varmış. Türk-İş vb. de bu komisyona üyeymiş. İki de toplantı yapmışlar. iktidar ve patronlar ağırlıktaymış. Yıllardır burada hep hükümetin kararı geçerli olurmuş. Ama Türk-İş ve diğerleri bu komisyona hep katılırlarmış. Bu kez iktidar komisyonda hiçbir rakam açıklamamış. Peki ne yapmış? Gece yarısı asgari ücreti ilan etmiş: 22 bin lira. Komisyonda bile rakam/oran tartışılmamış asgari ücreti küt diye açıklaması, aslında iktidara yakışan davranıştır, komisyon üzerindeki şalı çekip almış ve masada aslında birtakım heykellerin oturduğunu tüm millete göstermiş oldu. Peki yıllardır bu böyle de niye bu tiyatro sahnesinde Türk-İş rol alıyor çünkü bir kolu iktidarla. Sonuçta 22 bin liraya sinirleniyor, tepki olarak da artık komisyona bizi çağırmasınlar oluyor. Gidersiniz. Maaşlarınız tıkırında. Temsil ettiğiniz çalışan kitlesinin yaşam hakkını bile savunamayacak bir kurumsunuz. Buna tepki olarak çalışanlarınızı üyelerinizi bir protesto mitingine bile çağırma yüreğiniz kalmamış. Asgari ücret bu yılın ortalarında aslında açıklanmıştı. IMF ve uluslararası finans kapitalin insanı bakana söylemişlerdi, ülkenizi ucuz tutun, enflasyon oranında zam yatırıma kapınızı kapatır. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İhracatçı patronlar da yılın ikinci yarısından itibaren ağlamaya başlamışlardı: Doları serbest bırakın, uçsun; asgari ücreti sıkı tutun, ihracat yapamıyor, para kazanamıyoruz. Döviz açığını bir türlü kapatamayan (on yıllardır) iktidar, ülkeyi sürüklediği ekonomik uçurumun bedelini tabii ki bu millete ödetecekti. Çalışanlar üç kuruş alacak, emekliler sürünecek ve ağlaşacaklardı. Ülkede kurulu ekonomik düzenin kuralları buydu. Adamlar krize çare olarak üç yıl önce “mucize formül” bulmuşlardı, dünyaya yeni bir ekonomik model öneriyorlardı: Faiz enflasyonun nedenidir. Bu nedenle faizi düşürdüler. Dini dogmaları vardı: Nas. Her yıl milyarlarca dolar ve TL içeriye ve dışarıya, aldıkları borçların karşılığı faiz ödemiyorlarmış gibi. En büyük aldatma böyle başladı ve iki yıl içinde ekonomi gümledi. Bu arada doları tutmak için dövize bağlı kur korumalı mevduat hesapları açarak, birkaç trilyon lira bu hesapların sahiplerine aktardılar. Hâlâ ödüyorlar. Ödedikleri asla faiz veya nas değildi. Üç yıl içinde halkın büyük oranı sürünüyor ve para babaları dolar ve TL milyardarlığına terfi ediyordu. Eşitsizlik tepe yedi kat gök yüzüne vurdu. Kim söylemişti Allah ile aldatma diye? Eğer böyle bir korkuları olsaydı, bunlar olmazdı. Cumhurbaşkanı grup konuşmasında tabii ki asgari ücret konusunda bir şeyler söyleyecek. Çalışanları milleti enflasyona ezdirmedik diyecek, konuşmasına dua ile başladı. Enflasyon yıllık yüzde 80, TÜİK gibi kurumları bile yüzde 45 diyor. Yüzde 30 zamla milleti enflasyona ezdirmemiş oluyorlar. Sonra uzun uzun Suriye zaferi hikâyeleri... Ne demişti Fransız kraliçesi halkın açlığı konusunda, ekmek bulamıyorsanız pasta yiyin. Hiç olmazsa onlara pasta düşüyormuş. Bize Suriye düştü... Ye babam ye.",https://www.cumhuriyet.com.tr/yazarlar/orhan-bursali/ekmek-yiyemiyorsan-suriye-ye-2282891
Orhan Bursalı,Trump Saray’ı neden öptü ve muhalif fetihçiler,22 Aralık 2024 Pazar,"Trump’ın ilk başkanlık döneminde Rahip Bronson’un serbest bırakılması için Erdoğan’a yazdığı yüz karası mektup ve ekonomini mahvederim mealindeki tweet’i anımsatanları mı ararsın, yoksa aslında o överken aba altından sopa gösteriyor diyenleri mi? “Suriye’de tek kazanan Recep Tayyip Erdoğan, güçlü lider” diyen Trump’ın mesajını, gazetecileri Erdoğan’a sorduklarında aldıkları yanıt “Doğru söze ne denir” oldu. Trump ile hiçbir anlaşmazlığı da yokmuş. Cumhurbaşkanı yanılıyor. İlk dönem başkanlığı sırasında da iki sağcı ve otoriter lider olarak hem anlaştılar hem de Trump en güçlü otoriter olarak istediğini almak için Saray’ı kendi güç gösterisi olarak kullandı. ABD’ye büyük bir şov sundu. Ertesi gün Amerikan uçağı rahibi alıp götürmek için İzmir’de bekliyordu. Bizim mahkemeler bağımsızdır falan gibi iddialar Trump’a sökmedi çünkü o en güçlü otoriteydi. Bizim ülkede Saray’ı dengeleyecek bağımsız bir kurumsal otorite olmadığı için “Mahkemelerimiz bağımsız ve tarafsızdır” laflarıyla Osman Kavala ve arkadaşları ve Selahattin Demirtaş gibi siyasi mahkûmlar içeride tutulabilmektedir. İkinci başkanlık döneminde de Trump hiç sakınmadan, yeri geldiğinde emperyalist bir ülke olarak tehditlerini sürdürecektir. Daha şimdiden Ortadoğu’da Filistinlilere cehennemi yaşatmak gibi üst perdeden tehditlerine başlamıştır. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Trump çok daha büyük bir güçle Beyaz Saray’a geri dönüyor. Ayıyı tahrik etmekten kaçınmak için Saray bu kez dikkatli bir politikayı benimsemiş olabilir, geçmişten ders çıkartarak. Tabii, Trump’ın Cumhurbaşkanı Erdoğan için söylediği ve Saray ve gazetecilerinin koltuklarını kabartan sözlerinin ardında, saklı başka bir gerçek vardır: Bölgede en büyük saldırgan ve kitle katliamcısı, Ürdün’den sonra Suriye’ye girerek yeni topraklar ilhak eden ve Suriye’nin neredeyse tüm savunma sistemini yerle bir eden İsrail’i saklamak. Türkiye’yi kazançlı göstererek aslında sahneye çıkarmak ve sahne ışıklarını Erdoğan üzerinde yakmak. Hemen benzer zamanlarda Fransa Savunma Bakanlığı Türkiye’nin silah sanayisinin, İHA üretimlerinin vb. nerelerde yoğunlaştığına ilişkin bilgi ve haritaları yayımladı. Türk şirketlerinin listesi, Türkiye’nin savunma sanayisinde yürürlükteki üretimleri, gelecekteki projeleri... Stratejik tesislerinin uydu fotoğraflarıyla birlikte. Tam 65 sayfa. Adeta gerektiğinde kullanılabilecek bir bilgi olarak “Türk üreticiler agresif şekilde rekabet ederek Avrupa pazarında tehdit oluşturuyor” vurgusunu yapan rapor, ayrıca Türkiye’nin Afrika’da da yayıldığını belirtiyor ve Avrupa’daki küçük savunma şirketlerinin birleşerek rekabet güçlerini artırmaları gerektiğini de yazıyor. Bütün bunların yanı sıra, yandaş basın Türkiye’nin Suriye’de büyük zaferini ilan ediyor, arkalarında da Erdoğan var, “Türkiye, Türkiye’den daha büyüktür. Millet olarak ufkumuzu 782 bin kilometrekareyle sınırlandıramayız. İnsan nasıl kaderinden kaçarak kurtulamazsa Türkiye ve Türk milleti de mukadderatından kaçamaz, saklanamaz” sözleriyle resmen fetihçi bir anlayışın tam dışavurumunu yansıttı. Erdoğan; 11 yıl önce de Şam’a yürüyeceği izlenimini seçmenlerine ileten, Emevi Camisi’nde namaz kılacağız sözleriyle bu anlayışı dile getirmişti. Bunları, ekonomiyi batıran bir iktidarın fetihçilik iddiasıyla seçmenini toparlama girişimi olarak görmeliyiz. Dışişleri bakanının Suriye’nin topraklarında hiçbir gözümüz yok diye dengeli açıklamalarına bakmalı. Bu çerçevede, bazı muhalif medya ve politikacıların da “Bak İsrail neler yapıyor, sen kaç santim toprak aldın Suriye’den” biçimindeki, sözde iktidar eleştirileri çok yanlış, kışkırtıcı ve kendilerini fetihçilik politikasının paydaşları yapan davranışlarını ise acayip seyrediyorum. Abi Türkiye burası, muhalifleri de bu kadar oluyor mu demeliydim?",https://www.cumhuriyet.com.tr/yazarlar/orhan-bursali/trump-sarayi-neden-optu-ve-muhalif-fetihciler-2281526
Orhan Bursalı,Silkelemek milleti açlıkla terbiye etmenin diğer adı mı?,17 Aralık 2024 Salı,"Cumhurbaşkanı 31 Mart’ta belediyeleri kaybetmiş olmayı bir türlü içine sindiremiyor. Hükümet görevlilerine, yönettiği devlete talimat veriyor, borcu olan CHP’li belediyeleri silkeleyin, diye. Bir argo deyim, aynı zamanda. Fakat düzgün anlamlarla da argo anlamlar eşdeğer neredeyse. Mesela halı silkelemek, tozlarından arındırma işleri, balkondan silkelersiniz, bahçede sopayla döversiniz... Belediyeleri silkelemek, söz konusu tabii ki öncelikle para ise ne var ne yok el koymak anlamına da gelir, alacaklarının topunu birden almak da. Tabii, arka planda çağrıştırdığı başka bir siyasi emel yoksa: Yöneticileri de silkelemeye dahil ediyorsa, başka bir olayı daha eklemeliyiz. Silkelemek, Allah Allah tam argo anlamında, soyup soğana çevirmek. Borsada mesela değersiz bir şirketin fiyatını yükseltip satın alınmasını sağlamak, sonra da birden hepsini satarak enayilerin parasını toparlamak. Aynı şeyi kulaktan kulağa sözde tüyolar vererek de yapıyorlar hem borsa hem at yarışlarında örneğin. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Enayi kerizlemek gibi bir şey. Tabii ki cumhurbaşkanı bu argo anlamında bir şey demedi ama toplumda tamamen kerizlerin ceplerini boşaltmak olarak yerleşmiş bir deyimi, belediye borçlarını tahsil etme emirlerinde kullanmak, siyaset jargonuna sokmak, hiç mi hiç kabul edilebilecek bir şey değil. Cumhurbaşkanıdır, der, yapar diye geçemeyiz de. En azından önem verdikleri itibar klişesinde hiç mi hiç yeri yoktur. Silkelemenin bir siyasi bedeli de olur mu? Belediyeler karınca kararınca, iktidarın yarattığı büyük ekonomik krizin altında ezilen insanlara çok yönlü yardım çabası içinde. Başkanlar genellikle yüksek siyaset konuşuyor. Belediyeleri silkeleme talimatının ne anlama geldiğini mahalle mahalle anlatmaya başlarlarsa? Neyse cumhurbaşkanının onların bunu yapacaklarına inancı olmadığı için rahatça siyaset meydanında at koşturuyor. Mansur Başkan “Yahu SGK borçlarının yüzde 90’ı şirketlere, yüzde 10’u belediyelere ait” diyor. Cumhurbaşkanının talimatı şirketlere yönelik değil. Çünkü sistem şirket varlıklarını, karlılıklarını, büyümelerini ön planda tutuyor. İktidar şirketlerin iktidarı. AKP yöneticilerinin büyük çoğunluğunun da şirketi var, onarın da SGK borçları. Vergi verdikleri de yok. Yahu hiç olmazsa SGK borcunu öde! Adamların yüzü tencere karası. Şimdi sürekli olarak devlet ve belediye ihalelerini verdikleri şirketleri ek olarak SGK borçlarıyla desteklerken şimdi verin lan SGK paralarını üstelik tüm yasal faizleriyle birlikte derse iktidar, çok ayıp, bu ne perhiz bu ne lahana turşusu olur.. Bunun yerine fazla sıkışırlarsa, tüm faizleri silerler af ile ve gelir kalan borçları da uzun vadeli taksite bağlarlar, buna rağmen ödemeyeceklerini bile bile. Silkeleyin talimatının öbür yüzünde şu var: Milletin hayatlarını bir nebze bile olsa kolaylaştırmasınlar. Öğrencilere burs vermesinler. Çocuklara süt müt dağıtmasınlar. Annelerin yavrularına yuva açmasınlar. Kent lokantaları açmasınlar, 5-10 kuruşa çay kahve içilecek emekli lokalleri açma gibi işlere soyunmasınlar... Aslında belediyeleri silkeleyin demek, halkı silkelemeye devamdır. Ne demek yani, biz onları 12 bin liraya, 17 bin liralara mahkûm ederken size de ne oluyor. Milleti açlıkla terbiye politikamızı bozuyorsunuz!",https://www.cumhuriyet.com.tr/yazarlar/orhan-bursali/silkelemek-milleti-aclikla-terbiye-etmenin-diger-adi-mi-2279910
Orhan Bursalı,"‘Beyin çürümesi’, ‘kalabalık yalnızlık’ ve bilim söyleşileri",29 Aralık 2024 Pazar,"Her yıl sonuna doğru çeşitli ünlü ansiklopediler kurumlar yaşadığımız yılı anlatacak yılın sözcükleri seçiyorlar. En çok tartışılan ve yılın sözcük seçimini dünya çapında ünlü kılan Oxford’un “post-truth”, yani “hakikat ötesi; gerçek ötesi” sözcüğünü herkes anımsar. Bu sözcük özellikle şimdi yeniden seçilen Trump’ın ilk dönem seçimi ile ilgiliydi daha çok. O kadar yalan söylüyordu ki yalanları dünya çapında gündem oldu ve “hakikat ötesi” kavramını icat ettirdi. Gerçeği pas geçen, gerçek yerine yalanlar inşa etmek, şüphesiz yeni bir şey değil. Bugüne kadar adi vaka olarak günlük siyasi ve toplumsal hayatın bir parçası iken Trump buna evrensel politik bir karakter kazandırdı. Trumpvari tüm lider ve yönetimler için politik arenada bir izlek oluşturdu; bu izlek giderek söz konusu liderler ve yönetimler için günümüzde artık bir otoyol karakterine dönüştü. Oxford ve daha başkaları her yılsonu yeni sözcükler ortaya atıyorlar. Bu yılın en karakteristik iki sözcüğü “b.ktanlaşma” ve “beyin çürümesi” sözcükleri oldu. Bunların her ikisi de farklı açılardan sosyal medyayı ele alıyorlar. İlki, sosyal medya şirketlerinin sundukları cazip platformun kullanıcılarını, yeterli büyük bir sayıya ulaştıktan sonra, onların sırtından milyarlarca dolar kazançlar elde ediyor, ayrıca platformu bir reklam alanına dönüştürüyor ve bu kez reklam verenlerin canına okuyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Platformlar, toptan değersizleşiyor. Bir de kullanıcı güdüleniyor. Mesela Elon Musk gibi yöneticilerin eline geçince de sağcı her türlü ideolojinin pompalandığı siyasi bir amacın aleti oluyor. Teknolojiyi ve sosyal medyayı yıllardır çok iyi izleyen ve yorumlayan Tanol Türkoğlu, Herkese Bilim Teknoloji (HBT) dergisinin 450. sayısındaki yazısında, yazının başlığındaki her iki kavramı da çok iyi anlatıyor. Tanol kendini tutamayıp şöyle yazıyor orada: “Çürüyen, b.ktanlaşan sadece sosyal medya mı? Tüm dünya aynı yolun yolcusu değil mi? İster fiziksel olsun ister dijital! Neresini tutsan elinde kalıyor. Siyaset, ekonomi, iklim, toplumsal yaşam, sanat, spor...” Şimdi Türkiye’de de bir yılın sözcüğü seçildi: “Kalabalık yalnızlık.” Tanol, şimdi piyasada olan veya herkesebilimteknoloji.com internet sitesinden PDF olarak indirilebilen HBT’deki yazısında bu kavramı ele alıyor. Kavram, insanların kalabalık içinde bile kendini yalnız görmesi hissetmesini anlatıyor. Ben bu kavramı “kalabalıklaşan yalnızlık” olarak algılamayı tercih ederim. Sanki günümüzde yaşananları daha iyi anlatıyor. HBT’nin www.youtube.com/@herkesebilimteknoloji adresindeki bilim kanalında, bilim söyleşilerine yer veriyoruz. Tanol Türkoğlu ile yılın sözcükleri üzerine yaptığımız daha kapsamlı ve keyifli sohbeti izleyin. Ayrıca geçen günlerde teknoloji ve bilgisayar alanında büyük bir gelişme gerçekleşti. Google işleyen bir kuantum bilgisayarı inşa etti. Bu bir devrim. O kadar hızlı hesaplama yapıyor ki bilinen en süper bilgisayarın bile on trilyonlarca yılda çözemeyeceği problemi ve hesaplamayı birkaç dakika içinde çözüyor. Gücü büyük ve gerçekten hayatı, bilimsel gelişmeleri çok değiştirecek. Kıramayacağı şifre de kalmayacak gibi. Yeniden bankalara mı koşacağız? Konunun uzmanı Prof. Dr. Cem Say ile kuantum bilgisayarı ve yapabilecekleri üzerine özel bir söyleşi gerçekleştirdik. HBT’nin YouTube kanalında sizleri bekliyor.",https://www.cumhuriyet.com.tr/yazarlar/orhan-bursali/beyin-curumesi-kalabalik-yalnizlik-ve-bilim-soylesileri-2283916
Orhan Bursalı,‘Toprak bütünlüğü’ masalı ve Suriye: İmkânsız bir ülke,12 Aralık 2024 Perşembe,"Kurtarılması mümkün olmayan, yani parçalanmaya mahkûm, yani toprak-coğrafi ve merkezi bütünlüğünün yeniden kurulmasının sanki Kafdağı’nın ötesinde olan bir Suriye tablosunu görelim. Esad iktidardayken de tablo aşağı yukarı böyleydi ama Şam’da bir miyavlayan kedi söz konusuydu, yolsuz ve nefret edilen, halkının tüm güvenini yitirmiş, yıllar öncesinden ülkesinin bu duruma düşmesine engel olmaktansa kendi tahtını her şeyin üzerinde tutan bir yönetim. Ankara’dan parçalanmasına izin vermeyiz lafları yükseliyor ama Suriye yok artık. Hiçbir gücün de bu ülkeyi kendi bütünlüğü içinde ayağa kaldırma olanağı yok. HTŞ dediğin Sünni köktendinci, 30 mu 40 mı grubun birliğinden oluşan bir yapı. Aralarında nasıl çıkar çatışmaları oluşacağını bilmiyoruz. Şam’ı ele geçirmek, ülkeyi ele geçirmek hiç mi hiç değil. Evet bir liderleri var. Ülkenin parçalanmışlığının bilincinde olarak tüm toplulukların bir arada yaşamasını sağlayacak bir sistem kuracaklarını söylüyor. İçlerinden bazı ikincil liderler şeriat ülkesinden bahsediyor. Kuzeyde ABD desteğinde Kürt yapısı var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hemen yanında Ankara’nın yapılandırdığı ve vekil olarak kullandığı ÖSO veya Suriye Milli Ordusu kuruluşu var. ABD desteğindeki PKK-YPG yapısı, Ankara ve SMO’nun baş düşmanı. Amerikan gazetelerine göre, savaş uçaklarımız YPG mevzilerini bombaladı. Amerikan dışişleri bakanının acilen Ankara’ya gelmesinin nedeni de bu: İki NATO ülkesi, Suriye’deki vekilleri ile savaşıyor görüntüsü var. Herkes Suriye’nin topraklarından mümkün olan en büyük bölümünü kontrol altına almak istiyor. Ankara da hem kendisine tehdit olarak gördüğü PKK-YPG yapılanmasını geriletmek hem de sahadaki vekili ile Şam üzerinde etki ve kontrol sahibi olmak istiyor. Bu bakımdan Ankara’daki görüşme önemli. Amerikalılar da kendi PKK yapılarını korumak isterlerse durum vahim. Durum böyleyken İsrail’in zayıf anında Suriye’yi işgal girişimi, Golan Tepeleri’ni tümden ele geçirmesi ve 400’den fazla özellikle tüm askeri varlığını bombardıman etmesi, bir haydut devletin varlığının kanıtı oldu. Ortada Suriye’nin hangi varlığından bahsedeceğiz. Bugünkü tabloya baktığımızda bütünleşmesi olanaksız, iç savaşlara açık bir Suriye toprakları var. Ayrıca, çevre içinde ve dışındaki devletlerin olası müdahalelerinden şimdilik hiç bahsetmiyoruz.",https://www.cumhuriyet.com.tr/yazarlar/orhan-bursali/toprak-butunlugu-masali-ve-suriye-imkansiz-bir-ulke-2278362
Orhan Bursalı,Bilimde büyük bir değişimin arifesi: Kuantum Bilgisayarı,16 Aralık 2024 Pazartesi,"Dün kuantum fizikçisi Mete Atatüre’ye verilen bilim ödülünü yazmıştım. Denk geldi, hazır Atatüre yazmışken ilk kez bir kuantum bilgisayarının (makinesinin, demeliydim!) Google bilimcileri tarafından geliştirildiğine ilişkin dünyada büyük ilgi uyandıran haberle sürdürmek, bu köşenin asli unsurlarından (Bilim ve Siyaset) sayılır. Size bilim dergilerinden bu konudaki yazılardan kendi dilimde bir derleme yapacağım. Aslında böyle bir bilgisayarın yapılabilir olduğu fikri üzerinde 1980’den beri tartışma var. Google bilimcileri 5 yıl önce Kuantum bilgisayarını gerçekleştirmeye hazır olduklarını duyurmuş ama pek çok bilim insanı inanmamış veya bunu imkânsız görmüştü. Ama şimdi bilim dünyası 10 gün kadar önce ilan edilen “yaptık nihayet” haberiyle çalkalanıyor. Evet yaptılar! Dünyanın en büyük süper bilgisayarlarının milyonlarca milyarlarca yıl durmadan çalışsalar yapamayacakları hesaplamaları gerçekleştiren çalışan bir kuantum makinesini gün ışığına çıkardılar. Biz fanilerin akıllarının ermeyeceği sayılarla ifade edersek en hızlı süper bilgisayarın ancak 10 üzeri 24 (bu da ne demek böyle derseniz, 10 septilyon yılda) bile yapamayacağı bir hesaplamayı gerçekleştiriyor. Bu da ne derseniz, bir benzetme daha: Süper bilgisayarların henüz evrenimizden çok daha önceki zamanda bile çözemeyeceği uzun bir süreden bahsediyoruz. Oysa kuantum bilgisayarı birkaç dakika veya günde problemi çözüp önünüze koyacak. Yani bilgi üretimi alanında teknolojik bir çağ atlamanın eşiğindeyiz. *** Kuantum bilgisayarları inşa etme yarışı var dünyada. Çin bu konuya 14 milyar dolar ayırdı ve foton ile çalışan kuantum bilgisayarı üzerinde hızla çalışıyorlar. ABD’deki IBM, Microsoft ve Intel gibi şirketler de kendi kuantum bilgisayarları üzerinde çalışıyorlar. Neye yarayacaklar sorusuna verilecek ilk önemli yanıt, müthiş hesaplama gücüdür. Yapay zekâ çalışmalarında ufuk açıcı gelişmelere yol açacaktır. Tıpta örneğin tedavilerde kullanılacak moleküllerin, proteinlerin keşfini, hastalıklarla eşleştirilmesini inanılmaz hızla gerçekleştirecektir. Kuantum bilgisayarı kimya, fizik, malzeme bilimi ve hatta makine öğrenimi alanlarında şu anda çözülemeyen birçok zorluğun üstesinden gelebilecek. Bu gibi “alanlarda derin bir etki yaratabilir ve pil teknolojisinden süper iletkenlere, katalizörlere ve hatta ilaçlara kadar her şeyde çığır açıcı gelişmelere yol açabilir”. Bilimciler diyor ki bu bilgisayarlar fiziksel sistemleri simüle edebilecek, çünkü dünyanın bizzat kendisi kuantum mekaniğinin ilkelerince yönetiliyor. Dolayısıyla dünyanın, evrenin varoluş koşullarını daha iyi anlayabileceğiz. Büyük veritabanlarını aramak için kuantum bilgisayarları kullanmak veya yararlı desenler keşfetmek için büyük miktarda veriyi analiz etmeyi içeren makine öğrenimi de yine kuantum bilgisayarlarla mükemmele erişilebilir. Bizim bildiğimiz bilgisayar çipleri burada işe yaramıyor. Google bu amaçla Willow adını verdiği yepyeni bir çip yarattı. Kuantum bilgisayarları, bugün kullanılan şifrelerin hepsini kırabilecek nitelikte. Bu amaçla aslında Amerikan standartlar Enstitüsü, kuantum sonrası kullanılabilecek bir şifreleme sisteminin standartlarını belirledi. Bizim kullandığımız bilgisayarların tümü, 0-1 sistemle çalışır ve sayıları silikon çiplerde depolar ve bu sayıları işler, toplar, çarpar vb. Bu hesaplamaları, “bit” bilgi işleyerek gerçekleştirir. Her bit, 1 veya 0 tutar. Ancak bir kuantum bilgisayarı Kübit (Kuantum bit’i) kullanır. Kübit, bazı nesnelerin atom altı seviyede veya Google’ın kuantum bilgisayarının içinde sıfırın altında yaklaşık 237 dereceye kadar soğuttuğu mesela metaldeki tuhaf davranışlarına dayanır. “Kübitler” normal bitlerden çok farklı davranır. Tek bir nesne, aşırı küçük veya aşırı soğuk olduğunda aynı anda iki ayrı nesne gibi davranabilir. Schrödinger’in yıllar önce saptadığı belirsizlik bu davranışın çerçevesini oluşturur. Bilgi ve talimatlar bu Kübit’ler içinde depolanır. Akademi, endüstri ve hükümetteki laboratuvarlar, ışık parçacıkları veya elektromanyetik alanlarda sıkışmış küçük yüklü parçacıklara dayalı sistemler de dahil olmak üzere bu makineleri inşa etmek için çok çeşitli teknikler kullanıyor. Zor bir konu. Ben de anlamaya çalışıyorum. CERN’de boşuna atom altı parçacıklar üzerinde çalışılmıyor.",https://www.cumhuriyet.com.tr/yazarlar/orhan-bursali/bilimde-buyuk-bir-degisimin-arifesi-kuantum-bilgisayari-2279541
Orhan Bursalı,Trump: Kargaşa ve kaostan çıkar elde etmenin planları,07 Ocak 2025 Salı,"Dünkü yazımda Trump’ın, 300 yıldır Danimarka’ya ait olan Grönland’ın mülkiyetinin ABD’ye geçmesini mutlak zorunluluk olarak gördüğünü ve yaratacağı bir kaos ortamında adayı işgal bile edebileceğini yazmıştım. Trump aynı zamanda Kanada’yı da ABD’ye katmak istiyor. Gelin bizim 51. eyaletimiz olun fikrini birkaç kez hatta bizzat Kanada hükümet üyelerinin yüzüne karşı söyledi. Trudeau için gel büyük Kanada eyaletinin valisi ol dedi. Bahane yarattı, Kanada’dan ithal edilen ürünlere yüzde 25 gümrük vergisi uygulayacağını açıkladı. Kanada ihracatının yüzde 80’ini ABD’ye yapıyor, yüzde 25 gümrük vergisinin Kanada ekonomisini çok zor bir duruma sokacağına ve krize sürükleyeceğine ilişkin yorumlar var. Trump ve adamları şüphesiz bunu hesap ettiler. Kanada ile tüm Kuzey Amerika’nın Amerikan toprağı olacağı hayali ile besleniyor. Alaska’yı zaten Ruslardan satın almışlardı, Grönland’ı da diyelim ele geçirdiler, tüm kutup bölgesine uzanan bir Amerika rüyası... Şüphesiz Kanada’nın kendini feshetmesi zor, belki de mümkün değil. Ama Trump’ın baskısı Kanada’yı karıştırmaya ve hükümeti dağılma eşiğine getirmeye yetti. Kanada’da çoğunluk Trump’ın dönüşünü “varoluşsal bir tehdit” olarak görüyor. Trudeau’nun en yakın adamı, maliye bakanı ve başbakan yardımcısı Freeland istifa etti, Trump’a nasıl karşı koyacakları konusunda anlaşamadıklarını söyleyerek. Liberal Parti’nin eski yetkililerinden biri, Scott Reid, “Trump, zayıf yönümüzü, köpekbalığının kan kokusunu aldığı gibi kokluyor. Başbakan hangi seçeneği seçerse seçsin, Trump bizim çok zayıf bir konumda olduğumuzu biliyor” dedi. Bu arada Trump, Freeland’ı istifa ettirmekle övündü: “Davranışları tamamen zehirliydi ve Kanada’nın mutsuz vatandaşları için iyi olan anlaşmalar yapmaya hiç de elverişli değildi, onu özlemeyeceğim!” Trudeau zor durumda, muhafazakâr partinin 20 puan gerisinde ve istifaya zorlanıyor. “Kanada liderleri, Trump’ın tehdidini ‘bir zorbanın blöfü’ olarak açıklayamamakla” suçlanıyor. Trump’a “Senin sınırlarını koruyacağım” diyen Trudeau daha çok Trump’a yalvaran bir pozda görülüyor. Bir makalede şöyle deniyor: “Bu tür zorbalıklar zorbaya boyun eğdiğinizde sona ermez, ancak bunu yapmayacağınız açıkça belli olduğunda sona erer. Dünya, Kanada’nın zorbaya nasıl karşılık vereceğini izliyor. Kanada akranlarının saygısını kazanmayı umuyorsa kendisi, refahı ve değerleri için savaşmaya istekli olduğunu göstermeli. Egemenliğini, ona saygı duymayı reddedenlere karşı savunmalı ve Kanada refahını korumak için iddialı davranmalı. Bu bir ticaret savaşı anlamına gelse bile.” Hükümete “elektrik ve petrol ihracatını durdurması” öneriliyor Beyaz Saray’a oturacak emperyalist ruh, Panama Kanalı’nın kontrolünü de kesin istiyor ve bunda kararlı görünüyor. Kontrolün Panama’ya bırakan iki ülke arasındaki anlaşmayı iptal edebilir. Trump, “Bizi yüksek geçiş parasıyla soyuyorlar” diyor. Trump seçimler sırasında temel bir slogan kullandı: “Güç yoluyla barış.” Şimdi ele geçirmekte kararlı olduğu Grönland, Kanada ve Panama’yı adeta düşman ilan ediyor. Barışın ise ancak güç yoluyla sağlanacağı anlamını çıkarmak mümkün. Trump, kargaşa ve kaos yaratacaktır. Çünkü başkanlığa da bu yoldan yürüyerek ulaştı.",https://www.cumhuriyet.com.tr/yazarlar/orhan-bursali/trump-kargasa-ve-kaostan-cikar-elde-etmenin-planlari-2286728
Orhan Bursalı,Önemli gördüğüm iki mektup ve yanıtlarım,23 Aralık 2024 Pazartesi,"Tartışma yaratacak iki okur mektubunu paylaşıyorum ve yanıt da veriyorum. *** Sayın Orhan Bursalı, köşe yazınız için teşekkür. Silkelemek halkı silkelemektir. Bu söylemi herkes böyle anlamalı. İktidarı destekleyen kitlenin yüzde 30’larda olduğu, karşıtının yaklaşık yüzde 70’lerde olduğunu gözlüyoruz. İktidarı 22 yıldır iyi tanıdık. Her geçen yıl vitesi yükselttiğini de görüyoruz (karşıdevrim ve tek adamlığı pekiştirme, ben dedim oldu anlayışında). Özellikle Suriye rüzgârı ile iyice gemi azıya alacaklarını da görüyoruz. Silkeleme de bu zeminin verdiği bir ataktır. Arkası daha sert olarak gelecektir. Bunu da Bahçeli’nin eşzamanlı Özgür Özel’e yüklenmesinden anlıyoruz. Takım çalışmasını başarılı olarak yapıyorlar. İktidarın yaptıklarını, yapacaklarını günlerce konuşabiliriz çok işe yaramaz. İktidarın ne yaptığından ziyade karşıtın yani yüzde 70’in ve bunun adına CHP’nin ne yapmadığı önemlidir. Konuşulması gereken budur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yüzde 70’in ortak amaçta konsolide olabilmesi CHP’nin etkisi ile olabilir. Bunun için CHP şimdiki gibi sahada 10-20 bin kişi ile çalışırsa bu işlerin altından kalkamaz ve iktidara şimdiki gibi konforlu zemin hediye eder. 20 milyonu bulan oyunu temsilen (AKP’nin kuruluş yıllarında yaptığı gibi) 5 milyon partiye kayıtlı kitleyi nitelikli muhalefet için eğitip konsolide etmeli, tüm Türkiye’de mahalle mahalle etkinlik yaratacak, 7/24 çalışacak, gönlünü Türkiye’ye adamış bir zemin yaratmalı. Bu olursa caydırıcı olur. Bu olursa iktidar, bürokrat tüm kamu görevlileri bir adım atmadan 5 defa düşünür. Şimdiki gibi konforları kalmaz. Demokrasi mücadelesi ancak böyle olur. Aslında CHP’nin bunu çoktan yapması gerekirdi. Hâlâ niçin bunu yapmaz ayrı bir sorgulama konusudur. Kabul edilmeli ki yüzde 70 karşıtın sahadaki etkisi yüzde 3-5 düzeyindedir. Zaten iktidar içinde en büyük güvence budur. Silkeleme fütursuzluğu bu zeminin ürünüdür. Başta CHP bu bariyeri oluşturamazsa başımıza çok şey gelecektir. Ertunga Ardeniz Yanıt: Sayın Ardeniz, birincisi CHP’nin 5 milyon üyesi yok. Evet niye yok neden 5 milyon üyeye çıkamıyorlar. Bu ayrı bir konu. İkinci konu iktidarın desteğini küçümsemeyin. Yüzde 10 kadar da MHP var, Saray’ın güvencesi olarak. Erdoğan’ın kişisel oy etkisi biraz azalsa bile, yine AKP’den fazladır. İktidarın ekonomi politikalarından beslenen, zenginleşen, artan bir zengin sınıf var. Ana desteği bu sınıftır ve niye AKP’nin oyunun yüzde 25’lerden aşağı düşmediğinin açıklamasıdır. Evet, CHP’nin salt belediyelerinin olumlu faaliyetlerine dayanarak tek başına iktidarı alabilecek çoğunluk partisi olması çok zor. Sizin de belirttiğiniz gibi örgütlenmesini ve mücadelesini birkaç basamak üst düzeye çıkarmak zorundadır. Bu salt nutuk atarak olmaz. Levent D.: Sayın üstat, bugüne kadar iktidar cenahından, “sığınmacı”lara AB yardımı olarak üç milyar Avro verildiği (küçümsenerek) söylendi. Hafta içinde Ursula von der Leyen, “sığınmacılar için on milyar Avro verildiğini, bu ay içinde bir milyar Avro daha verileceğini” açıkladı. Bu rakama itiraz gelmedi, yetkililer sus pus! Von der Leyen’in yalan söyleyecek hali yok; mutlaka muhasebe kayıtları vardır, gerekirse belgeleri gösterir. Böylesine büyük meblağ hangi nedenle “üç milyar Avro” olarak söylendi, bu para hangi hesaplara alındı? Nereye harcandı? On milyar Avro kaynak girişi olan ekonomi neden uçuruma yuvarlandı? Dönemin Merkez Bankası başkanları, maliye bakanları her iki cumhurbaşkanı yardımcısı hatta ve hatta cumhurbaşkanı bir açıklama yapmak durumunda değil mi? Levent Bey, bildiğim kadar Avrupa bu paraları serbest bırakırken kendisine sunulan veya kendisinin önerdiği projeleri gözetliyor. Ne kadarı iktidarın serbest harcamasına bırakılıyor, bırakılıyor mu doğru bilgi sahibi değilim. Ama sorunuz haklıdır ve 10 artı 1 milyar Avro, bugüne kadar nerelere harcandı, CHP milletvekilleri sormalı ve yanıtını istemeli.",https://www.cumhuriyet.com.tr/yazarlar/orhan-bursali/onemli-gordugum-iki-mektup-ve-yanitlarim-2281818
Orhan Bursalı,"Yasalar da milli iradedir, hacizler de kayyum uygulamasıdır",19 Aralık 2024 Perşembe,"Trabzon’un bir ilçesi CHP’ye geçti ya, oradaki AKP’liler utanmazca partisine ve Saray’a baskı yapıyor: Görevden alına, yerine kayyum atana! Açık seçik, belediyenin gelirlerini paylaşacaklar, zıkkımları kesildi! Esenyurt’ta ne oluyor; CHP’liler grup grup her gün belediye önünde toplanıp nöbetlerini sürdürüyor ve bir açıklama yapıyorlar. Haber merkezimiz öyle diyor. Fakat medyayı taradım son 10-15 günde oradan yükselen ciddi bir habere rastlamadım. Demek biraz daha farklı şeyler yapmalı. Şunu vurgulamak istiyorum: Millet iradesine saygısı olmayan bir iktidar yapısı oluştu. Onca Saray yap, yüz milyarlar harca, sonra başkaları, mesela CHP’liler gelsin otursun, bu kabul edilebilir bir şey değil. AKP ilk dönemlerinde milli irade milli irade demekten kırılıyorlardı! Evet 2015’e kadar ki seçimleri milli irade teraneleriyle aldılar. Hep mağdur bir iktidar vardı milletin karşısında! Öyle ki katıldığım TV tartışmalarında mesela anayasa ve yasalara uymayan politikalarını eleştirdiğimizde, iktidarın ekranlardaki muhafızları, millet beğenmiyorsa sandıkta değiştirsin efendim, bırakın milletin iradesi karar versin buna, ağızlarına yapışmış sözcüklerdi (eski laf, ağızlarında pelesenk olmuş). Yani kendilerini iktidara getiren sistemi, anayasa ve yasaları hiçe saymak sıradan ve kabul görmüş bir uygulama olmuştu. İktidar otoriterleştikçe ve tek adamlaştıkça, milli irade demek=AKP’nin sürekli iktidarda kalması anlamını kazandı. Anayasa ve yasalar, aynı zamanda milli iradenin ta kendisidir, konuyu bu açıdan tartışmadık hiç. Çünkü bu kurumsal yapı, milletin oyuyla, benimsemesiyle ve onaylanmasıyla gerçekleşmiştir. Milletin iradesidir bu yapı. Yerel seçimler bu yapının olmazsa olmazıdır ve milletin yerelde kendisini kimin yöneteceği konusunda eylemsel ve çok temel bir milli iradedir. İktidar, yerel seçimler yerine başarabildiği kadar kayyum sistemini geçirmeye çalışıyor. Bir punduna uyduruyorlar, ellerinde bir terör yasası suçlaması var ve bu iddiayı isterlerse herkese bulaştırabilirler. Prof. Ahmet Özer hâlâ içeride tutuluyor. Belediye önünde grup toplanmasının ateşi söndü. Esenyurt halkının seçmeninin de sürekli olarak belediye başkanlarını sahiplenmeleri gerekir. Belediyelere, “Silkeleyin” talimatından sonra uygulanmaya başlanan hacizler de aslında belediyelere bir başka tür, bu kez iş yaptırmazlık kayyum uygulamasıdır. Bu salt CHP’li belediyeleri boğmak değil, iktidar kendisine oy vermeyen millete karşı da hıncını dile getirmektedir. Çünkü en nihayetinde hizmet eksikliğinden etkilenecek olan milletin kendisidir. SGK borcunu vermiyor, inandırıcı olmayacak. Çünkü SGK’ye borç takanların yüzde 90’ı AKP’nin kolu kanadı altında semiren şirketlerdir. SKK borcunu tahsil etmek istiyorsan eşit davranman gerekir. Sadece belediyelerin değil şirketlerin de tepesine binmek gerekir. Borcunu ödemeyen herhangi bir yandaş şirkete haciz uygulamasına şahit olan var mı? AKP’yi mağduriyet edebiyatı (kısmen doğru) güçlü bir iktidar yaptı. Halkın bu konuda vicdanı var. Önceki belediye seçimlerinde Ekrem Bey’i 800 bin oy farkla yeniden seçti İstanbul’un vicdanı. AKP bunu görmüyor mu, görüyor. AKP’yi ekonomik krizin yanında, yarattığı çok geniş mağduriyetler götürecek. İki şartla: 1- seçimlerin yapılması ve çalınmaması (ki bu olasılık artık her geçen zaman büyüyor). 2- CHP’nin gerçekten bu durumu kullanabilme becerisi.",https://www.cumhuriyet.com.tr/yazarlar/orhan-bursali/yasalar-da-milli-iradedir-hacizler-de-kayyum-uygulamasidir-2280629
Orhan Bursalı,Güney Kore dersi: Seçildim her şeyi yaparım,05 Aralık 2024 Perşembe,"Adam başkan ya! Anayasada yazılı yetkisi de var; sıkıyönetim, siyasi faaliyetleri yasaklamak, tutuklamak... Fol yok yumurta yok iken bu yetkilerini ilan ediyor. Gerekçe de bulacak tabii ki tüm dikta heveslilerinin yolundan gidiyor: Alabildiğine çekiştiği sosyal demokrat eğilimli Demokrat Parti’yi düşman (Kuzey Kore) ile işbirliği yapmak ve vatana ihanetle suçluyor. Vatanı bu gizli komünistlerden kurtarmak için medyayı da kontrol altına aldığını açıklıyor, ulusal meclise milletvekillerinin girmemesi için askerleri yığıyor. Ana muhalefet partisi, iktidar partisinin pek çok milletvekili ile birlikte meclise zorla giriyor, askerleri yangın söndürme tüpleriyle püskürtüyor, itiyorlar kakıyorlar ve meclise giriyorlar. Hemen sıkıyönetim ilanını reddeden bir yasayı hep birlikte geçiriyorlar. Çünkü başkanın bu hakkı varsa meclisin de reddetme hakkı var. Meclise sokulmak istenmemelerinin nedeni de bu hakkı kullanmalarını engellemek. Başkanın sıkıyönetim ilan edeceğine ilişkin söylentilerin bir haftadır ortalıkta dolaştığı söyleniyor. İçişleri bakanı ve savunma bakanı da başkanın yanında, hadi ilan et diye dayatıyormuş. Fakat diğer bakanlar karşı çıkıyorlarmış. Bu arada başkanın özel kalemi ve çevresindeki diğer çalışma arkadaşları, hepsi istifa ediyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhurbaşkanı Yoon, Korelilerin sokağa dökülmesi ve meclisin reddetmesi karşısında altı saat sonra sıkıyönetim ilanını geri çekmek korunda kalıyor. Pek çok pot kırıyor yönetimde, ekonomi politikada, kadınlara karşı cinsiyetçi tutum konusunda sürekli şiddetli eleştirilere, bir de karısının yasalara aykırı olarak pahalı bir çantayı hediye olarak almasının yarattığı siyasi çalkantılar, Yoon’un halk arasında desteğini yüzde 17’ye indiriyor. Henüz daha üç yıla yakın görev süresi varken bunları yapıyor. Geçen nisan ayında parlamenter seçimlerinde mecliste çoğunluk Demokrat Parti’ye geçiyor. Kore askeri diktatörlüklerle bugüne geldi. 1979’da askeri diktatör Park bir suikastla öldürüldü. Orduda bir başka general iktidara el koydu, Chun 1980’de direnişleri bastırarak 200 sivili öldürttü. 1988’den itibaren Kore parlamenter rejime geçti ama Koreliler hakları için hep direndiler. Şimdi de geçmişe özenen bir eski savcı ve sivil bir başkan, askerlere özenerek darbe yapmaya kalkıştı. O koltuğa o yetkilerle oturan, her şeye kadir, her şeyi yapabilir olacağına inanıyor. Demokrasilerin böyle temel bir sorunu var. Seçilen kişi, aynı zamanda kendisini seçen tüm anayasal sistemin canına okumaya kalkışabiliyor. Demokrasilerin zayıf yönü. Bugün tüm dünyada ve biz dahil siyaset bilimcilerinin en çok tartıştıkları konu. Dünyada sayıları giderek artan ülkelerde, seçilen kişi zaman içinde kendi otoriter yönetimini adım adım kurarak her şeyi kendi sultası altına alabiliyor. Amerikalılar şimdi Trump’ın da Güney Kore’li cumhurbaşkanı gibi davranıp davranamayacağını, sıkıyönetim ilan etme hakkı olup olmadığını, tüm anayasal ve hukuk sistemini ele alarak anlamaya çalışıyorlar. Böyle davranmaya kalkışırsa ne yapacakları konusunda karamsarlar. Trump, önceki başkanlık dönemine kıyasla, tüm hükümet seçimlerini şimdi kendisine sonuna kadar sadık kalacak adamlardan yana kullandı. Ki itiraz eden olmasın. Bu tür başkanlar kendilerine sürekli uşaklık yapacak insanları seçerler. *** Şimdi Güney Kore başkanının önünde iki seçenek var: Ya istifa edecek ya da meclis tarafından görevden alınacak. Muhalefet çok kararlı, anayasal sistemi alaşağı etmeye kalkışan adamı orada tutmayacaklar.",https://www.cumhuriyet.com.tr/yazarlar/orhan-bursali/guney-kore-dersi-secildim-her-seyi-yaparim-2276023
Orhan Bursalı,Fiziğin güzellikleriyle dolu bir bilim akşamı,15 Aralık 2024 Pazar,"Çalışma arkadaşlarımla öğrencilerle konuyu etraflıca tartıştıktan sonra kuantum üzerine çalışmalarımızı ilerletebilmek için sonunda bir yol bulduk. Buradan ilerleyebiliriz dedik fakat bu yolun bizi nereye çıkartacağı konusunda ilerisini görmüyorduk ama bu yoldan ilerlersek bir yerlere varabileceğimizi hissedebiliyorduk. Evet belirsizlik vardı ama o belirsizlik hoşuma gidiyor, o esneklik ve gelecekte tam olarak ne yapacağımızı bilmiyor olmak hoşuma gidiyor ve beni kendi kendine yönlendiriyor. Bunları söyleyen Prof. Dr. Mete Atatüre. İçine daldıkları yolun kendilerini nereye çıkartacağı konusunda bir öngörü yok, ama belirsizlik kendilerine “Gel bizi araştırır” çağrısı yapıyor. Bir meydan okuma. Kışkırtıcı, orada yapılacak çok şeyler var, bilinmezliğin ve belirsizliğin içine dalmak kendine güvenin de üst noktası. Ve kesinlikte çok üst düzeyde bilgi üretilebilecek bir yol. Mete Atatüre, çok sevilen bir fizikçi ve İngiltere Cambridge Üniversitesi Fizik Bölümü Cavendish Laboratuvarları’nın başında! (Oradan 29 Nobel insanı çıktı!) Koç Üniversitesi Rahmi Koç Bilim Ödülü’nü kazandı. Hak edilmiş bir ödül. Bundan önce de aldığı çok sayıda başka ödüller de var. Otobid ile ücretsiz ekspertiz Otobid Fiyatı Gör Takım/ekip çalışmasına inancı tam. “Tek adam” yönetimiyle iyi işler başarmanın mümkün olmadığı düşüncesinde. Hele bir laboratuvarda üst düzey bilimsel çalışmalar yapıyorsanız ve evrensel bilimi bir üst düzeye yükseltmek hedefiniz ve amacınız varsa. Diyor ki bir grup kurduğunuz zaman orada konu bir sonraki araştırma makalesi değil, sonraki buluş değil, tabii ki onun üzerine çalışıyoruz, bizi bir araya getiren konu o olabilir ama aynı zamanda beraber çalıştığımız arkadaşlarımızın da eğitimi ve yetişmesi. Yetişmeleri sadece bir tekniği öğrenmeleri ve bir denklemi çözebilmeleri değil, akademik insan nasıl olunur ve akademik bakış nedir bunu öğrenmek. Bu araştırmayı ve bu makaleyi niye yapıyorsunuz, ne söylemek istiyorsunuz, bunun hikâyesi üzerinde düşünmelerini sağlamak, iyi bir makale yazabilmek, genç akademisyenler kendi uzun yolculuklarına çıkmadan önce, burada küçük küçük kanat çırpmalarını sağlamak, onlara biraz örnek olarak ve biraz beraber yaparak. Böylece buradaki geleneği daha sonra gidecekleri yerlerde kendi gruplarında sürdürmelerini sağlamak. Konu sadece fizik değil bambaşka bir konu üzerinde çalışırken de burada edindikleri akademik bakışla hareket etmeliler. Bazen ben tıkanacağım araştırmamızda, ama doktora öğrencim gece uyumadan çalışacak ve sabah gelerek bak hocam şöyle bir çözüm buldum diyerek yeni bir enerjiyle kollarımızı sıvamamıza yardımcı olacak. Mete Atatüre üst düzey araştırmalarını aynı zamanda parlak genç bilim insanları yetiştirme projesiyle birleştiriyor. Sık Türkiye’ye geliyor. Seminer ve konferans olsun, ülkeye katkıda bulunmaya çalışıyor. Giyinişi davranışı rock yıldızı gibi görünen bir bilimci. Bir arkadaşı onu yeni nesil bir lider olarak nitelendiriyor. Başarıları onu değiştirmiyor, diyor. Bir genci daha bilim dünyasına kazandırmak ve akademik dünyaya ilgiyi artırmak, işte Atatüre’yi en çok mutlu edecek konular arasında. Bu ödül aynı zamanda Türkiye’de bilimin kutlanması anlamına da geliyor, diyor. Atatüre, bize üzerinde çalıştığı konuyu, kuantum fiziğini anlatmadı. Bu fiziğin bize tuhaf gelen yönlerinden örneklerle ilerledi: Madde, ışık, kelebekler, kuşlar ve ışık. Bize tek tek atomlardan oluşan dünyanın en ince tabakasını, kuş sürülerinin toplu uçuşlarda gösterdiği harikulade davranış modellerini gösterdi. Kuantum fiziğinin 10 yıl önce ilgilendiği konularla bugün araştırdığı konuların ne kadar farklı olduğunu gösterdi. *** Kendisini en çok heyecanlandıran kuantum fiziğinin temel ilkeleri. Fizik iki uç noktada makro evren ile maddenin en küçük birimi üzerinde çalışmalarla ilerliyor, iki noktada da muazzam çalışmalar var. Anlattıkları zihin açıcı. Buraya da sığdıramayacağım kadar hacimli ama çok güzel. Fiziğin uçsuz bucaksız dünyasından bir güzel kesitin içinde bir akşamdı ödül töreni. Teşekkürler Atatüre.",https://www.cumhuriyet.com.tr/yazarlar/orhan-bursali/fizigin-guzellikleriyle-dolu-bir-bilim-aksami-2279287
Orhan Bursalı,Amaç RTE’yi seçtirmek mi? Saydamlık yok!,31 Aralık 2024 Salı,"İkinci bir “barış süreci” denemesi. Ön planda Öcalan, Bahçeli ve DEM. Bu kez PKK ve AKP sanki gölgede. Varlar ama yoklar. Hangi koşullarda masa kuruluyor yeniden? Bu yazıda iç koşulları öne çıkartacağım. Evet Suriye’de önemli değişimler var ancak Türkiye bu konuda güvenlik açısından sağlam. Geldik “masa”nın kuruluşuna ön ayak olan Bahçeli’nin İmralı’ya çağrısına. Süreç bu çağrı ile başladı. Bahçeli bu çağrıyı neden yaptı? Olasılıklar şöyle: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evet, zurnanın seçimi kazanabileceği sesinin çıkacağı deliktir. Geldik, hangi koşullar yaratılması gerekir ki seçim ziline bassın Saray. İlki ekonominin iyileşmeye yüz tuttuğu ve bugün milletin sırtından cebinden yürütülmekte olan trilyonların, ücretlere yeniden yansıtılmaya başlayacağı zaman belirleyicidir. Bu olmazsa olmazıdır seçim kararının. İkincisi, anayasa değişimi için gerekli koşuldur. Ekonomi düzelmeyince çoğunluğun anayasa değişikliğine ilgisi sıfır olacaktır. İşte bu noktada masası kurulan Kürt meselesi önem kazanıyor. İmralı her zaman RTE ile uzlaşmaya hazır bir kimsedir. Fakat Bahçeli’nin kendisine uzattığı ve serbest bırakılmasını sağlayacak “umut dalı” İmralı’ya yeter mi? İmralı bunu kişisel özgürlüğü olarak kabul etmez. Zaten çözümden bahsetmektedir. Unutmayın İmralı’nın DEM üzerinde kontrolü de kısmendir. Arkada gölgeler vardır. Bu noktada iktidar ile İmralı/DEM arasında sıkı pazarlıklar gündeme gelecektir. Çünkü iktidar DEM’in desteğini istemektedir. Bir de çözüm konusunda olgunlaşma sürecinden bahsediyor DEM. Yani karanlıkta bir şeyler pişirecekler. Bu durum Meclis’te muhalefetin desteğini de sıfıra indirir. *** Yarın yeni yılın başlangıcı. Mutlu, aydınlık ve güzel bir yıl dilesem, gerçekleşme olasılığı var mı? Yine de hepimize sağlıklı ve güzel günler.",https://www.cumhuriyet.com.tr/yazarlar/orhan-bursali/amac-rteyi-sectirmek-mi-saydamlik-yok-2284497
Orhan Bursalı,"Milliyetçi emperyalist yayılmacılık, işgale geri dönüş mü?",06 Ocak 2025 Pazartesi,"Trump ilk başkanlık döneminde 2019’da Danimarka’ya bir gezi planlamıştı. Gitmeden önce Amerikan gazetelerinde Trump’ın Danimarka’nın özerk bölgesi/adası olan Grönland’ı satın almak istediği haberleri sızdırıldı. Bazıları buna güldü, bazıları ise Trump’ın çok ciddi olduğunu söyledi. Grönland dünyanın en büyük adası, 2 milyon kilometrekareden büyük. Üzerinde 50 bin kişi yaşıyor ve yüzde 80’i buzullarla kaplı. Aslında ABD’nin gözü hep bu adadaydı. Truman 1946’da Danimarka’ya 100 milyon dolar teklif etmiş ama reddedilmişti. Demek ki konu ABD’li sağcıların kafasına yer etmiş. Danışmanlarından biri Trump’a “Danimarka her yıl 500 milyon doları Grönland’a aktarmakta zorlanıyor” deyince Trump’ın yayılmacı kanı kaynamış. Fakat Danimarka’dan şiddetli bir tepki görünce Kopenhag gezisini iptal etmek zorunda kalmıştı. ABD kuzey bölgesini parça parça satın alma politikasına alışkın. 1803’te Louisiana bölgesini Fransa’dan 15 milyon dolara satın almıştı. Düşünün 2 milyon kilometre karelik bir alan. Ne işgal ne de tek kurşun sıkarak. ABD’yi ABD yapan bu satın alma olmuş ve iki kat büyümüştü. Fransa satmasaydı belki de işgal ve savaş devreye girecekti. Fransa’nın anavatandan bu kadar uzak bir bölgeyi savunması da mümkün olmayacaktı. İkinci büyük satın alma Alaska oldu. Alaska’yı zor durumda olan Ruslardan 1867’yılında satın aldılar. O zamanki Rus çarlığı müthiş bir kısır görüşlülükle kendilerine ekonomik yük olarak gördükleri Alaska’yı satın almaları için ABD’de propaganda bile yapmıştı. Sonunda bugün bakıldığında çok komik olan bir paraya 7.2 milyon dolara (dönümü 2 cente) Alaska ABD’nin oldu. Hem de en kuzey doğuda Ruslarla da sınır! Bugün Alaska ABD’nin petrol ve altın deposu. Geçmişlerinde böyle bir bilgi var: Danimarka’nın da Alaska’ya yardımda zorlandığını görünce Trump kesenin ağzını açmıştı. Şimdi ise daha başkanlık koltuğuna oturmadan danışmanları Trump’ın Grönland’ı Amerikan toprağına katmakta kararlı olduğunu açıkladılar. Trump para işinden anlayan bir işadamını da (PlayPal kurucu ortağı) Danimarka büyükelçiliğine atadı. Neden Grönland’da ısrarlı? Çünkü iklim değişimi nedeniyle buzulları eriyor, giderek kara toprakları genişliyor adanın. Ayrıca yeni ticaret yolları kuzey denizinde açılıyor. Grönland çok stratejik. 20-30 yıl sonra yeşil bir Grönland ortaya çıkabilir. Kuzey bölgesi Rusya ve Çin ile rekabette ciddi bir öneme sahip olmaya başladı. Askeri açıdan da ABD Kuzey’i, Alaska dahil, Grönland ile birlikte, ABD’nin merkezinden uzak bir askeri savaş ve saldırı bölgesi olarak kullanabilecek. Trump’ın eski dışişleri bakanı Mike Pompeo, Amerika’nın Çin ve Rusya’ya karşı Arktika’daki varlığının öneminin altını çiziyor ve Grönland’ın önemli yeraltı kaynaklarına sahip olduğunu belirterek “Muhtemelen önümüzdeki 10 ila 15 yıl içinde Grönland’da bir şeyler olacak” diye ekliyor. Danimarka Trump’ın ciddiyetinin farkında ve Grönland’ı savunmak için 1.5 milyar dolarlık bir bütçe hazırladı! Füzeler, kızaklı kızıl köpekler, İHA’lar vb.. Trump salt ülkesinde değil, dünya çapında da bir kaos yaratıcısı rolüne soyunuyor. NATO’ya tavır alıyor zaten. Danimarka satmamakta direnirse bir kargaşa ile Trump son çare olarak Grönland’ı işgale bile kalkışabilir. Hoş geldin 18. yüzyıl! Seyreyleyin gümbürtüyü o zaman. NATO, ortağı Danimarka’nın toprak bütünlüğünü Trump’a karşı savunmak zorunda kalır hukuki olarak. Peki ya Kanada?",https://www.cumhuriyet.com.tr/yazarlar/orhan-bursali/milliyetci-emperyalist-yayilmacilik-isgale-geri-donus-mu-2286321
Orhan Bursalı,"Trump bölgemizde ne yapabilir? Suriye’den çıkar, İran’ı vurur mu?",05 Ocak 2025 Pazar,"ABD’de Beyaz Saray’a oturmaya hazırlanan Trump’ın ikinci döneminde, ABD iç siyasetini bir kenara bırakırsak dünyayı dış konularda ne bekliyor? Yakınımızdan başlarsak Suriye’den çekilir mi? Olasılık fazla değil, 2 bin askerini ve topunu tüfeğini alıp bölgeden gideceğini ve bugüne kadar Amerikan çıkarlarına yapılan yatırımları bir kalemde silip atacağını düşünenler umut edenler var. Bunu yapamayacağına ilişkin nedenler var. En günceli şimdi IŞİD belası... Suriye’de yeniden canlanabilir, zaten varlar, 10 bin kişinin bulunduğu ve PKK/PYD’nin kontrol ettiği bir “IŞİD hapishanesi” ve bunun üç-dört katı nüfus olarak anası babası karısı çocuğunu da sayın. 50 bin kişilik bir toplumsal varlık. Bir Amerikan gazetesi bu yerleşim yerinin adeta IŞİD’lilerin üreme yeri olarak tanımlıyordu. IŞİD heyulası hayranlarının ABD’de terör tetikçileri olmaya başladıklarını da düşünürsek... ABD ve Avrupa’da keskinleşen toplumsal bölünmüşlük, çatışma ortamı, büyük eşitsizlik, doğrudan IŞİD ile ilgisi olmayan, bağımsız “yalnız kurtlar” yaratmakta. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Almanya’da birkaç yıl önce kamyonla Noel çarşısına girerek toplumsal terör yaratma eylemlerinin mesela ABD’de de yaygınlaşma eğilimine girdiğini görüyoruz. Trump’ın şimdilik büyük destekçisi Elon Musk’ın süper TIR’ları katliam silahı olarak kullanılıyor. Yani IŞİD yok olmadı, Suriye’de varlar ve en büyük gelişme alanı olarak da Güney Afrika ülkeleri olarak gösteriliyor. ABD’nin Suriye’den çekilme olasılığının önündeki en büyük engel de İsrail. PKK/PYD’nin, çekilmeyi önlemesi için İsrail ile ilişkiler içinde olduğunu, İsrail medyasından öğreniyoruz. İsrail Suriye’den Amerikalıların çekilmesine kesin karşı çıkacaktır. O halde, çekilme olasılığını zayıf olarak tanımlamak zorundayız. Pentagon, Trump’ı, biz orada varlık gösteriyoruz, savaşmıyoruz, diye kolayca ikna edebilir. ABD’nin yanı başımızda ikinci sorunu İran. İran’ın atom bombası üretmeye hazır konuma gelmesi Amerikalıların korkulu rüyası. Şu veya bu şekilde Trump’ın gündeminde İran olacaktır. Bazı Amerikan kanaat liderleri, İran’ın tüm nükleer kapasitesini yerle bir etmesi gerekebileceğini yazabiliyor, analizler yapabiliyor ve Trump’a politik-askeri yol gösteriyor. Ülkemizdeki Amerikancılar İran’ın Türkiye için de tehlikeli olduğunu söyleyerek aslında Amerika lehine zemin yaratma görevini de üstleneceklerdir. Dahası İran ile Türkiye arasında muhtemel bir çatışma olasılığını da gündemlerine alacaklar. Böyle bir olasılık hem bölge hem ülkemiz için en büyük felaket olacak. Kimse aklına bile getirmesin. Yarın: Trump’ın genişleme rüyası; Danimarka, Kanada ve Panama",https://www.cumhuriyet.com.tr/yazarlar/orhan-bursali/trump-bolgemizde-ne-yapabilir-suriyeden-cikar-irani-vurur-mu-2286050
Orhan Bursalı,Bir yıldızın yükseliş anları,10 Kasım 2024 Pazar,"Bugün yine yer gök Atatürk olacak. Yasını tutalım ama daha önemlisi bize hediye ettiği bir ülke, bir millet, bir bağımsızlık için sevinelim. Savaşlar ve derin krizler ve çöküşler arasında pırıl pırıl bir yıldızın doğuş koşullarını anımsayalım. Türkiye’nin tartışmasız kurucu lideri, milleti tek egemen ve Meclis’i de bu egemenliğin icra edilen merkezi ilan ettiğinde 470 yıllık bir hanedanlık imparatorluğun yerine (1453-1920) çağına uygun, çağın gereklerine yanıt verecek bir ulus devlet kuruluyordu. Osmanlı hanedanlığını Atatürk ve arkadaşları çökertmedi, yıkmadı. Osmanlı dört bir taraftan sarılmıştı ve büyük bir çatırtı ile kendi içine-üzerine yıkıldı. İstilacılar da gelip teslim aldılar padişahı. İmparatorluk zamanını çoktan doldurmuş, her tarafından dökülen bir köhne eve dönüşmüştü. Kuruluşunu ve giderek ayakta kalışını fethedilen topraklardan akan altınlara ve rüşvetlere borçlu olan imparatorluk, kendini yeniden üretmeyi ve var olmayı gerçekleştirememiş, tamamen dışarıya bağımlı kalmış ve Birinci Dünya Savaşı bahanesi son darbe olmuştu. Aslında 1500-1600’lerden itibaren durmadan yükselen bir güç ile 1600-1700’lerden itibaren durmadan gerileyen ve çöken iki farklı dünyanın uzun süreye yayılan bir transatlantik çarpışmasını izledik. Batı transatlantiği yeni fikirlerle, bilimle, Aydınlanma ile, felsefe ile, büyük düşüncelerle donatılmıştı, Osmanlı transatlantiği ise boş, koftu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Fethet ve vergi al dönemi çoktan bitmiş, ulus devletler dönemi başlamış, yeni emperyalizm, sanayi, bilim ve teknoloji devrimleri ve büyük varlıklar ortaya çıkmıştı. Sömürge çağının paylaşımlarının ardında çok güçlü bir birikim vardı, Osmanlı’da asla olmayan. Yani son, çoktan belirlenmişti. 1850’lerden itibaren de Osmanlı aydınları “kurtuluş reçeteleri” arayışına başlamıştı. “Türk ve dil” yeni arayışların temelini oluşturuyordu. Çağın milletlerinin iki ayırt edici ve birleştirici özelliği inşa edilmeye başlanmıştı. Bütün bunlar olurken kendisine Atatürk soyadı verilecek genç subay, daha Selanik’ten itibaren ülkenin kara bahtını değiştirecek düşünce, plan, program ve siyasi arayışlar içindeydi. Selanik’ten itibaren, Mustafa Kemal’in tüm siyasi, düşünsel ve askeri arayışları, girişimleri, savaşları, bir liderin kendini adım adım ve durmadan yükselerek inşa etmesinin tarihidir. Bu süreçte yaşadıklarının hepsi büyük başarının ve zaferin, kurtuluş ve kuruluşun halkalarıdır. Tüm adımları, ilerleyişleri, geri çekilişleri, yeni ileri atılımlara ve bir üst aşamaya geçişi sağlamıştır. Bir lider durup dururken doğmaz. İstanbul’dan, Osmanlı’nın yurtsever bürokratları onu, “Bir şey mi yapacaksın, Kemal” sözleriyle ve büyük bir umutla Anadolu’ya uğurlarken o, “Evet, bir şey yapacağım” diyecekti ve tüm umutları, sevgileri Samsun’dan Anadolu’ya yayacaktı. İleriye bakmak ve Anadolu’nun ayakta kalmasının ancak yeni ve çağdaş bir oluşumla, bir millet ve devletle mümkün olabileceğini görebilen böyle bir düşünceyle, felsefe ve özgünlükle donanmış başka kimse yoktu. O hiçbir maceraya kalkışmadı, gücünü asla şurada burada tüketmedi. Kurtuluşa, kuruluşa odaklandı sadece. Bu özellik büyük dâhilere, yaratıcılara özgüdür. 23 Nisan 1920, yeni devletin ve ülkenin, milletin kayıtsız ve şartsız egemenliği ve bu egemenliğin de kayıtsız şartsız milletin meclisi ile icra edileceğinin ilanı, Atatürk’ün devrimci ve yenilikçi bir kişiliğinin zorunlu bir sonucuydu. 19. ve 20. yüzyılın ve çağımızın en büyük ve sürükleyici liderinin bu topraklarda doğmuş olması ve kendi şansını tamamen kendisinin yaratması, olağanüstü bir serüvendir. İyi ki var oldu. Tüm silah arkadaşlarıyla birlikte altın harflerle tarihe yazıldı. En büyük eserinin içinde yaşıyoruz. Çok güçlü bir temel attı, bu millet bu temel üzerinde yeniden yükselecektir.",https://www.cumhuriyet.com.tr/yazarlar/orhan-bursali/bir-yildizin-yukselis-anlari-2266947
Orhan Bursalı,"Sakat doğan aile hekimliği sistemi, iktidar dahil herkes kıskaç içinde",12 Kasım 2024 Salı,"Sağlık Bakanlığı’nın aile hekimliğinin ücretlerinde yüzde 30 kesinti yapmak için yürürlüğe koyduğu ve büyük tepki toplayan yeni kararı üzerine tartışmanın boyutları sisteme yöneldi. Aslında tam da tartışmamız gereken budur. Aile hekimliği Avrupa’da pek çok ülkede uygulanan iyi bir sistemdir. Hastaların gideceği yer hastane değil aile hekimidir. Oradan gerekirse hastaneye uzman hekimlere sevk yapılır. Amaç hastanelerde yığılmaları önlemektir, “hasta”nın gerekli gereksiz hastanenin ve tabii ki uzman doktorlarının kapısını çalmasını önlemektir. Aile hekimine gider, hekim inceler, bakar, izler, tedaviler verir ama kendisini aşan ve hastanın gerçekten uzmanlara gitmesi gerektiğini gördüklerini havale eder. Danimarka’da böyle. Okurum Sıtkı Ergüney gönderdiği notta Hollanda’da da bu sistemin mükemmel işlediğini anlattı: “Türkiye’de kurulduğunda çok iyimser olmuş, böylece hastanelerdeki yükün büyük ölçüde azalacağını, uzman hekimlerin daha az sayıda hasta ile ilgilenerek hizmet kalitesinin iyileşeceğini ummuştum. ASM-aile hekimliği sisteminin amacı da bu zaten. Ama olmadı. Zira sistemin amacı, kuralları net olarak açıklanmadı, insanlar bilgilendirilmedi. Aile hekimleri giderek -ve maalesef- hastaların ‘istediği’ ilaçları reçete eden doktorlara dönüştüler.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kısmen veya epey doğru, ilaç yazma meselesi. Burada kronik olarak söz konusu ilaçlarını almak durumunda olan hastalığı belli ve aile doktorunun da izlediği hastalara ilaç yazması normal karşılanmalı. Ama aile hekimliği sistemi sakat doğdu, tek ayaklı, eksik. İktidar, hastalara hadi önce aile hekimine git, hastaneye değil, şartını koymadı. Herkesi serbest bıraktı. Bu durum hastaların daha iyi teşhis alacakları muayene olacakları hayali ile doğrudan hastanelerin yolunu tutmalarına neden oldu. Aile hekimliğini güçlendirmek yerine, hastanelerde uzmanları bunaltarak iş yapamaz, araştırma yapamaz duruma getirdi. 5 dakikada hastaya bakılıyor, ihtiyacı var mı yok mu bilmeden onlara önce kan tahlili tomografi MR yazıyor. Müthiş bir yığılma olduğu için de bunları yaptırabilmesi için aylar süren randevularla geri dönüyor. Evet, öyle çünkü politikası bak gördün mü benden önce kapısından içeri bile giremediğin ünlü hastaneler ve doktorlar artık senin efendin değil, son onların efendisisin, politikası, oy avcılığı. Millet bunu satın aldı, oy verdi ve vay hastamı iyileştirmedin diyen manyakların doktorlara saldırma dönemi başladı. Oysa yapılması gereken aile hekimliği sistemini güçlendirmektir. Aile hekimlerinin sürekli eğitimine özen göstermesi, oraları gerçekten bilgi değeri yüksek birimlere dönüştürmektir. Gerekirse sürekli olmasa bile gezen uzman, hekimlerin belirli zamanlarda aile hekimliğinde çalıştığı sistem yaratmaktır. Mesela Büyükada hastanesinde uzman hekimler, bağlı oldukları Kartal hastanesinden geçici olarak gelip giderler. İktidar aile hekimliği kurumunu güçlendirmiyor. Onurlandırmıyor, hekim olarak değer vermiyor. Tersine elinde bir sopa, habire dürtüp duruyor, arada sırada da kafalarına indiriyor. İktidar ve Sağlık Bakanlığı hem devlet ve üniversite hastanelerini ve hem de aile hekimliği kurumunu berbat etmek için çalışıyor adeta. Devlet ve üniversite hastaneleri ve doktorları ve aile hekimleri tam bir kıskaç içinde. Aslında kıskaç içinde olan tam anlamıyla yarattıkları sistem ve kendi iktidarları aynı zamanda. Bu durumun ülkeye kötülüğünün başka ve ciddi yönlerini de var. Yazacağım.",https://www.cumhuriyet.com.tr/yazarlar/orhan-bursali/sakat-dogan-aile-hekimligi-sistemi-iktidar-dahil-herkes-kiskac-icinde-2267585
Orhan Bursalı,Harbiye’yi kapatın! Yoksa teğmenler Ata’nın hep silah arkadaşları olacak!,19 Kasım 2024 Salı,"Çünkü orada her zaman Mustafa Kemal’in askerleri yetişecek. İktidar gazetesi tam temizlik istiyor, genç teğmenleri cuntacı olarak suçluyor ve cunta sadece iki kişi mi diye soruyor. Arkasından iki teğmenin daha ilişiğinin kesilmesi isteğiyle disiplin kuruluna sevki geliyor. Bunlar yetmez ve sizleri kesmez, bu dönem mezun olan tüm teğmenleri kapının önüne koyun. Ağustos ayında kurs bitiminde aynı namus yeminini eden öğrencilerin de onları dinleyen ve alkışlayan komutanların da (Genelkurmay başkanı dahil) hepsini disipline sevk etmelisiniz. Ordu demek cunta demektir bu iktidar elemanlarına göre. Mülakatla öğrenci alıyorsunuz, kendi seçtiğiniz (tarikat, imam hatip bağlantılı vb.) öğrencilerinizi harp okullarına yerleştiriyorsunuz. Ama Mustafa Kemal lafını edenleri de kapı önüne koyuyorsunuz. Atatürk’ün Harbiye’ye giriş yaka no’su 1283’tür. Bu numara günümüzde hiçbir Harbiyeliye verilmez. 13 Mart özel olarak kutlanır, yoklama yapılırken 1283 okunduğunda tüm öğrenciler “İçimizde” diye bağırır. Atatürk orduda en motivasyon kaynağıdır. O en büyük Harbiyelidir. Atatürk gibi düşüneceksin, planlayacaksın, savaşacaksın, Atatürk gibi ülkeni en derinden ve yürekten seveceksin. Bu yıl Ata’nın Harbiyeli oluşunun 125. yılıydı. Yine geleneksel tören yapıldı, 1283 numarası okunduğunda Harbiyeliler “İçimizde” diye bağırdı ve tören sonunda geleneksel andı içtiler: “Atatürk’ün ilke ve inkılapları ışığında mensubu olmaktan gurur duyduğumuz yüce Türk milleti için canımızı feda etmeye daima hazırız. Atatürk’ün ifadesiyle Türk milleti çalışkandır, Türk milleti zekidir, Türk ulusu güçlüdür. Türkiye Cumhuriyeti sonsuza kadar yaşayacaktır. Ne mutlu Türküm diyene.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Milli Savunma Bakanı Yaşar Güler dedi ki: “Türkiye Yüzyılı hedefleriyle başladığımız Cumhuriyetimizin ikinci asrında da Gazi Mustafa Kemal Atatürk’ün ilke ve uygulamaları, en önemli yol göstericimiz olacaktır.” Öğrencilere büyük önder ve lider olarak kimi göstereceksiniz, Saray ve rejimini mi, sarıklı tarikatçıları mı, Menzilcileri mi, kimi? Orada ülkesini milletini gerçekten yürekten sevenlerin hepsi kendini Mustafa Kemal’in askeri olarak görecektir. Mustafa Kemal’in ülkenin savunmasını emanet ettiği genç silah arkadaşlarıdır hepsi. Bundan güç alacaklar ve vatan savunmasını bu aşkla yapacaklar. Genç teğmenlerin tören sonrası yaptıkları yemine karşı çıkmak, suç olarak görmek, yemin edenleri ordudan atmak, Türk Silahlı Kuvvetleri’ne yapılacak en büyük hakaretlerden biridir. Yemin ettikleri için silahlı kuvvetlere hakaret etmediler. Genç teğmenlere olmayan bir suç uyduruluyor. Prof. Adem Sözüer, teğmenlere “TSK Disiplin Kanunu 20/1- C maddesine göre ceza vermek hukuken mümkün değildir” diyor. Evet, bu iktidarın çok iyi becerdiği işlerden biridir hukuken mümkün olmayan suçlar uydurmak. Yıllardır hapiste tutulan Tayfun Kahraman ve arkadaşları, Osman Kavala hukuken uydurulmuş palavra suçların bildiğimiz mahkûmlarıdır. İktidar suçun olmadığı yerde siyasi suç imal etmektedir. Genç teğmenlere de “Hükümete, yönetime, başkomutan Erdoğan’a kılıç çektiler” demiyorlar mı? Evet cumhurbaşkanı, önce diplomalarını verirken övgüyle söz ettiği teğmenlere, “Yahu başkanım size kılıç çektiler” lafına inanıyor ve hesabını verecekler diye konuşunca disipline sevk süreci başlıyor. Kılıç subayların tören aracıdır. Kılıçlarını yeminlerinin arkasında durduklarını göstermek için çektikleri çok açık ve seçik. Ama bu iktidarın korkulu rüyası olmuş, vay bana ha! Hadi bakalım ver hesabını. Bir de bu tarafı var. Orduda kuvvet komutanı tek bir kadın göremeyiz. Sınıfın en iyisi Ebru Teğmen’in de aslında kuvvet komutanlığı ve hatta Genelkurmay Başkanlığı hayali bitirilmek isteniyor. Zaten orduda kadın subaylar için böyle bir cam tavan bulunuyor. Kim bilir belki Ebru Teğmen bu cam tavanı delebilecektir.",https://www.cumhuriyet.com.tr/yazarlar/orhan-bursali/harbiyeyi-kapatin-yoksa-tegmenler-atanin-hep-silah-arkadaslari-2270142
Orhan Bursalı,"Bahçeli profil videosu, el yükseltme, şifre çözme",14 Kasım 2024 Perşembe,"Bahçeli’nin çok özel hazırlanmış “Vakit tamamdır, söz konusu vatandır” videosu bir sürpriz oldu. Video, günlük görüntülerinde seyrettiğimiz, bildiğimiz ve 76 yaşın doğal görünümlü Bahçeli’sinin yerine, en az 15 yaş daha genç, diri, kesin/mutlak güçlü ve etkileyici bir Bahçeli kimliği ortaya koyuyor. Önce bu makyajı vurgulayalım. Bu kimlik MHP siyaseti ve ideolojisiyle vurgulanıyor. Bir profil yükseltme videosu, az buz ve şöyle böyle değil. Profil derken kendine son derece güvenli bir lider kimliği ve ideolojisiyle bütünleşme... Bu videoyu pek çok açıdan değerlendirmek mümkün. Belki öncelikle ağırlıklı olarak MHP seçmeni düşünülmüştür. Yıllarca seçim meydanlarında İmralı mukimini asmak için elinde “İngiliz sicimi” ile dolaşan Bahçeli, seçmenini bu yönde koşullandırdı. Son bir ay içinde söz konusu Bahçeli ortadan kayboldu, yerine terör liderine af umudu yakan, kalk PKK’yi feshettiğini terörle ilişkini kestiğini açıkla, gel Meclis’te DEM sıralarına otur konuşma yap diyen bir Bahçeli geldi. Yani MHP’li seçmenin kafasını karıştırdı. Bunları söyleyen Bahçeli mi yoksa başka biri liderin yerini  mi aldı diyen de vardır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir de Bahçeli’nin Apo mesajını, partisine MHP seçmeni devşirmek için yüzde 5 altında oya sahip parti liderleri ortaya çıktı. Bahçeli videosu bu açıdan kafası karışık MHP seçmenini rahatlatıyor. “Bana güven, gerisini merak etme sen.” Bu mesajı güçlü lider imajı ile bütünleştiriyor. Seçmeninde etkili olacaktır, MHP tek lider partisidir. Seçmenine şu mesajı da veriyor: Her şey vatan için, ölürüz, diriliriz, ülke ve gelecek için. Videonun ikinci güçlü mesajı Erdoğan’a. “Bazen en yakınınız bile anlamaz seni, yalnız kalırsın. Ülkücülük tüm dünyayı karşına almaktır bazen. Bir bilge akıl, mangal gibi bir yürek ve tek başına direnmek gücü önem kazanır.” Evet, en yakınınız, lafı Erdoğan’a. Gerisi Erdoğan’a hem gövde gösterisi hem seçmenine sadakat. Erdoğan, İmralı gelsin konuşsun çağrısına, yani PKK’yi feshetme ve Meclis’te konuşma çağrısına açıkça destek vermedi. Gelsin konuşsun demedi. En son, Bakû dönüşünde gazetecilere; Bahçeli ile siyasetin terörle birlikte yürüyemez konusunda fikir birliği içindeyiz dedi. Bütün her şey Erdoğan’ın Bahçeli’yi evinde ziyareti sonrası başladı. O zamanki yorumum şuydu: Bahçeli’nin İmralı’ya çağrısı o toplantıda kararlaştırıldı, Erdoğan’dan habersiz yapmaz, ittifaka sığmaz. Ama anlaşılan 3 Ekim’deki toplantının dışında Bahçeli daha büyük bir çıkış yaptı, Erdoğan’ın hazırlıklı olmadığı. Bahçeli, Kürt meselesinde kendi programını açıklayarak, Erdoğan’a karşı da bir liderlik gücü iddiası gösteriyor. Bu, evet Cumhur İttifakı içindeyiz ama bizim programımız bu, diyerek Erdoğan ile farklılığı da vurgulamaktadır. Bahçeli çok somut bir öneriyle öne çıkmaktadır. Bu açıdan abartarak yazayım, Erdoğan biraz apansız yakalandı. Erdoğan’ın buna yanıtı Esenyurt başta olmak üzere Güneydoğu’da üç belediyeye kayyum atamak mı oldu, bilmiyorum. Erdoğan Bahçeli’nin politikasını geliştirmek yerine, eski kayyum politikasına sarılıyor. Bahçeli’ye de bu kayyum ataması sürpriz olabilir. İki politikacı arasında bir anlaşmazlık olduğu kesin. Fakat bu anlaşmazlığın Cumhur İttifakı’nın sonunu getirecek beklentisi içinde olmayın. Bahçeli aynı zamanda Erdoğan’ı 2028 için de lider olarak öneriyor. Şimdi ne olacak demeyin. İktidar yanlılarına göre yakında Erdoğan-Bahçeli arasında bir görüşme olur ve sorunu çözerler.",https://www.cumhuriyet.com.tr/yazarlar/orhan-bursali/bahceli-profil-videosu-el-yukseltme-sifre-cozme-2268375
Orhan Bursalı,Kin ve intikam ile mücadele yapılmaz,02 Aralık 2024 Pazartesi,"Hamas, Ortadoğu’yu İsrail ve ABD’nin bölgeyi yeniden biçimlendireceği, stratejik hedeflerine ulaşabileceği bir ortam yarattı. İsrail’e saldırarak 1200 İsrailliyi kaçırması ile başlayan süreçte varılan nokta, bugün savaşın Suriye’nin topraklarına taşınması ve köktendinci HTŞ ve benzeri örgütlerin Şam rejimine saldırması oldu. Ankara’nın tam desteğine sahip ÖSO’dan da geniş destek alıyor, IŞİD ve El Kaide türevi örgüt. Ankara arka planda açıklanmamış desteği de iktidar yandaşlarının alkışlarından net anlaşılıyor. HTŞ özellikle İdlib’de egemen örgüt. ABD oradaki varlığını, henüz IŞİD kalıntılarının ve HTŞ’nin varlıklarına bağlıyordu. Ama biliniyor ki YPG’yi korumak ve geniş bir alanda hâkimiyetini kurmasına destek için ABD orada. Zaten ABD’nin Suriye’de üslenmiş köktendinci örgütlere karşı bir askeri harekâtını yıllardır duyan, bilen var mı? Şam’a saldırı, İsrail’in Gazze’yi yerle bir ettikten, komuta kademesini yok ettikten, Lübnan’da İran destekli Hizbullah’a da artık yıllarca belini doğrultamayacak ağır darbeler indirdikten ve komuta kademesini yok ettikten hemen sonra başladı. Lübnan’la ateşkesten hemen sonra. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İsrail zaten Suriye’yi de arada bir bombalıyordu. Şimdi HTŞ köktendinci örgütün Şam’a karşı harekete geçmesi ve Halep’i aldığı haberleri birden patladı. HTŞ buna hazırlanıyormuş. Müthiş silahlar, tanklar, dronlara sahipmiş. Sınırlı bir bölgeyi sıkışmış bir örgüt bunca silahı nereden ve nasıl edindi, Türkiye dahil bunca göz üzerlerindeyken. Belli ki işareti aldılar saldırı için. İsrail’in arkadaki desteğini görmemek için kör olmalı. Şam’ın darmadağın edilmesi, şüphesiz en çok İsrail’in işine yarayacak. HTŞ bir köktendinci örgüt. Şöyle mi düşünüyor ABD: Şam’ı zayıflatsın hele, sonra hakkından geliriz. Öbür yanda ABD’nin kontrolündeki YPG de savaşın içinde. Suriye’nin boşalttığı veya savunamayıp geri çekildiği topraklarının paylaşımı içindeler ABD YPG’ye de geniş alan açıyor. YPG bu iç savaştan en çok kârlı çıkacak örgüt olacak gibi. Orada İsrail ABD ve YPG ittifakı öteden beri belirgindi. ABD’nin gerektiğinde YPG lehine müdahalelerde bulunması beklentisi gündemde. Şam, Beşşar Esad, süreci yönetecek becerikliliğe sahip değil. HTŞ’nin saldırı hazırlıklarını görememesinin yanı sıra, Türkiye ile görüşmelere yanaşmaması da ülkesini zor duruma soktu. Şam’ın ve halkının çok uzun zamana yayılacak huzura ve barışa ihtiyacı varken... Söze Hamas ile başladık. Gazze’de kurdukları savaş sistemine ve sahip oldukları silahlara fazla güvendiler. Oysa İsrail’in 17 Nisan Hamas operasyonuna yanıtının çok sert ve şiddetli olacağını, İsrail’in bu fırsatı Hamas’ı yok etmek için kullanacağını veya görmek istememeleri, bir mücadelenin kin ve intikam duygularıyla yapılamayacağını görememeleri, çok ilginçtir. İsrail’in arkasında başta ABD Avrupa’nın güçlü ülkelerinin olacağını hesap etmemeleri, stratejik aymazlığın daniskasıdır. Gazze bitti, halkı ağır yara aldı, çocukları öldürüldü, kendi halkına bu kadar zarar verilebilirdi. Ankara’nın da bu durumu göre göre bile bile Hamas’ın arkasında durması da öyle. Gücünü baştan itibaren savaşı durdurmaya yöneltmiş olsaydı, belki de savaşın kaderi değişebilirdi. İdeolojik kararlılık ve tutum, Hamas’ın kin ve intikam duygularını paylaşması, karar vericilerin gözlerini ve aklını bağlar. Özetle Hamas’ın ve Hizbullah’ın yanlışlıkları bugün seyrettiğimiz felaket tablosunu doğurmuştur.",https://www.cumhuriyet.com.tr/yazarlar/orhan-bursali/kin-ve-intikam-ile-mucadele-yapilmaz-2274853
Orhan Bursalı,Halk bunları unutmaz İnsanlara dokunma zamanı Bahçeli ile ayrılıklar sürüyor,24 Kasım 2024 Pazar,"İktidar CHP’li belediyeleri kıskaç altına aldı. Hem de çok yönlü. Cumhuriyet’ten Yusuf Körükmez’in haberine bakın: Menemen Belediye başkanı 2 ay içinde 33 konsere 300 milyon TL harcıyor. Aynı şirket, ortaklaşmaca var tabii. Ama Ankara Belediyesi başta CHP’li belediyelere iktidarın müfettişleri çökmüş araştırıyor. Millet görmüyor mu? Saray’ın birden borçları toptan tahsile soyunarak belediyeleri çalışamaz hizmet edemez hale getirmeye çalıştığını Diyelim belediyelerin halka verdiği hizmette maddi yardımlarında önemli aksamalar yarattılar bu uygulamalarıyla. O bölgede yaşayanlar belediyeye mi söylenir yoksa belediyelerin gelirlerine çöken iktidara mı? Millet iktidarın aslında doğrudan doğruya kendilerine kötülük yaptığını görmeyecek mi? Saray ve çevresi umursamıyor haksız uygulamalarıyla büyük mağduriyetler yarattığını... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu tür mağduriyetlerin halkın vicdanında yer ettiğini ve gerektiğinde sandıkta hesabını da sorduğunu bildikleri halde. AKP panikte... Burada iki yıldır altını çiziyorum, anneyi özgür bırakacak ve iş hayatına katılmasını sağlayacak kreşler AKP’ye bir daha iktidar yüzünü göstermeyecek uygulamalardır. Kent lokantalarının sayılarını daha artırın. Evet esnaf şikâyet edecek ama esnaf mı yoksa on binlerce yoksun insan mı önemli? Öğrenci yurtları, kreşler bine doğru gidiyor. İktidardan resmi yerlere kreşlerin yenisini açtırmayın, eskileri kapatın emirleri gittiğini söylüyor Özgür Özel. Vallahi yaparlar. Bir araya geldiğimiz toplantılarda bazı insanlar CHP’li belediyelerin görünür bir şey yapamadıklarını söylüyor. Ben ısrarla soruyorum ne yapılmasını istersin mesela? Bence belediyelerin şüphesiz kentlerinde yaşamı, trafiği kolaylaştıracak, güzelleştirecek akıllı değişiklikler tabii ki yapmalı. Ama bunun yanı sıra ve çok daha önemli olan, derin ekonomik kriz koşullarında halkın yaşam koşullarını iyileştirecek uygulamalar, en görünür belediye hizmeti olur. Kreşler, lokantalar, çocuklarına yönelik beslenmeler, anne kartları ve çocuklarını kreşe yollayan annelere öncelikle de irili ufaklı iş olanakları yaratmaları da önemli. Bu hizmetler, milyonlarca kapı dolaşıp oy talebinde bulunmaktan bin kez daha etkilidir ve halk arasında inanılmaz bir hızla yayılır. Sosyal belediyeciliğin kaynakları düzgün paylaşmanın en iyi zamanları. Halk bu iyilikleri unutmaz. AKP belediyeleri kaybetmenin paniği içinde, onları çalışamaz hale getirmek istiyor. Kreş yapımında anne kartı ve uygulamalarında, belediyelere önemli destek verecek binlerce zengin insan, iş sahibi ve insan var. Akıllı bir eşgüdümle hepsinin desteği sağlanabilir. Aramızda ideolojik, siyasi, terörle mücadele konularında hiçbir ayrılık yok. Her iki tarafın liderleri, böyle diyor. Ama ağızlarında top çevirdikleri ayan beyan ortada. Saray, Bahçeli’yi idare etmeye çalışıyor. Oysa Bahçeli projesinden vazgeçmiş değil. Saray, Bahçeli’nin projesini derin dondurmaya yatırma çabasında. Bu, Bahçeli’yi de dondurma politikasıdır. Ya bildiğini okuyacak ve da hayatta Saray’ın politikalarına salt siyasi destekçi olarak kalacak. *** İki belediye daha kayyuma verildi. Ovacık belediye başkanı bir PKK’linin cenaze törenine katılmış. Üstelik kaymakamın bilgisi dahilinde. Ama ceza 6 yıl 2 ay ve hooop belediye kayyuma. Halkın iradesi mi dedin, AKP’nin halkın iradesinin tecellisini engellemeye çalışan vesayeti ortadan kaldırdık diyor. Kendileri bizzat vesayetin yerini aldılar. Bu arada Dubai’den altın kaçakçılığı yaptığı söylenen milletvekillerine adalet suspus. Bu arada Kılıçdaroğlu’nun mahkemede savunması tam metin olarak Cumhuriyet’te yer aldı. Dört dörtlük. Herkes okusun.",https://www.cumhuriyet.com.tr/yazarlar/orhan-bursali/halk-bunlari-unutmaz-insanlara-dokunma-zamani-bahceli-ile-2272048
Orhan Bursalı,"15 yıl önce, Muazzez İlmiye Çığ henüz 95 yaşındayken",01 Aralık 2024 Pazar,"Ölümünün arkasından yazamamıştım. Ölünce birden hakkında olur olmaz yazılar patladı ve adeta bir işkenceci gibi sunuldu. Yüzüm kızardı. Sadık Usta gerçekleri söyledi ve yazdı. Lütfen bakın. Karikatürist Mustafa Bilgin’in güzel ve anlamlı bir karikatürü ile birlikte gönderdiği aşağıdaki yazıyı tabii ki unutmamıştım, Türkiye Yazarlar Sendikası’nın düzenlediği 95. yaş yıldönümü törenine ben de davetliydim ve aşağıdaki yazı ile Sumer Kraliçesi’nin 4 bin yıllık yaşını kutluyordum! Paylaşıyorum. *** “Düz rakamlar anlamlıdır. Bu nedenle, pırıl pırıl zekâsıyla 100 yaşını bile aşacağına inandığımız Muazzez İlmiye Çığ’ı, şimdiden 100 yaşında kabul edelim. Demek ki tarihte geriye doğru 40 Muazzez İlmiye gittiğimizde Sümerlere varırız. Yani, Anadolu kültürünün ataları ile kucaklaşırız. Sanki Sümerler o kadar uzaklar ki bize... Bugünden geriye en az 4 bin yıl. Ama 40 İlmiye kadar da yakınlar! Sümerler, Hititler, yani eski uygarlıklarımız, kendilerini unutmayalım diye bize Muazzez İlmiye Çığ’ı göndermişlerdir! Muazzez İlmiye Çığ, Anadolu’nun tarihidir! Dahası: Anadolu’nun ta kendisidir! Kadim uygarlıklar ile bugün arasında 40 İlmiye büyüklüğünde bir köprüdür. Biz bu tarihi köprü üzerinde yürüyoruz ve atalarımızla, kültürleriyle tanışıyoruz. Muazzez İlmiye Çığ’ı sadece bir kültür taşıyıcısı olarak görmeyelim. Aynı zamanda, kültürü yoğurmakta, sentezlemekte ve önümüze koymaktadır. Kültür, canlıların varoluş zamanlarına kadar uzanan upuzun bir geçmiştir. Yani, hiçbir şey bugünle, bizle, dün ile başlamamıştır. Geleceğin başlangıcı da geçmiştir! Muazzez İlmiye Çığ bize durmadan bunu anımsatıyor ve ‘Kendinizi bilin! Geçmişten öğrenin! Geçmişte sizin yaptığınızdan daha iyisini bile yapanlar vardı, onlara bakın! İnsan için kötüyü değil, daha iyi olanı alın, onu yeniden üretin!’ İlmiye, biliyorsunuz Osmanlı Devleti’ndeki bütün ilmi faaliyetlerin adı ve örgütüdür. Adları İlmiye olan köyler ve mahalleler vardır. Kuvayi İlmiye diye de bir kitap yazılmıştır ve Kurtuluş Savaşı sırasında öğretmenlerimizin kurtuluş ve kuruluşa katkıları ortaya konmuştur. İlmiye isimli çok sayıda da yurttaşımız vardır. Neden İlmiye üzerinde duruyorum? Çünkü İlmiye ilim, yani bilimdir, bir aşktır, bir özlemdir bizim için, uygarlığımızın temel taşı ta kendisidir. İlim aynı zamanda Anadolu’nun Efes’in doğa bilimcileridir, Herodot’tur, Homer’dir, Strabon’dur, Thales’tir... Muazzez İlmiye Çığ, bu anlamda Anadolu bilimi ile bir bağdır aynı zamanda. Cumhuriyetimizin kurtuluş ve kuruluşunda bilim vardır. Atatürk bir bilim cumhuriyetinin temellerini atmıştır. Muazzez İlmiye Çığ işte Cumhuriyetin bu bilim temellerinden biridir. O, bugün 95 yaşına basmıyor, İlmiye hanımın 4 bin yaşını da kutluyoruz. Daha çok yaşasın!” *** Bu yazıdan sonra 15 yıl daha yaşadı ve 110 yaşında onu kaybettik. Arkasından sevgiyle.",https://www.cumhuriyet.com.tr/yazarlar/orhan-bursali/15-yil-once-muazzez-ilmiye-cig-henuz-95-yasindayken-2274569
Orhan Bursalı,Sağlık Bakanlığı ortalığı karıştırıyor!,11 Kasım 2024 Pazartesi,"Sağlık Bakanlığı’nda sanal bir sahne ve görüşme sahnesi. Bakan bey yardımcılarını ve ilgili kurum müdürlerini toplar, farklı konuşmalar olur. Aşağıda görüşmelerden bir demet: - Bakanlık bütçesi yetersiz. Büyük harcama kalemlerinden kısıntılar yapmamız gerekiyor. Tamam hastalardan, aldıkları ilaçlar için katılım payını artırdık. Fakat bu giderek tepki topluyor. Başka kaynaklar yaratmalıyız. Size daha önce yaptığım duyuru üzerine ne gibi öneriler hazırladınız? - En büyük harcamalarımızdan biri aile hekimleri. Giderek gelirlerini artırıyorlar. Öyle bir ödeme sistemi kuralım ki aslında hiçbiri bu ödeme sisteminde önerilen koşulları yerine getiremesin ve paraları kesilsin. - Buradan yaptığımız tasarrufları serbestçe istediğimiz diğer kalemlere, mesela özel hastanelere plase ederiz. - Proje yönetimi destek birimi de daha fazla katkı bekliyor, her ne kadar henüz oraya verdiğimiz desteklerden bir sonuç alamadıysak da umut kesilmez. - Şu aile hekimleri için hazırladığınız ücretlerini azaltma sistemi kulağa hoş geliyor. Zaten isteklerinden bıkmıştık. Biraz ders vermek gerekir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet - Sistem şöyle efendim, genel hatlarıyla ağızlarıyla kuş tutsalar yüzde 30 kesintiden kaçamazlar. - Biliyorsunuz aile hekimleri için bir teşvik sistemi hazırlamıştık. Şimdi hazırladığımız senaryo bu teşvik sistemiyle ilgili yeni koşullar arasında mesela aile hekiminin hastalarının yılda en az iki kez hekimine gitmesi şart. İnceledik, hekimine gitmeyen çok sayıda kayıtlı hastası var. (Sağlıklı bir insan neden durup dururken aile hekimine gitsin, sorusunu soran yok! Hastayı zorla getiremeyeceğine göre bu kalemde teşvikten yararlanamayacak. - Mesela kendisine kayıtlı bir hasta yılda yediden fazla başka bir sağlık kurumuna gittiyse aile hekimi yine teşvikten yararlanamayacak. - Zaten gebeler, aile hekimine kayıtlı kronik hastalar ve yaşlılar, aile hekiminin yetki alanında olmayan hastalıkları için başka uzman hastahenelere ve hekimlere gidecek. Bunlar arasında yılda 7 kez gidenler epey bir oranda. Böylece aile hekimi bu şartı da yerine getiremeyecek ve parası kesilecek. - Çok güzel, başka? - Efendim çok sağlam bir sistem kuruyoruz. Mesela hekim izine ayrıldı, tabii hastaları da kendisine gidemeyecek, yani işi garantiye alıyoruz. - Bir de şu var efendim: antibiyotik, mide koruyucu, ağrı kesici ilaçlardan hastaya reçete edilmesine de bir sınır getiriyoruz. - (Doktora burada ihtiyacı olan hastaya gerekli ilaçlar yazmasına kota getiriliyor. Peki ihtiyacı olan hasta ne yapacak? Doktora saldıracak, kavgalar gürültüler. Vay sen teşvik primi almak için benim ilacımı yazmıyorsun! Ama bakın bu kavga da hekim aleyhine bir koz olarak kullanılacak:) - Efendim hastalara memnuniyet anketi sunuyoruz. Bir çağrı merkezi kuruluyor, onlarca kişiye istihdam da yaratacağız. Onlar hastalara ne kadar memnunsunuz doktorunuzdan diye soracak ve 1’den 5’a kadar not vermesini isteyecek. Biz buradan da doktora verilecek teşvik primlerinden önemli bir kesinti bekliyoruz! - Harika, buna göre aile hekimlerinden milyonlarca lira tasarruf ederiz. Uygulamayı başlatın! - Bir itiraz sesi yükselir, efendim çok sayıda hekim istifa edebilir. - Etsinler gidenlere güle güle, başkanımız da böyle dememiş miydi! Evet, aile hekimleri bu senaryoya uzun zamandır karşı çıkıyor ve kabul edilemez buluyordu. Geçen hafta üç günlük greve gittiler. Türk Tabipleri Birliği açıklama yaptı: “Sağlık Bakanlığı’nı uyarıyoruz, ‘bu eziyet yönetmeliği’ geri çekilene kadar eylemlerimiz devam edecektir. Meslek onurumuz ve halkın sağlığı için; 2-6 Aralık 2024 tarihlerinde beş gün iş bırakacağız.” Bakanlık ortalığı karıştırıyor!",https://www.cumhuriyet.com.tr/yazarlar/orhan-bursali/saglik-bakanligi-ortaligi-karistiriyor-2267218
Orhan Bursalı,Bizi dayanışma ve işbirliği ilerletir,28 Kasım 2024 Perşembe,"Yok, bugün siyasetten bahsetmiyorum. Türkiye’nin daha büyük bir problemi üzerine yazacağım biraz: Türkiye ekonomik yapısının ileri ve yüksek teknoloji üretkenliğine doğru yolculuğu. Biz on yıllardır bu konuyu yazıyor ve konuşuyoruz. Çok şükür devlet dahil, artık çok geniş üniversite ve sanayi çevrelerinin ve ekonomiyi izleyen danışmanların gündeminde de “İleri teknolojik üretime geçmeden kurtuluşumuz ve cari açığı düşürmemiz mümkün değil” görüşü egemen konuma yükseldi. Herkes bu konuları bilmeli, özellikle de siyasetle uğraşan herkes. Bu çok basit bir gözlem, ne satıyoruz ve ne alıyoruza bakarsanız, fotoğrafı net görürsünüz. Bir de bizim gibi ekonomilerin, yani teknoloji üretimleri zayıf, düşük ve orta teknoloji üretim ve satışlarından medet uman ve günü idare eden ekonomilerin üzerinde de bir cam tavan var. Onu görmüyoruz. Ama bu cam tavanı, ülkeyi günlük yöneten güçler bilerek bilmeyerek oluşturdular, ta geçmişten bugüne. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yazının başlığındaki dayanışma ve işbirliği, Ankara’da izlediğimiz ÜSİMP toplantısından esinlendi. ÜSİMP, yani Üniversite Sanayi İşbirliği Merkezleri Platformu, ekonomide bilim ve teknolojide sanayi üretkenliğini işbirliğini artırma düşüncesinin ürünü olarak doğdu. Önce TÜBİTAK’ta olan bu düşünce sonra 2007’de bağımsız bir kuruma evrildi. Başından beri izlediğim bu çalışma, artık giderek dalbudak saldı ve bugün teknoparklardan tutun teknoloji transfer ofislerine ve Ar-Ge merkezlerine ve şirketlere uzanan 131 kurum ve kuruluşu kapsıyor. İşe yararlılığını, platform başkanı Prof. Hamit Serbest’ten anlatayım: Rekabet yerine paylaşma ve karşılıklı güven, tek başına değil birlikte çalışma, bildiğini paylaşma bilmediğini sorma bilmeyene öğretme, büyük amaçlar için ortaklık kültürü, uluslararası ve ulusal kuruluşlarda tanınma, fikir oluşturma, paydaşlık, değer oluşturma vb. İçinde 68 teknoloji transfer ofisi, 15 teknopark, 15 destekleyici kurum, 5 organize sanayi bölgesi bulunuyor. Üyeleriyle, ulusal kongreler, ulusal patent fuarları, üniversite sanayi işbirliği üzerine birlikte öğrenme panelleri ve deneyim paylaşma çalıştayları gibi çok sayıda faaliyete imza attı. Her koyunun kendi bacağından asıldığı görüşünün yaygın olduğu ülkemizde, şirket ve kurumları bir araya getirerek zihin açma ve dayanışma ve işbirliği ile ilerleme zor iş. ÜSİMP bunu başarmaya çalışıyor. Demek ki şirketler ve kurumların birbirinden öğrenme ve deneyimleri paylaşma ihtiyaçları ön planda. ÜSİMP buna aracılık ve gerekli her şeye eşgüdümlük görevini üstlenmiş. 2001 yılındaki büyük krizde pek çok şirket battı, zor duruma düştü. O sıralarda İstanbul Sanayi Odası’nın KATEK Platformu’na katkıda bulunmaya çalışıyordum. Bir toplantıda şirketlerin zor durumu üzerine tartışmada dedim ki su üzerinde kalmak için kimse birbirinin bacağına asılmamalı, tam tersine dayanışma ve işbirliğine girişmeli, daha rakipleriniz bile olsa. Bu dayanışma kurtarıcı olur. Zaten homo sapiensin bugün dünyada egemen duruma gelmesinin temelinde kök olarak dayanışma ve işbirliği var. Bugün bilim, bu ortaklaşma ile ilerliyor. Bir konuda dünyanın dört bir tarafına dağılmış bilim insanları ortak büyük problemlere katkıda bulunarak çözümler arıyor. Şirketler de biribirinden öğreniyor. Türkiye’nin ileri ve yüksek teknoloji ülkesi olmasının önündeki bütün engeller kaldırılmalı. Ve bu hedefe yönelecek siyasiler ve iş bilirler gelmeli. NOT: ÜSİMP Ödül Jürisi, üstün hizmet ödülüne layık görmüş. Bunu alacak çok sayıda insan var, yine de çok teşekkür ederim.",https://www.cumhuriyet.com.tr/yazarlar/orhan-bursali/bizi-dayanisma-ve-isbirligi-ilerletir-2273506
Orhan Bursalı,"Yılın insanı, Hasan Âli Yücel",25 Kasım 2024 Pazartesi,"Bugünkü yazımı dün yazmalıydım. Ama yazmadım. 24 Kasım Öğretmenler Günü tabii başta öğretmenlerimize, tüm ülkeye kutlu olsun. Anımsadığım kadar Kenan Evren’in saptadığı bir tarih bu, Evren Atatürk’ün başöğretmen ilan edildiği 24 Kasım, aynı zamanda “Öğretmenler Günü olarak kutlanacak” dedi. Bence bugün, Atatürk ile ilişkilendirilecekse çok daha iyi bir tarih saptanabilir. Mesela öğretmenlerle yaptığı ilk toplantı tarihi gibi. Eğitimcilerimiz üzerinde düşünsün diye öneriyorum. Atatürk kılığında ama devrimlere ihanet edene mi kalmış Öğretmenler Günü için tarih saptamak. Öğretmenler Günü dolayısıyla Bursa Osmangazi Belediyesi (Başkan Erkan Aydın) iyi bir girişimde bulundu ve yılın aydını olarak Hasan Âli Yücel’i ilan etti, bir de “Cumhuriyet, Eğitim, Kültür ve Sanatta Hasan Âli Yücel’den Günümüze İletiler” başlıklı bir günlük sempozyum düzenledi. Hasan Âli Yücel’in çok çeşitli açılardan anlatıldığı dolu dolu, gayet içerikli, etkileyici öğretici bir gündü. Bakın kimler hangi başlıklarla konuştu. Yakup Kepenek, “Düşünce ve eylem öncüsü olarak Hasan Âli Yücel”, açılış konuşmacısıydı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Yücel’in düşünce ve kültür anlayışından günümüze iletiler” panelinde konuşmacılar: (Dedem Güzel Yücel Gier Hasan Âli Yücel ve edebiyat); Ali Eronat (Yücel ve Türkiye’nin kültürel dönüşümü); Haluk Erdem (Yücel’in düşünce dünyasına bir bakış); Betül Batır (Kültür aktarımında dil ve Yücel). İkinci panel: Yücel’in eğitime bakışından günümüze iletiler. Konuşmacılar ve konuları: Ahmet Yıldız (Cumhuriyet öğretmeni üzerine düşünceler); Songül Sallan Gül (Köy Enstitülerinden MESEM’le mesleki eğitimin dönüşümü); Figen Kıvılcım Çorakbaş (Yücel ve Köy Enstitüleri yerleşkeleri). Üçüncü panel: Yücel’in edebiyat ve sanata bakışından günümüze esintiler: Oğuz Makal (Yücel çevirileri ve Cumhuriyet Aydınlanmasına etkileri) Kelime Erdal (Yücel’in çocuk şiirlerinde değerler); Nesrin Karaca (Yücel’in sanat ve edebiyat dünyasından yansıyan edebi aydınlık); Ayfer Kocabaş (Yücel’in sanat kurumları ve müzik eğitimimize katkıları). Dördüncü ve son panel: Yücel’den günümüze eğitim ve kültür dünyasına dair tartışmalar. Orhan Bursalı (Yücel ve Aydınlanmayı anaokul ve ilkokulda yeniden düşünmek); Mustafa Gazalcı (Yücel ve TBMM’de Köy Enstitüleri yasaları); Rıfat Okçabol (Yücel’den günümüze yükseköğretim); Kemal Kocabaş (Yücel’den günümüz eğitim ve kültür sorunlarına yönelik iletiler). Tabii bir de açılışta müzik dinletisi vardı. Yeni Kuşak Köy Enstitüleri Derneği Bursa Şubesi Hasan Âli Yücel Mandolin Orkestrası, şefleri de Dilek Sevüktekin Görgülü. Mandolin Köy Enstitülerinin simge çalgısı ve bu tür toplantılarda mutlaka bir dinleti var. Güzel bir dinletiydi. Osmangazi Belediyesi, konuşmaları kitap olarak gecikmeden yayımlayacak. Hasan Âli Yücel 1938-46 arası sekiz yıla yakın Milli Eğitim Bakanlığı yaptı. Bir kültür insanı, filozof, analizci, çoğulcu ve özgürlükçü, insan sever, şair, eleştirel akılcı ve bu açıdan da bilimi içselleştirmiş ve bakanlığı döneminde büyük bir başarıyla uygulamış. Köy Enstitülerini ve 500 kadar klasik başyapıtını Türkçeye kazandırarak büyük bir Aydınlanma hamlesi başlatan büyük bir Aydınlanmacı. Bu yapıtların, Doğu’dan Batı’ya ve çoğulcu bir dünya kültürü ile ülkemizi bütünleştirme amacıyla Türkçede yeniden üretilmesini sağladı. Bu iki eylemi, ülkemizde egemen kültür olan çağdaş cehalete karşı açılmış en büyük mücadeledir. Bilimsel düşünce ve tutumundan taviz vermeyen özgürlükçü, hümanist bir insan. Düşündüğü şekilde hareket eden insan özgürdür, der. Şüphe etmeyi bilmeyenler doğruyu bulamazlar der. Vefa İdadisi mezunu. Yani benim Vefa Lise’m. Onun, ezberci eğitim yerine okulları laboratuvar ve işliklerle donatması sayesinde Vefa Lisesi’nde fizik ve kimya derslerimiz laboratuvarda geçti. İyi ki yaşadı ve Türkiye’yi değiştirici eylemlerde bulundu.",https://www.cumhuriyet.com.tr/yazarlar/orhan-bursali/yilin-insani-hasan-ali-yucel-2272320
Orhan Bursalı,"Devlet Bey, bir adım sonrası için planınız ne?",18 Kasım 2024 Pazartesi,"Bir bilinmezlik için bilek güreşi. AKP ile Bahçeli arasında anlaşmazlık sanki Öcalan Meclis’te konuşsun mu konuşmasın mı noktasına indirgenmiş gibi. Devlet Bahçeli’nin açıklaması yüzyıl sonrasını düşünen büyük bir devlet adamının ileri doğru attığı bir adım diye değerlendiriliyor. Fakat bu açıklamasından öte kimse bir şey demiyor, sorular sormuyor, bilmiyoruz diyor. Bir 50 yıllık 100 yıl sonrasına yönelik bir sorunun çözümünün veya önerisinin bütünlüğü olur. Herkes onu görür tartışır. Bahçeli’nin önerisinin bütünlüğü yok. Son görüşmelerinde Erdoğan’a açıkladı mı, ne açıkladı bilinmiyor. Acar gazeteciler liderler dışında MHP ve AKP’li önde gelenleriyle konuşuyor, bol lafıgüzaf, içerik yok. Bahçeli önerisini hangi koşullarda yapıyor, ona bakalım, sonra içeriğine döneceğiz. ABD Suriye’yi parçaladı, orada bir PKK devleti kurmanın altyapısını hazırladı. ABD’nin orada fiili gücü önemsiz ama arkasında dev savaş makinesi var. Ayrıca PKK askeri gücünü eğitip silahlandırdığı biliniyor. Her ne kadar ortada uçuk asker (PKK ordusu mu deseydik?) sayısı dolaşıyor olsa da. Güdümünde ve kontrolünde bir güç inşa etti ABD. Bu şüphesiz ki İsrail’e hem bir müttefik desteği hem de İran’a karşı bir İsrail; ABD ileri karakolu. İsrail Filistinlilere ve Hizbullah’a karşı savaşı sürdürerek önünü temizliyor. Sanki İran’a karşı savaş veya saldırı kaçınılmazmış gibi öne sürülüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Eğer bu kaçınılmaz olursa Ortadoğu haritası resmen yeniden çizilir, kabul. PKK devleti resmen ilan edilir, kabul. PKK’nin Türkiye’den kaynaklandığı düşünülürse, hele arkasında fiili ABD duruyorsa, Türkiye’nin ulusal birliği ve toprak bütünlüğü tıpkı Suriye’deki gibi tartışma konusu olur. Buna da evet. Fakat bunlar öyle kolay işler değil. Türkiye’den bölge talep edilmesi dünyanın en büyük zorluklarından biri. Ortadoğu’daki gelişmeler Ankara’nın üniter yapısına daha sıkı sarılmasına neden olacaktır. Bu arada özellikle İran konusunda yanlış değerlendirmeler var. İsrail’in saldırısı karşısında, desteklediği Hamas ve Hizbullah gibi kalelerin giderek çökmesine karşılık ver(e)memesi, bazı kanaat önderlerince (Mesela Mümtazer Türköne) “İran Ortadoğu’da oyundan düştü” biçiminde değerlendiriliyor. Hata yapılıyor. İran orada güçlü bir oyuncu hâlâ. İsrail saldırganlığına aynı şiddette yanıt vermemesi ve doğrudan kapışmaktan kendini uzak tutması zayıflık değil, gücünü harcamama. Karşısında, arkasında bir savaş makinesi olan ABD’nin tüm gücüyle destekleyeceği İsrail saldırganlığı var. Buna ben zaman kazanma ve güç toplama derim. Her açıdan ve çok yönlü. Geçmişi çok büyük bir uygarlığın aklını hafife almayın. İran’a kaçınılmaz bir saldırı süreci, şüphesiz orada yeni ittifakların oluşmasını da gündeme getirecektir. İranRusya ilişkilerinin arka planını bilmiyoruz. İran Şanghay İşbirliği örgütü, Ayrıca BRICS üyesi, altı gün önce Rusya İran ve Türkiye ortak bildiri ile İsrail saldırganlığını kınadı. Evet dönelim başa. Bahçeli’nin Ortadoğu’da bu gelişmelerin Türkiye için büyük bir tehdit oluşturduğu ve “devlet aklı” ile (kendisini feda ederek de!) içeride Türk-Kürt kardeşliğini bozulmayacak bir şekilde yeniden kurmak için harekete geçtiği yorumlarını okuyoruz. Bahçeli Abdullah Öcalan’ın Kürtler üzerinde büyük bir nüfusu olduğunu söylüyor. Doğrudur. Ama ve peki, plan ne? Yarın bir deneme yapacağım. Bu arada MİT Başkanı Kalın’ı CHP merkezinde bir sunum yapacağı açıklaması da ilginç ve yoruma muhtaç.",https://www.cumhuriyet.com.tr/yazarlar/orhan-bursali/devlet-bey-bir-adim-sonrasi-icin-planiniz-ne-2269708
Orhan Bursalı,İnsan olma kimliği boğulmaya çalışılıyor!,21 Kasım 2024 Perşembe,"İfade özgürlüğü diye bir şey var, anımsadığım kadarıyla. Yoksa yanlış mı anımsıyorum, yasalardan anayasadan kaldırılalı çok mu oldu, yani var yerine “vardı” mı demeliydim? Konuşmayacağız, düşündüğümüzü açıklamayacağız, olan hadiseleri yorumlamayacağız, bir şeylere dikkat çekmeyeceğiz, kamusal bir uyarı yapmayacağız. Adalet Bakanlığı’nın veya siyasi iktidarın adamları, sizi derhal ellerinde var olan bir “suç şablonu” içine sokacaklar. Yani aslında kanunda karşılığı olmayan bir şablon: Devlete, millete, yargıya, iktidara, adalete hakaret gibi. Nasuh Mahruki’nin tutuklanması nedir yahu? Bir yüksek memura, elektronik bir seçim sistemine geçmeye hazırız demesine yapılan itiraz, bu yöntemin yanlışlığını ve manipüle edilebileceğini dile getirmek, nasıl bir hakaret olabilir? Ekonomiyi düze çıkarma umudu iktidarın gözünde giderek imkânsızlaştıkça mengeneleri önümüzdeki dönem için sıkılaştırma epey zamandır başladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yenidoğan çetelerin üstelik cinayetler işleyerek SSK’yi nasıl milyonlarca lira sövüşlediği, bebek katillerinin sağlıkta cirit attığı, yoğun bakım ünitelerinde ve ameliyat ve tedavilerde tabii ki ne idüğü belirsiz özel hastanelerde rezilliklerin patladığı, sadece İstanbul’da 4 özel kurumun SSK’yi 200 milyon dolar zarara soktuğu veya hortumladığının SSK müfettişlerince belirlendiği bir gayya kuyusunda yaşıyoruz. SSK’nin kolay ve anlaşmalı bir şekilde soyulduğunun kokusunu alan “işadamları” kısa süre içinde, pırtlak gibi hastane kurmaya soyundular. 2003’te 240 özel hastane sayısı 2023’te 565 olmuş. Çünkü iyi kolay ve güzel para kazanmanın yolu, SSK sırtından, devlete takılan hortum. SSK müfettişlerini sayın hepsinin üzerine, şöyle 10’larca yıldan itibaren incelesinler, bakın, SSK nasıl batırılıyor. Bir yandan prim aflarıyla öte yandan hortumlarla. SSK soygunları sanır mısınız ki bürokratı, siyasi korumacılığı ve ortaklaşmaca olmadan yapılıyor. Yakında iktidarın elindeki hakaret şablonu uygulamaları arasına, vay Sağlık Bakanlığı, SSK gibi devlet kurumlarının itibarını yerle bir ediyorsunuz suçlaması da girerse şaşırmayalım. Eziyet içinde olan “Aman ekmeğe zam yapılmasın!” diye çığlık atan insanların ülkesine döndük. İnsanı düşünce açıklayan, düşüncesini savunan yaratık olmaktan çıkartıp duymayan, konuşmayan, görmeyen sessiz yaratıkların yaşadığı ülke olmalıyız. Boşuna etki ajanlığı yasa taslağı gündeme gelmedi. Gürcistan’ı örnek gösteriyorlar. Etki ajanlığı yasası Macaristan’da gündeme geldi. Korkmadan konuşan, eleştiren insanlara tahammülü olmayan yönetimlerin buldukları çare, herkesi baskılamak, tutuklamak, korkutmak, susturmak. İfade ve düşüncelerini açıklama hakkı mı dedin? Onu öyle açıklamayacaksın, açıklayamazsın, ya susacaksın ya da böyle konuşacaksın. Böyle ancak tamamen göstermelik bir seçime gidilebilir. Bir de elektronik oylama gelirse seçmenin yapabileceği iktidarı seçmeme hatasını düzeltme şansınız olur. Hatasız kul olur mu!?",https://www.cumhuriyet.com.tr/yazarlar/orhan-bursali/insan-olma-kimligi-bogulmaya-calisiliyor-2270926
Orhan Bursalı,Adalet bakanı ve devekuşu politikası,17 Kasım 2024 Pazar,"Adalet bakanı Türkiye’nin dünyadaki çoğu ülkeyi kapsayan ve belirli kriterlere göre hazırlanan Hukukun Üstünlüğü Endeksi’ni kullanmayı, ondan bahsetmeyi yakında yasaklayabilir veya savcıları ülkeyi kötü göstermek suçlamasıyla bu endeksten bahsedenler hakkında dava açabilir. Bakan Yılmaz Tunç Bey, bu endeksin Amerika’da hazırlandığını ve hiçbir bilimsel kritere dayanmadığını ve Türkiye gerçekleriyle hiçbir ilişkisi olmayan değerlendirmeler olduğunu söylüyor. Bu endeksler sırf Türkiye’yi karalamaya yönelik hazırlanıyormuş. Bunlara dayanarak Türkiye’de yargının bağımsızlığının olmadığını söylemek TC devletine büyük haksızlık, Türkiye devletine inanamamak Türk milletine hakaretmiş. (Yakında yine Meclis’e gelecek etki ajanı yasası hiç merak etmeyin bu endekslerden söz edenleri de kapsayacak. Ajan provokatör, yabancı ülkeler lehine çalışmak muamelesi görecek.) Dünya Adalet Projesi’nin derdi dünyada adil yargılamaları sağlamak ve bu nedenle de Hukukun Üstünlüğü Endeksi ve bunun yanı sıra Yolsuzluk Yokluğu Endeksi hazırlıyor, hukukun üstünlüğünün eksikliği ile yolsuzluk arasındaki sıkı bağı da net görüyorsunuz. (https://worldjusticeproject.org/rule-of-law-index/factors/2022/Absence%20of%20Corruption/) Bu endeksler çok sayıda kritere göre hazırlanmış gayet de bilimsel ve yararlı çalışmalardır. Bu endeksler ülkelere ve yöneticilerine aynada kendilerini görmelerini sağlıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu aynalara bakan yöneticiler kendilerini görünce hiç hoşlanmıyorlar, kendilerini ve yönetimlerini mükemmel gösterecek aynalar yaratıyorlar (yandaş basın ve ekran yüzleri gibi!). Önemli endekslerden iki tanesi de basın özgürlüğü ve demokrasi endeksleridir. Şimdi bu dört göstergede Türkiye’nin durumuna bakalım: Hukukun üstünlüğünde 117. sırada. (142 ülke arasında; ABD bile 26. sırada) Yolsuzluk yokluğunda 70. sırada. (140 ülke arasında) Basın özgürlüğü endeksinde 158. sırada. (180 ülke arasında) Demokrasi endeksinde 102. sıradayız. (167 ülke arasında) Sayın bakan bey, bu endeksleri tüm dünya izliyor, mesela dünyanın en önemli dergilerinden The Economist’in araştırma birimi Economist Intelligence Unit tarafından hazırlanan demokrasi veya özgürlük endeksi ile yine medya özgürlüğü endeksi, tüm ülkelerin ekonomik göstergeleriyle birlikte yayınlanıyor. Bir yatırımcı Türkiye’de iş yapmadan önce bu endekslerin hepsine bakıyor. Acaba Türkiye’ye yatırımın son derece azalmasında, sakın hükümetinizin (ve sizin tabii ki) bu göstergelerdeki kötü performansları rol oynuyor olmasın? Ekonomi bakanınız dünyanın finans merkezlerini geziyor, şirket yöneticileriyle toplantılar yapıyor ve avucu boş dönüyor. Bunun yerine bu göstergeleri düzeltseniz, Türkiye birden yatırım yapılacak ülkeler arasında üst sıralara yükselir, mutlaka bunu biliyorsunuzdur. Evet, konuşmanızda bu endekslerden bahsederek devleti ülkeyi ve milleti kötü gösterdiğimizi ve bunlara hakaret edildiğini söylüyorsunuz. Hayır, hukukun üstünlüğünün kötü olduğunu söylemek neden millete hakaret olsun? Millet de benzer düşünüyor zaten. Yargınızın durumuna bakın yakından hele! Milletle yargıyı karıştırmayın, yargı tamamen sizin yönetiminizde. Dolayısıyla bu durumdan siyasi iktidar sorumlu. Devleti de siz yönetiyorsunuz, devletin her yerine adamlarınızı atıyorsunuz. Demokrasi, basın özgürlüğü, yolsuzluklar, hukuk ve yargının kötü olması doğrudan sizin uygulamalarınızın yarattığı gerçekler, devlet sizlerden bağımsız değil ki hükümetinizden ve uygulamalarınızdan ayırıyor ve bir başına orada bir kurum gibi gösteriyorsunuz. Devlet sizsiniz! Başınızı devekuşu gibi kuma gömmeyin.",https://www.cumhuriyet.com.tr/yazarlar/orhan-bursali/adalet-bakani-ve-devekusu-politikasi-2269402
Orhan Bursalı,‘Ben değiştim’ Para ve silah nereden yağıyor?,03 Aralık 2024 Salı,"Evet köktendinci örgüt HTŞ “Artık IŞİD ve El Kaidecilerle bir ilişkimiz yok” havasını yayarak hem Ankara’dan hem ABD’den ve belki de Avrupa’nın Ortadoğu içinde eli kolu istihbarat elemanları olan ülkelerce “ılımlı” kabul edilerek geniş bir müsamaha elde etmiş görünüyor. Fakat dikkatliler, HTŞ ile bütünleşik bir yapıda görünmek istemiyorlar, henüz uluslararası terör örgütü statüsünde. Hepsi “Evet karşıyız ama Esad’ı yıkarlarsa veya zayıflatırlarsa hiçbir itirazımız olmaz” havasında, özellikle ABD’nin açıklaması böyle. Ankara’nın havası da böyle. Burada temel soru şudur: HTŞ’nin son iki yıl içinde askeri, mali vb. bakımından bu kadar nasıl güçlendi? Petrol mü buldular, altın madeni mi, bunları uluslararası piyasaya mı sattılar... Tabii ki hiçbiri değil. Silah yağmış, para yağmış, köktendinci savaşçılarının maaşlarını nasıl ödüyorlar veya kim ödüyor, para ve silah nereden, kimlerden, hangi ülkelerden ve istihbarat örgütlerinden yağıyor? Hiç sevmem şu soruyu, HTŞ ve ÖSO birlikteliği ile bu saldırı kime yaradı... Çünkü kime yaradı sorusunun yanıtı, “suçlu”yu bulmak için her zaman doğru değil. Ama bu sorunun yanıtı, Suriye’de açık seçik. Esad’ı devirmek isteyen, öncelikle İsrail ve ABD. Ankara’nın da şu aşamada Esad’a bir ders verme noktasında durduğu görülüyor. Suriye Milli Ordusu gibi bir isim taktıkları, her türlü iaşesini Ankara’nın karşıladığın eski ÖSO’nun (Özgür Suriye Ordusu) HTŞ’ye katılması bunu net gösteriyor. AKP’nin bazı önde gelenleri ve iktidar basını ve ekranlara çıkardıkları sürü sepet askeri veya sivil “uzman” “danışman” HTŞ’yi, bir terör örgütü olduğunu unutarak kendi örgütleriymiş gibi bağırlarına basmaları karşısında da Saray’dan herhangi bir itiraz geldiğini duymadık. İsrail istihbaratı, CIA ve diğer gizli örgütler epeydir HTŞ’yi bu günlere hazırlıyor. Evet, Suriye içinde eli kolu postalı olan ülkelerin kendileri henüz boy göstermiş değiller. Savaş sahasında vekilleri ile temsil ediliyorlar. Savaşın gidişatı süreci içinde daha net bir fotoğraf ortaya çıkacak. Bu ülkeler gidişatın kendi yararlarına ve zararlarına nasıl ve ne kadar dokunduğuna bakarak tavır alacaklar. Henüz ne olacak, erken. Ama görünen o ki yetersiz nitelikteki Esad’ın süreci bu noktaya getirdiği açık. Çoktan ülkesi için gerekli her şeyi yapmalı, yapabilmeliydi. Özellikle Ankara ile çok yakın ilişki içine girmeliydi.",https://www.cumhuriyet.com.tr/yazarlar/orhan-bursali/ben-degistim-para-ve-silah-nereden-yagiyor-2275246
Orhan Bursalı,"Sus sus sus kimseler duymasın, herkes her şeyi unutsun!",26 Kasım 2024 Salı,,https://www.cumhuriyet.com.tr/yazarlar/orhan-bursali/sus-sus-sus-kimseler-duymasin-herkes-her-seyi-unutsun-2272725
Orhan Bursalı,"Trump, otoriterliğin zaferi mi? Maçoluk mu? Dünya nereye?",07 Kasım 2024 Perşembe,"ABD’yi istediği gibi keyfi yönetecek ve ABD’nin kurumsal yapısını, güç ilişkilerini ve dengesini değiştirebilecek tüm potansiyellere sahip yırtıcı bir siyasal lider çok önemli bir zafer kazandı. Seçim öncesi yaptığı tüm açıklamaların arkasında durursa, “ABD demokrasisi”nin bilinen ve tanınan özelliklerinin önemli ölçüde değişeceği, hırpalanacağı ve uç noktada ise belki de “Trump rejimi” ufkun ötesinde görünüyor diyebiliriz. Yorumlarda dikkatli olmalı çünkü yerleşik kurulu düzenle ne derece uyumsuz olacağını bilmiyoruz. Kurulu düzenin, kendi özerkliklerini kaybedeceği çok radikal değişiklikleri ne derece hazmedeceğini de. Bir kısmı, dahası genelkurmay başkanlığı yapan bazı generaller bile onu faşist olarak niteliyor. Trump’ı iktidara taşıyanın, Amerikalı seçmenlerdeki gelecek için umutsuzluk ve hayal kırıklığı olduğu söylenebilir. ABD’nin ekonomik olarak 2008 krizini istendiği gibi aşamamasını; Çin’in pek çok açıdan, bilim, teknoloji dahil dünyaya yayılması ve etkileyici bir güç olarak ortaya çıkmasını ve önümüzdeki 10 yıl içinde ABD’yi iyice geriletecek olmasını, seçim sonuçlarına yansımış olabilir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Göçmenlerini ülkesini istila etmesine karşı kesin tutumu da kabul görmüş oluyor. İşin başka bir boyutu da var. ABD maço bir toplumdur. Trump, küfür eden, kadınları (Harris dahil) aşağılayan, kürtaja karşı çıkan baş maçolardan biri olarak, Amerikan rüyasını içte ve dışta gerçekleştirebilecek erkek olarak tercih edilmiş de olabilir. Kadınlarla ilişkileri ayyuka çıkan, üstelik bir bir ardına ceza alan, şimdi hapishanede olması gereken gözü kara bir erkek adam!... Az ve tutarsız konuşan, yalan söyleyen, esas olarak yumruğu havada bir lider. Kamala Harris gibi üstelik renkli tenli bir kadın adayın içte ve dışta güçlü bir Amerika’yı yaratamayacağını seçmenlerine kabul ettirmiş görünüyor. Hillary Clinton’ın da bu “erkek lider” karşısında kaybettiğini düşünecek olursak ABD toplumu bir kadın başkanı kabul edecek bir psikolojik ve kültürel düzeye sanki hiç ulaşamayacak gibi. Sonuçları bir cinsiyet farklılığı açısından yorumlama tuzağına düşmeden yine de soru ortada: Trump’ın demokratların çıkardığı iki kadın adayı da saf dışı bırakması, salt ilginç bir rastlantı mı? Yoksa Trump’ın kazanmasında bir artı etken mi? Adam silip süpürdü ortalığı. Senato’da çoğunluğu sağladı. Amerikalı Trump ile seçmen başka neleri satın aldı: *Ukrayna’ya yardımın kesilmesini *Rusya ile iyi ilişkileri *Ukrayna’da savaşı, Ruslara taviz vererek durdurmasını *NATO ile Avrupa’nın savunmasını, parasını vermedikleri taktirde üstlenmeyeceğini, Suriye politikasında, ilk başkanlık döneminden farklılık göstermesi beklenebilir, oradaki Amerikan varlığı ve hedeflerinin arkasında durabilir. Fakat görünen o ki Trump belki de NATO’nun dünya çapında Amerikan çıkarları doğrultusunda bir müdahale gücü olarak ABD milyarlarıyla kabulüne yanaşmayacak; Biden’dan farklı olarak. Merak ederim, Amerikan seçmenin oyunda tüm bunların acaba oyunda etkisi oldu mu, ne kadar umurunda? Dünyayı ve demokrasi açısından ilgilendirecek en önemli konu da zaten var olan otoriterlik ve muhafazakârlık rüzgârını hızlandıracaktır. İklim değişikliğini palavra olarak görmesi, çevresel değişimleri ekonomik faaliyetlere kurban etmesi, dünya ve gelecek için büyük olumsuzluklar taşıyacaktır, belki de Birleşmiş Milletler çerçevesinde kabul edilen karbon emisyonlarının azaltılması gibi hayati kararları yok sayacaktır. Trump’tan bugüne kadar dünyada büyük eşitsizliklerden bir şikâyet duyan oldu mu? Demokrasi inancından? İnsan haklarından?",https://www.cumhuriyet.com.tr/yazarlar/orhan-bursali/trump-otoriterligin-zaferi-mi-macoluk-mu-dunya-nereye-2265967
Orhan Bursalı,Ne yapmalı; pasiflikten aktifliğe yol arayışı,21 Ekim 2024 Pazartesi,"Yenidoğan çetesi gibi soysuz varlıkların toplumu değersizleştiren, bir anlamda çukurunu kazması, her türlü çeteleşmenin giderek toplumu sarması, sabahtan akşama kafası salt nasıl ve nereden para kazanırıma kurgulanmış ve bunun için de her türlü edepsizliği yapmaya hazır bir kitlenin giderek topluma egemen olmaya doğru koşması karşısında kıyamet koparıyoruz, dedik dünkü yazıda. Ayrıca ülkeyi yönetenlerin böyle bir sistemi yukarıdan aşağı ve aşağıdan yukarı teşvik ettiğine vurgu yaptık. Bağımsız ana denetim mekanizmalarının devre dışı bırakılması veya siyasi keyfe keder hale gelmesi, çığırından çıkma halini ve başıboşluğu muazzam teşvik ediyor. Dedik ki ahlaksızlığın çukurunda yaşayanlar aktif, bizler ise pasifiz ve ne yapacağımızı bilmiyoruz, bir önderlik eksikliği var toplumda. Evet ne yapacağız? Rıdvan Budak, eski sendika lideri ve milletvekili yazıyor: (Dünkü) “Yazınızı okudum, bizim evde bizim mahallede ve bizim memlekette olanları bir güzel özetlemişsiniz. Hepimiz stres içindeyiz. Bir avuç ahlak yoksunu kural tanımaz yönetici insan bütün bu olumsuzlukların müsebbibi. Burayı aşmanın yolu siyasetten ve sivil toplum örgütlerinin duyarlılığından geçiyor.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Aslında düzgün olanların duyarlılığının ve tepkilerinin bir araya getirilmesi ve örgütlenmesi gerekiyor; bu güvenle yapılabilecek bir iştir. İş yine başa düşmektedir. CHP ve sivil toplum bir araya gelmeli, konuşmalı, tartışmalı ve bir çıkış yolu bulmalı, bunu teşvik ediniz. Daha kötüsü var mı bilmiyorum ama aynı kuşağın insanları olarak biliyoruz ki eski Türkiye’de yalnız dünkü hastane olayı bile ilgili bakanı veya bakanları süreç içinde de hükümeti götürürdü...” Ben hastanelerdeki ahlaksızlık hareketinden siyasal yönetimin haberdar olmadığına inanmıyorum. SGK (ve Sağlık Bakanlığı’nı) hortumlama süreci bizzat bu iktidarın yönetim anlayışının bir sonucudur. Her şeyin tek adama bağlı olduğu, sistemin kendiliğinden herhangi bir izin almaya gerek görmeden kendini koruma, savunma mekanizmasının felce uğratıldığı, sistem içinde liyakatsizliğin egemen olduğu her (sözde) organizasyon çürür. Belki de böyle olması isteniyor. Bu kapsayıcı ve kurumsal yapıların varlığının mezara gömülmesinin sonucudur, isteseniz de istemeseniz de. Doktorların “performans”a göre (bunu sonra ilk ağızdan yazacağım) para kazandığı bir sağlık sistemini dayatan iktidar, kendi çukurunu da kazmıştır. Hastaların tamamen aleyhine işleyen sistemin adına aslında eski bir sokak ağzıyla konuşursak “5 dakikada Beşiktaş” diyebiliriz. Ama her türlü savurganlığın ve bir anlamda yanlışlığın da kaynağı. Evet sağlıksız, herkesin vurgun kapısına dönüşen, sağlık adı altında para kazanma ahlaksızlığına batan, liberalliğin en rezil uygulamasına dönüşen sistemi, Türkiye çapında tartışmaya açmak ve değişmesini sağlamak için koşullar müthiş uygun. Toplumu geniş ve örgütlü olarak bu tartışmaya katmak nasıl olur? CHP’nin kendi içinde değil, ülke sorunlarına mahalle çapında sahip çıkarak tartışma ve bilinçlenmede, belki de demokrasinin tabana yayılmasında ve sahiplenmesinde süreklilik kazanacak örgütlenmesi nasıl mümkün olabilir? Toplum önderlik bekliyor. Bu, belki de CHP’ye hiç ihtiyaç da olmadan başarılabilir.",https://www.cumhuriyet.com.tr/yazarlar/orhan-bursali/ne-yapmali-pasiflikten-aktiflige-yol-arayisi-2259900
Orhan Bursalı,CHP’yi sersemletme politikası 2 sis bombası ve ‘1. partiyiz’ mi dedin?,03 Kasım 2024 Pazar,"Şu sırada CHP’yi parçalama, birbirine düşürtme ve halkın gözünden düşürme politikası yürürlükte. Yumuşama, normalleşme derken Saray’ın arka planda hesapları, planları bir bir devreye sokuluyor. CHP yönetimi, başta genel başkan Özgür Özel, ikide bir meydanlarda parti grup toplantılarında, RTE ve çevresine verdiği yanıtlarda göğüslerini gere gere “Türkiye’nin en çok oyunu alan 1. partisiyiz demesine” “ya öyle mi” deniyor arka planda. Şu sıralarda Saray gazetecilerinin ve ekrancılarının en çok gündeme getirdiği ve sözde tartıştığı konu CHP’nin parçalandığı üzerine. Bunlardan bir Ankara gazetecisi CHP’yi dört parçaya ayırıyor ve hepsinin de cumhurbaşkanı adaylığı için yarıştığını söylüyor: Kılıçdaroğlu’na 60 milletvekili veriyor, cumhurbaşkanı adayı olmadığını başından beri söyleyen Özgür Bey’i aday gösteriyor, diğerlerini de biliyoruz Mansur ve Ekrem beyler. “Bunlar birbirini yiyip bitiriyorlar, bir de iktidar olacaklar”, verilen mesaj böyle. Bu, iktidar için CHP’nin en yumuşak yerlerinden biri, oradan yol açıp ilerliyorlar. Sıradan seçmenin belleğindeki 6’lı masa ile eşleştirme var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Özgür Özel masumca normalleşme yumuşama derken ve elini uzatırken Saray’ın kafasında kaç tilki dolaştığının bilmiyorum farkında mı? Tam tersi olmalı, CHP’nin kafasında bin bir tilki dolaşmalı çünkü Saray bu konuda müthiş deneyimli: 22 yıldır iktidarda, durmadan bazen de haftalık güçlü politika değişikliklerine imza atmış, tek adamlık için herkesi tasfiye etmiş, rakip küçük partilerini halletmiş, düşmanlarını Saray sözcüleri yapmış, MHP’yi baş düşmandan baş dosta döndürmüş, seçimlerde her türlü hileyi yalan propagandayı devreye sokmuş, sonra mesela atı alan Üsküdar’ı geçti diye rakipleriyle alay etmeyi ihmal etmemiş, devletin tüm kurumları üzerinde mutlak egemenliğini kurmuş ve bunları rakiplerine karşı istediği zaman kullanmaktan geri kalmamış. Elini uzattığında, kolunu da kaptırarak sürekli kaynatılan politika kazanına atılma tehlikesiyle karşı karşıya olduğunu düşünmeli CHP. Tamam kendileri iktidarın ahlak anlayışıyla davranamaz ama en büyük iktidar rakibine karşı CHP duvarlarını dağıtma fırsatı vermemeli! Öcalan’ı serbest bırakma ve Kürt meselesini çözme gibi bombaları sahneye atıp CHP’yi de sis bulutu içine sokar ve görünmez kılarken, öte yandan da hazırlanan ikinci bir bomba ile Esenyurt Belediye Başkanı Ahmet Özer’i, üstelik vahşice kapısını koçbaşı ile kırdırarak ve yatak odasına baskın düzenleyerek adeta terörist başı imiş gibi tutuklatılıyor. Bu ne perhiz bu ne lahana turşusu diyerek iktidarın 180 derece zıt ve politikalarına şaşıranlara şaşırıyorum. CHP içten ve dıştan sersemletiliyor. CHP evet yerel seçimlerde birinci parti çıktı. Ama siyaset erbabı hayatta tüm birinciliklerin geçici olduğunu bilir. Övünmeye gerek hiç yok. Seni birinci parti yapanların hayallerine yanıt verecek ve peşinde sürükleyerek güçlendirecek yeni ve akli muhalif politikalar geliştirerek partini büyüteceksin. Ülkeyi ekonomik batıran iktidarın elini mi tutacaksın yoksa daha önce bir yazımda belirttiğim gibi yükselen muhalif dalgalarının üzerinde çok ustaca sörf yaparak dağlara mı tırmanacaksın? Bakıyorum, birinci ile ikinci parti arasında oran farkı aslında anket yanılma paylarını dikkate alırsak sanki eşitlenmiş gibi. Siyaset zor zanaattır. Parti yönetimindeki herkes, tartışma ortamında özgürce, hepsi lidermiş gibi fikir belirtmeli ve CHP’nin oy oranının neden yükselmediğini araştırmalı.",https://www.cumhuriyet.com.tr/yazarlar/orhan-bursali/chpyi-sersemletme-politikasi-2-sis-bombasi-ve-1-partiyiz-mi-2264546
Orhan Bursalı,"Bilimde kompartımanlar yıkılıyor, fizik, kimya, tıp yok gibi",13 Ekim 2024 Pazar,"Fizik ödülünün bilgisayarcılara verilmesi biraz ortalığı karıştırdı. Fakat bu Nobel Komitesi, bu fizik ödülü ile eski fizik, tıp, kimya kompartımanlarını parçalayıp havaya uçurunca herkes aha neler oluyor diye kulak kabarttı. Ve bu yılki Nobelleri ilginç hale getirdi. Birden bilgisayar bilimcileri aslında uzun zamandır hak ettikleri ödülü almaya başladılar. Makine öğreniminin temellerini atanlar da bir başka temel bilimin ilk harcını karmışlardı, hele uygulaması öyle hızlı gelişti ki yapay zekâ adı bile yavan kaldı bugün. (Bilgisayar profesörü Cem Say ile fizik nobeli üzerine kopan gürültü üzerine söyleşim şurada: www.youtube.com/watch?v=0CqU_JDQtGg&t=1435s Bunu yazacağım ama önce uzun zamandır yaşadığımız bu süreç hakkında birkaç söz edeyim. Aslında uzun zamandır bilim giderek bütünleşiyor; fizik, kimya, tıp, makine, elektronik, mühendislik, biyoloji, bilgisayar, hatta bunlara ekonomi vb.ni de katabilirsiniz. Birbirinden ayrı veya ilişkisiz gibi görünen kendi kompartımanı içinde yaşayan, öğrenilen, öğretilen, tatbik edilen bilim dalları olarak görünüyor. “Ne okuyorsun? Jeoloji. Yahu keşke matematik okusaydın veya yükselen bilgisayar, hatta elektronik...” Aslında bu görünüşe bakmayın, epeydir, tüm bilim dalları arasında kendisine yakın diğer sınırdaş, yandaş, onsuz olmaz bilimlerle bir iç içelik çoktan başlamıştı. Artık ne tıp tıptı, ne fizik fizik ne kimya kimya... Arkeoloji bile bugünkü halini arkeoloji, kimya, botanik, genetik, moleküler biyoloji vb. gibi dallarla birlikte yürümeye başladıktan sonraya borçludur. Arkeoloji artık eski eser bulmakla ilgili değil. Tüm yan bilimlerle birlikte eski varlık bilimini, toplum bilimini, hayatı vb. mümkün olduğunca gerçeğe yakın ortaya çıkarmaya yöneldi. Arkeometri diye olmazsa olmaz bir toplu bakışın içine girdi. Geçmiş yaşamı anlayıp yeniden kurgulama yönünde ilerliyor ve önümüze eski yaşanmışlığın, kültürel ilişkilerin, pozitif bilimlerin yardımıyla bambaşka bir hikâye koyuyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bütünleşmenin geçmişi yeni değil. Mesela yıllardır duyarız: Mekatronik! Büyük bir evliliğin, mekanik bilimi ile elektronik (ve elektrik tabii) birleşmesinin adı. Orada kalmadı tabii ki bilgisayar-yazılım mühendisliğini de içine aldı. Bugün kullandığımız neredeyse tüm elektronik cihazları mekatroniğin ürünü olarak görebilirsiniz. Bazı üniversitelerimizde mekatronik lisans öğrenimi var, çok sayıda meslek yüksek okulunda da. Çoğu üniversitede yüksek lisans olarak da okutuluyor. Mekatronik mühendisler var. Bir örnek verdim sadece. Tıp bilimi, elektronik ile fizik ile matematik ile genetik ile moleküler biyoloji ile vb. birlikte el ele yürüyor. Doktorluk bir meslek ama tıp bilimi başka bütünleşik bir dünyanın parçası. İnsanı anlamak, aslında doğayı anlamanın ve çözümlemenin yollarından biri. Bitki bilimi de moleküler biyoloji, davranış bilimi, hatta elektronikçiler ve bilgisayarcılar ile eklemlenince bütünleşik bir doğa biliminin bir parçası. Hayvan dünyası, böcek dünyası hepsi doğanın bileşenleri. Şöyle diyebilirsiniz: Bir doğa var ve bütün bilimler bir kenarından tutmuş onu anlamaya çözmeye çalışıyor. Hava bilimi, yarın hava nasıl olacak basit cümlenin ötesinde bir olay. İçinde matematik var, fizik var, istatistik var. İstatistiksel fizik ana girdilerden biri, karmaşık olayları anlamak için. Atmosfer bilimi o kadar karmaşık ki ünlü kaos teorisyeni (bu da bir bilim dalıdır, doğrusal seyretmeyen, deterministik olmayan, öngörülemeyen büyük olayları anlamanın bilimi) Edward Norton Lorenz üzerinde çalıştığı kaosu anlatmak için mesela Pekin’de bir kelebek kanat çırpsa ABD’de fırtına kopabilir benzeri bir kurgu ile açıklar. Kendileri hem matematikçi hem de meteorologdur ve kaos teorisi başlangıç koşullarında bir farklılığın, sonuçları çok farklı durumlar olaylar yaratır der. Meteorolog biliminde matematik, deniz / okyanus, jeoloji biliminden tutun her şey var. Yarın devam: Önce ayrıl sonra birleş.",https://www.cumhuriyet.com.tr/yazarlar/orhan-bursali/bilimde-kompartimanlar-yikiliyor-fizik-kimya-tip-yok-gibi-2257212
Orhan Bursalı,Bak işte bu doğru olmadı Hesabı kim ödeyecek?,10 Ekim 2024 Perşembe,"Bu konuya daha derin girmek istemiyorum ama son açıklama ve iddia hiç doğru olmadı. Zorunluluktan birkaç noktaya değineceğim. Bir parti lideri şüphesiz politika saptayabilir, parti içindeki konumu nedeniyle arkadaşlarına da bunu kabul ettirebilir. Veya yönetim olarak parti içinde bu politikanın doğruluğu ve uygulanması konusunda fikir birliği oluşabilir. Siyaset açık yapıldığı için bu politikanın doğruluğu ve yanlışlığı, getirisi ve götürüsü üzerine kamuoyunda bir tartışmanın olması da doğaldır. Tartışma düzgün yapıldığı sürece, partilerin de bundan yararlanması beklenir. Konumuz şüphesiz CHP’nin normalleşme, yumuşama politikasına ilişkin. CHP’ye yöneltilen eleştiriler karşısında CHP lideri Özgür Özel’in dün yaptığı açıklama hiç de doğal olmadı. Önce CHP adına yapıldığı anlaşılan bir kamuoyu yoklaması sonuçları parti içinde dağıtıldı; okuduğum kadar şu soru yöneltilmiş: CHP Meclis Grubunun Cumhurbaşkanı Erdoğan’ın Meclis’e girişinde ayağa kalkması doğru mudur? AKP’ye oy veren veya AKP’li seçmenin yüzde 92’si doğrudur demiş. MHP’liler yüzde 90 doğru demiş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP’li seçmenin yüzde 38’i hayır demiş. DEM partililerin de yüzde 60’ı. Buradan CHP’nin baktığı nokta ve çıkardığı sonuç şu: Demek iyi yoldayız. Bize oy vermesini istediğimiz ve beklediğimiz seçmen büyük çoğunlukla memnun. Peki sana oy verenlerin yüzde 38’ini ne yapacağız? Onların mesela bir genel seçimde ne yaparsan yap tıpış tıpış gidip CHP’ye zaten oy verecekler, inancı yüksek. Aslında CHP’ye oy veren bu seçmen kitlesinde derin sorunlar olduğu gözardı ediliyor. Umudunu kestiği noktada evet iktidara değil ama daha küçük partilere ve tarafsızlığa yönelme olasılığını tam gözardı ediyorlar. Peki yüzde 92 AKP’li seçmenin salt ayağa kalktı diye CHP’ye neden oy versin... Ayrıca bu yerel seçimlerde kesin taraflılığı bırakarak CHP belediye başkanlarına yönelmesi, genel seçimlerde benzer tavrı göstereceği anlamına hiç gelmez. Bu genel kabul gören bir davranış biçimidir. Özgür Özel’in, yumuşama veya normalleşme konusunda, bu yazının yazılmasına vesile olan dünkü söyledikleri hiç doğru değil. Bu politikası için diyor ki Özel, “Kaybediyorsak ben kaybediyorum. Bedeli ben ödeyeceğim, hesabı ben ödeyeceğim.” Hayır tabii ki, ama bedeli esas ödeyecek olan partidir, muhalefettir, millettir. Eğer bu bedel AKP’nin bir dönem daha iktidarda kalmasına denk geliyorsa. Bence değil CHP, hiçbir parti liderinin böyle bir söz etmeye hakkı yok. Çünkü doğru değil! Bir liderin ödeyeceği bedeli bir iktidar kaybıyla denk gören bir anlayış. Acele ile düşünülmeden veya eleştirilere kızgınlıkla verilen bir yanıt. İki anket PİAR ve ORC, Yarın genel seçim olsa... Sorusuna aldıkları yanıtlarda AKP’yi birinci parti gösterdiler. Gerçi her iki parti de oy yitirmiş ama CHP’den tarafsızlığa daha çok geçiş olmuş. Ne kasıt var bilemiyorum, ekonomik kriz milletin boğazını daha çok sıkarken AKP’yi iktidarda tutmanın anketçiler için maliyeti var mı nedir bilemem. Fakat Aksoy araştırmanın 3 gün öncesi sonuçlarına baktım, evet oy kaybı var, CHP gerçi önde (yüzde 29.1, AKP 26.7) ama iki parti arasındaki oy farkı yüzde 4-5’lerden ikiye düşmüş. Kararsızlar yüzde 4.7 ve oy vermeyecekler yüzde 7.9. Kararsızların oransal dağıtımı ile yüzde32,6, AKP 30,5. Acaba bu kamuoyu yoklamaları CHP’yi bir şey ifade ediyor mu, ne diyorlar, bilmiyorum. Bu düşüşler yanlış ölçümler mi yoksa normalleşme politikası ile ilgisi var mı? Evet 3.5 yıl var seçimlere, köprü altından çok sular akar. Bugünkü politikaları bir nas değildir. Yarın değişir. Fakat bu süreç içinde ne kazanılır ne kaybedilir, hesap kitap meselesi. Köprü altından çok sular akar da bu suların önemli bir kısmının CHP çeşmelerini doldurup doldurmayacağıdır ana konu.",https://www.cumhuriyet.com.tr/yazarlar/orhan-bursali/bak-iste-bu-dogru-olmadi-hesabi-kim-odeyecek-2256275
Orhan Bursalı,Parayı kontrol eden liderdir. Vasiyeti var mı? 50 yıllık iktidar sevdasının sonu,22 Ekim 2024 Salı,"Aslında, bugün bal gibi ülkeyi birlikte ortaklaşa yönetiyor olabilirlerdi. Aralarına iktidar kim olacak nifakı girmeseydi. Fakat evet Gülen ve Erdoğan ikilisinden bahsediyorum. Tepede tek koltuk vardı. Oraya kimin oturacağı konusu şüphesiz zamanı gelince ancak şiddet kullanılarak çözümlenebilirdi. Nitekim öyle de oldu. Böylesine iki gücün son tahlilde uzlaşması siyasi olarak mümkün değildi. FETÖ’nün başı Gülen, tüm örgütlenmesini 50 yıldır hiç yılmadan iktidara oturmak için yapmıştı. Partiymiş, seçimmiş... Bunlar hava cıva şeylerdi. Tüm enerjisini her şeyiyle devleti devşirmeye harcadı. Erdoğan ise tabii ki esas güçtü. Seçilerek gelmişti. Öyle koltuğu bırakacak adam değildi. Gülen 1980’lerde işe sıfırdan başladı: Kendini adamış insan yetiştirmekten. “Altın Nesil”. Dershanelerden, ışık evlerinden, buralarda ideolojik beyin yıkamalarından... Ve bu beyin yıkamalar iş dünyasını da sardı. Zor bir işe soyunduğunu teslim edelim. En gizli örgütlenmesi “son kale” ordu içinde oldu. Adım adım devlete, Emniyet’e istihbarata yerleşmeye başladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol AKP iktidara geldiğinde devletin çeşitli kademelerine adamlarını yerleştirmişti. Demireller, Ecevitler “bu Türkçe sevdalısı”na az destek çıkmadılar. 2005’ten sonra aralarındaki FETÖ-AKP işbirliği yoğunlaştı, birbirlerine ihtiyaçları vardı. Ordu “bağımsız güç” olarak kalmamalıydı. Orası da ortaklaşa, iktidar güçlerine devşirilmeydi. Muhtıramsı eylemler Gülen, Gül ve Erdoğan’a fırsat yarattı. Ergenekon ve arkasından Balyoz ve casusluk davalarıyla ordunun her birimine ve kademesine karşı harekete geçtiler. Aralarında güçlü işbirliği vardı. Arkalarında da ABD ve Avrupa desteği. Gülen örgütü içine zaten ABD istihbaratı da yerleşmişti. Fakat Gülen 2010’dan itibaren doğrudan iktidara yürümeye başladı. Yargıyı ele geçirme operasyonu, bu konuyla ilgili anayasa referandumu, Gülen’in yargı üzerinde hâkimiyeti ile sonuçlanan ikilinin ortak operasyonuydu. Mavi Marmara olayında İsrail ve ABD’yi savundu. 2011 şike davası aslında Erdoğan’ı silkeleme operasyonuydu. Bu davada Gülleri, Arınçları da yanına çekmiş ve RTE’yi yalnızlaştırmaya girişmişti. Başaramadı. 2012 erkene alınmış, Emniyet, yargı ve istihbarattaki büyük gücüne dayalı, Gülen’in MİT üzerinden ilk kez Erdoğan’ı yıkma girişimiydi. Sonra Gülen okulları 2013’te ağır bir çatışma konusu oldu. İpler artık iyice kopmuştu: 17-25 Aralık 2013 doğrudan iktidarın kalbine yönelen yolsuzluk operasyonu, inanılmaz pislikleri ortaya serdi, yolsuzlukları ayyuka çıkardı. Bilal orada ününe kavuştu!!! Fakat Erdoğan bunu da atlattı. Nedeni bence halkın henüz Erdoğan’dan vazgeçme noktasında olmamasıydı. Gülen’in elinde artık “son kale” kalmıştı. 2016 Temmuz’unda kanlı darbe girişimi Gülen’in Türkiye’de 50 yıllık son macerası oldu. *** Sonrası: FETÖ’nün Türkiye’deki malvarlığı, el konarak, FETÖ borsalarında paylaşılarak (Ganimet bir Osmanlı geleneğidir!) bitirildi. Gülenci iş adamlarından pek çoğu servetlerini paylaşarak kurtuldular. Gülen’in peşinden giden, ona övgüler düzen AKP’li politikacılardan pek çoğu bugün yine iktidarın hizmetinde. Bunun nedeni, aslında AKP’nin o ana kadar zaten tepeden tırnağa Gülen destekçisi olmasıydı. Adam öldü. Bazıları onu ölümsüz görüyor bile olabilir. Ama öldü. Geride yerini alacak ve milyarları yönetecek kimseler, kurullar vb. için bir vasiyet bıraktı mı bilmiyoruz. Dünyanın beş kıtasında, esas tabii ABD’de varlığını sürdürüyor örgüt. Müritler, inananlar mehdilerini kaybedince hiçbir kimse onun yerine geçemez. Şuna bakıyorum: Parayı kim kontrol ediyor? Vasiyeti bilmiyoruz ama kontrol eden liderdir. Belki bir mekanizma vardır, belki para üzerinde farklı egemenlikler söz konusudur, bunları bilmiyoruz. Ama tek vücuttan kimse bahsetmesin.",https://www.cumhuriyet.com.tr/yazarlar/orhan-bursali/parayi-kontrol-eden-liderdir-vasiyeti-var-mi-50-yillik-iktidar-2260321
Orhan Bursalı,CHP AKP’yi yüzde 28’in altına çekebilir mi?,04 Kasım 2024 Pazartesi,"Özgür Özel ve arkadaşları 6-7 ay önce Saray’ın hep başvurduğu siyaseti aşırı kamplaştırma ve ötekileştirme politikasını “boşa çıkararak” tüm partilerin birbiriyle normal ilişkiler içinde olduğu bir siyasi ortamın CHP’ye oy kazandıracağına karar verdiler. Böyle bir ortamda CHP’nin sesini AKP ve ötesine daha iyi duyurabileceği ve desteğini artıracağı beklentisi umuduyla... Acaba bu umut ne kadar doğruydu, hiç bilimsel ve analitik olarak tartışıldı mı partide bilmiyorum. Oysa partide bu konuda fikir yürütecek çok insan var. Birkaç ay önce yazmıştım. AKP kaybedeceği seçmen kitlesinin sınırına ulaştı diye. Bu partiyi sıfırlamanız veya baraj altına düşürmeniz, bugünkü koşullarda, zor, hatta olanaksız. Nedenlerini de tartışmıştım. Beslediği, inşa ettiği çok geniş bir kitle var, yarattığı kendi orta sınıfı var vb. diye. Bu sınır yüzde 28’dir ve yerel seçimlerde belirlenmiştir. CHP’nin de yüzde 34’tür. Buna şaşıranlar var, yahu ülkeyi ekonomik olarak çökertti, yoksullaştırdı, emeklilere kan kusturuyor ama nasıl oluyor da yüzde 28 oy alabiliyor hâlâ diye. Böyle bakarsak kaba bir görüntü olur. Mesela 16 milyon emeklinin yüzde kaçı gerçekten çok zor durumda, bilmiyoruz, yan gelirlerinden haberimiz yok. Biz sokağa yansıyan en zor durumdakiler adına herkesi kastediyoruz genellikle. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evet, asgari ücret zorluğu, emeklilerin açmazda olmaları, işsizlerin varlığı, gençlerin iş bulamaması vb. tüm bunlar doğru. Ama işte resmi bir ölçü olarak yerel seçimler AKP’yi yüzde 28’de gösteriyor. Bu iktisatçımızın “Yeni Ekonomi, 21. Yüzyıla Özgün Yaklaşımlar” kitabını okudum. Remzi Kitapevi’nden birkaç ay önce çıktı, herkese öneririm, geniş kitlelerin ekonomiyi öğrenmeleri veya bir ekonomi bilimine bir başlangıç yapmaları için de gerekli ve yeterli. Üstelik dünya ekonomisindeki çıkmazları ve nelerin düzeltilmesi gerektiği konusunda da ciddi görüşleri var, ki bunların bir kısmı bilim dünyasında da dile getiriliyor. Mahfi Bey, Türkiye’de ekonominin göreceli canlılık içinde olmasının nedenlerini de tartışıyor. Mesela: - Kayıtdışılık sürekli artıyor. Bunda illegal kazançların ve yüksek vergilerin payı var. Piyasalarda karşılaştığımız canlılıkta kayıtdışı paraların harcanmasının etkisi var. - Dolarizasyon enflasyonu besliyor, hükümet harcamaları, pahalılık sarmalı ve negatif faizler insanları (tabii yoksulları değil) hızla harcama yapmaya teşvik ediyor. Bu harcamalar fiyat artışlarını tetikliyor. Kamu kesimi de bu harcamalara destek veriyor. Nüfusun gelir bakımından iyi kesimi, bu canlılığı gördükçe, yaşadıklarımızı kriz olarak görmüyor. - Türkiye ahlaksızlık, yolsuzluk, liyakatsizlik batağında, sefalet endeksinde tepelerde ama bu durum gemisini kurtaran kaptan düşüncesini ve her türlü ekonomik ve siyasi ahlaksızlığı mubah gören ve buradan önemli paylar alan bir sınıf da yaratılmış durumda. Karapara aklamak, dolandırıcılık, mafya ve terör iç içe aynı zamanda. Bu durumdan yararlananlar durumdan memnun. - Her alanda mantar gibi üreyen tarikatlar inanca dayalı yaklaşımları dayatıyor ve nüfusun bir kısmını AKP doğrultusunda kontrol altına alıyor. AKP’nin bunlara sarılmasının sivil toplum diye yutturmasının ve desteklemesinin nedeni... - Toplumun önemli bir bölümü yapılan binalara, yollara, köprülere, otomobillere, insansız hava araçlarına, savunma teknolojilerine bakarak geliştiğimizi düşünüyor ve AKP’ye destek veriyor. Tabii sendikasızlaşma geniş emekçi kesimi de örgütsüz ve iktidarın eline bakmaya muhtaç ediyor. Memur da “işini bilir” oluyor ve gelirini devletle işi olandan çıkartıyor. Bazı noktaları yorumlayarak aldım. AKP’nin belediyelere ve devlete aldığı ve şişirdiği kadroların da oyunu topluyor. Zaten merkezi ve yerel ihale sistemi başlı başına milyonlarca insanı bağlıyor. Erdoğan ve AKP’nin daha çok oy kaybetmesi, yüzde 20’lerin altına düşmesi için bambaşka yeni koşullar gerekli, belki de iktidardan düşmesi. Yani CHP’nin normalleşme politikasıyla AKP seçmenini bu tarafa devşirmesinin önü büyük ölçüde tıkalı. Bunun yerine, bir okurumun da belirttiği gibi, iktidar ve kurduğu rejimden hoşnut olmayan maddi ve manevi mağdur en geniş kitleleri tarafına çekmek politikasına sarılmalı. Atatürk, laiklik, devrimlere bağlı muazzam bir kitlenin varlığı, Türkiye’nin en büyük kazancı ve yıkılmazlığının teminatıdır. Bu kitleyi heyecanlandırmak ve yüksek güvenini kazanmak gerek. Esenyurt, bunun için önemli bir denek noktası olabilir... Yarın ki yazım, CHP’de durulma üzerine olacak.",https://www.cumhuriyet.com.tr/yazarlar/orhan-bursali/chp-akpyi-yuzde-28in-altina-cekebilir-mi-2264809
Orhan Bursalı,"Milleti nasıl soysak, iktidar-banka el ele",17 Ekim 2024 Perşembe,"Bir iktidar düşünün, bizzat bilerek isteyerek kör gözüm parmağına yarattığı derin ekonomik krize rağmen, iyice yoksullaşan ve şu milletin cebinde kalan üç kuruşu da nasıl çekip alırıza kafa yoruyor, plan program hazırlıyor, kapalı kapılar arkasında bunları siyasi bir tiyatro eserine dönüştürüp sahneye koyuyor üstelik. Vergi koyacaklar, ne yapsak ne etsek derken birinin aklına kredi kartlarından vergi alalım fikri geliyor. Trilyona yakın bir kaynak, yeme de yanında yat! Bu “parlak” fikir milletini ümüğün sıkmada da birinci sınıf iş çıkartan Mehmet Şimşek’e mi ait bilemem. Ama bu tür fikirler üretmede yüksek beceri sahibi yeteri kadar danışman, bakan, onların yardımcıları ve tabii ki parti yönetiminde insan var. Kredi kartlarından vergi alacaklar ya, ön sahne hazır: İsrail Türkiye’ye saldıracak. Lübnan, Filistin, İran ile yetinmeyecek her yeri işgal edecek ve büyük İsrail’i kuracak. İran’a saldıran, Suriye’ye saldıran neden Türkiye’ye saldırmasın... Gazete ve TV’lerinde bu dehşet senaryosu sahneye konuyor. Tabii “Tehlikedeyiz” kafalara çakılınca, hemen arkasından daha önce hazırlanmış “Askeri savunmamızı İsrail’e karşı güçlendirmeliyiz” kararı ve kredi kartlarına vergi koyma hamlesi geliyor. Böylece, bütçeden savunmaya her yıl harcanan kalemden kurtulacaklar ve bu harcamayı milletin sırtına yıkacaklar... Büyük tepki sonuç verdi ve kredi kartı vergisini ertelediler. Sonsuza kadar gündemden kalkmış olabilir. Herkesin cebinde 3-5 kredi kartı, al takke ver külah borç ertelemeleriyle gününü idare etmeye çalışıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama bunda bile milletin sırtına binmek için bir fırsat kapısı görüyor iktidar. Hiç mi önünü sonunu tepkiyi nefreti göremiyorlar. Hayret bir şey. Bankalar haksız yere kredi kartı sahiplerinden zaten yıllık bir ücret alıyor, ortalama 1000 lira!. Milletin sırtına binmiş bankalar zaten. Neden kredi kartı parası verelim ki? Kredi kartı ile alışveriş aslında bankalara yüz milyarlar kazandırıyor. Alışveriş yaptığınız dükkân şirket sahibi bankalara yüzde 5-10 arası komisyon ödüyor. Zaten komisyonunu alıyorsun şirketlerden, dönüp bir de kart verdiğin, vermek için durmadan çırpındığın milletten niye 1000 TL kart parası kesiyorsun? Bu tamamen haksız, köprü başını tutmuş haydutça bir uygulamadır. Kredi kartı ile kullanıp bankaya para kazandırıyorsun ama bir de yılda 1000 lira cezalandırılıyorsun. Dün dolaşırken bir etiket gözüme çarptı: Kredi kartı ile 120, peşin para ile 100 TL. Yani KK ile alışveriş hayatı pahalandırıyor. Enflasyonu azdırıyor. Var olan pahalılığın en az yüzde 5-10’u bankaların uygulamalarından. Dükkân sahibi genellikle banka komisyonunu da hesap edip malının üzerine bindiriyor. Böylece bankaların KK komisyonunu da aslında biz ödemiş oluyoruz. Hep kazık bize, bu millete, iktidar, banka, mal sahibi... Yok mu şu kredi kartından en azından ve öncelikle 1000 TL kart parasını kaldıracak bir iktidar yüreği! Söyleyeyim, yok. Kart borcunu ödemeyi 1 gün unuttum, 25-30 bin TL kadar borca bir günlük 400 TL ye yakın faiz çıkarttı banka. Ama bunu iktidar ve kurumlarıyla el ele yapıyorlar. Hepsine çüşşş artık diyorum. Kalkın üzerimizden!",https://www.cumhuriyet.com.tr/yazarlar/orhan-bursali/milleti-nasil-soysak-iktidar-banka-el-ele-2258610
Orhan Bursalı,‘Şifrelenmiş bir mesaj aldınız’,08 Ekim 2024 Salı,"Lübnan’daki ve Suriye’deki Hizbullah elemanları, çağrı cihazlarına gelen Arapça bu uyarıyı ekranda görünce, iki ellerini kullanarak mesajı görmek için davrandılar. Önemliydi. Mesaj Hizbullah’ın merkezinden veya elemanların bağlı bulundukları örgüt şeflerinden geliyordu. Mesajı görüntülemek için iki ellerini kullanmak ve iki düğmeye basmak zorundaydılar. *** “Tam bize uygun”: Çağrı cihazları hantal ama çok sağlamdı; savaş alanı koşullarına dayanacak şekilde Tayvan’da tasarlanmış ve üretilmişti. Hatta su geçirmezdi ve aylarca şarj olmadan çalışabilen büyük bir pili vardı. Telefon ve benzeri iletişim araçlarının İsrail istihbaratınca izlenebiliyordu. Bu çağrı cihazlarında ise bu risk sıfırdı. Hizbullah liderleri iki yıl önce şubat ayında yeni AR924 -Apollo- modelinden etkilendiler ve 5 bin tane satın alarak orta düzey savaşçılara ve destek personeline dağıtmaya başladılar. Aracının ABD ve İsrail’le bir bağlantısı görülmüyordu. Tayvan’daki üreticinin Ortadoğu’daki resmi temsilcisiydi. Hizbullah’ın güvendiği birisiydi, daha önce da satışlar yapmıştı. İsrail’de montaj: İsrail istihbaratı, uzun süredir çağrı cihazlarını izleyebileceğini ve hatta içine bir bomba yerleştirilebileceğinin planlarını yapmıştı. 5 bin adetlik yeni sipariş bu fırsatı yarattı. Çağrı cihazının parçaları Tayvan’da üretilmiş ama montajı ise İsrail’de yapılmıştı. Burada satış görevlisinin veya Tayvanlı üreticinin İsrail istihbaratınca kontrol altında tutulduğu anlaşılıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İçine yerleştirilen bomba: İsrail istihbaratı, çağrı cihazının içine çok güçlü bir bombadan eser miktarda yerleştirecekti. Ayrıca Mossad’ın cihazlara uzaktan erişimi de gerçekleştirildi. Fakat bu elektronik erişimi Hizbullah’ın fark etmesi ise olanaksız görülüyordu. Veya Hizbullah’ın elektronikçileri acaba satın alınan çağrı cihazının ıcığını cıcığını inceleme gereğini duymuşlar mıydı, bilinmiyor. Sadece izlenemez bilgisine güveniyorlardı. Ama izlenemezliğin izlenebilirliğe ve hatta bir bombaya dönüştürülebileceğini ise hayal edemediler. Şifrelenmiş patlama: İsrail istihbaratından gelen elektronik bir sinyal, binlerce cihazın aynı anda patlamasını tetikleyebilirdi. Üstelik, bir patlama gerçekleştiğinde de maksimum hasarı garantilenmişti. Hizbullah elemanı cihazına gelen şifrelenmiş mesajı görebilmek için iki elini de kullanmak zorundaydı. Kimsenin haberi yok: Mossad bu cihazları iki yıl önce tasarlamış ve Hizbullah’ın kullanımına sunmuştu. Hamas’ın İsrail’e saldırısından bir yıl önce. Elektronik dinlemelerini yapıyordu. İsrail’deki en üst düzey seçilmiş yetkililerin çoğu eylüle kadar Mossad’ın kurduğu bu tuzaktan habersizdi. 12 Eylül’de bir toplantı ile haberdar oldular. Geniş siyasi ve askeri şüpheler ve tartışmalardan sonra 17 Eylül’de ise düğmeye bastılar. *** Cihaza sahip Hizbullah elemanları çağrılarına bir mesajın geldiğini gördüler: “Şifrelenmiş bin mesaj aldınız”. İki ellerini kullanarak mesajı açtılar ve cihazlar patladı. Çoğunluğu arka kademelerde yer alan 3 bin’e yakın Hizbullah subayı ve mensubu ile bilinmeyen sayıda sivil hayatını kaybetti veya sakat kaldı. Yukarıda çok özetlediğim ve yeniden kurguladığım, son yılların en önemli ve büyük casusluk sızması ve elektronik savaş öyküsünü, Washington Post, yeni elde ettiği bilgileri bir araya getirerek yayımladı. Diyor ki “Bu öykü, Arap ve ABD güvenlik yetkilileri, politikacılar ve diplomatların yanı sıra Lübnanlı yetkililer ve Hizbullah’a yakın kişilerle yapılan röportajlardan bir araya getirildi. Hassas istihbaratı görüşmek üzere isimlerinin açıklanmaması koşuluyla konuştular.” *** Tabii gerçek ana hatlarıyla böyle olsa da gizliliğin doğası gereği saklanmış bir dizi ayrıntıyı da içeriyordur ve dışa aktarılan görüntüde ise saptırılmış noktaların da olması doğaldır. İsrail bu elektronik saldırıdan sonra da adım adım izledikleri Hizbullah liderini 14 kat yer altında ağır bombalarla öldürecekti. Ve bütün bunlar Lübnan’a ve belki de Suriye’ye saldırmak ve İran’ın önündeki engelleri temizlemek için büyük bir Ortadoğu savaş riskini de göze alarak hazırlanan planın parçaları görünüyor. Avrupa ve ABD, İsrail’e silah desteklerini kesin kesmedikleri sürece, Ortadoğu’da bir cehennem savaşı göze alıyorlar demektir. Not: WP’nin orijinal makalesi: https://l24.im/3uZaCX",https://www.cumhuriyet.com.tr/yazarlar/orhan-bursali/sifrelenmis-bir-mesaj-aldiniz-2255599
Orhan Bursalı,"Normalleşme mi, yoksa yükselen dalga üzerinde usta sörfçü olmak mı?",07 Ekim 2024 Pazartesi,"En dikkatimi çeken söz “28 Şubat paşalarını serbest bıraktırdım” oldu. Tam bir hukuksuzluk abidesi olayı rica ile çözmüş olmak, bir övünme ve kazanç elde etme olarak gündeme getirmek, CHP lideri Özgür Özel’e bir puan getirdi mi bilmiyoruz. Ama Cumhuriyet’ten Sarp Sağkal’a konuşan CHP kurmayları Meclis’te ayağa kalkmak dahil benzeri konularda yapılan eleştirilere “Yaptığımız ölçümler onların da ilk başta eleştirdiği normalleşmeden memnun olduğunu gösteriyor” dediğine göre, bize düşecek laf olmayabilir. CHP kurmayları demek ciddiyet içinde konuyu izliyorlar! Bu ölçümlerin ne olduğunu ne gösterdiğini bilmiyoruz. Ben dikkatliyim. Fakat halk içindeyim ve çevremde durduran, soran, sohbet edenler arasında “Normalleşme çok güzel gidiyor” diyen tek bir CHP’li seçmenin olmaması da dikkat çekici. Adeta selam verenlerin hepsine sorasım geliyor, siz normalleşme konusunda ne düşünüyorsunuz, diye. Bunu yapayım. “Normalleşme”nin karşıtı kavga etmek değildir. İnsanların iktidara karşı nefretinin derinleştiği ve dalga dalga yükseldiği zamanlarda, usta bir sörfçü olamazsanız, dalganın altında kalırsınız. CHP yönetiminin ve tabii ki diğer partilerin yöneticilerinin de “ekonomik kriz” altında ezildiklerini ve beslenme başta olmak üzere çeşitli zorlukların altında kaladıklarını söyleyemeyiz. Acaba bir empati eksikliği mi var sorusu ortada. Yani muhalefetin aslında halk gibi yaşayıp ona siyasi önderlik etmesini mi isteyeceğiz? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kilit cümle şu: “Ortada Cumhur İttifakı’ndan kopan bir seçmen var ve tabanımızı genişletmek istiyorsak onlara saygı duyduğumuzu gösteren hamleler yapmamız gerekiyor. Yani bizim Erdoğan’a yanaşma, onunla işbirliği yapma derdimiz yok. Ama onu destekleyen insanların hassasiyetlerine saygımız var.” Açıklamaya muhtaç ve çelişkiler içinde bir paragraf. Tam anlamadım. Sarp arkadaşımıza açıklama yapanlar şunu mu diyor: Cumhur İttifakı’ndan (yani AKP-MHP blokundan) kopan bir seçmen kitlesi var. Bunlar diyelim iki arada bir deredeler. Gitsek mi kalsak mı... CHP’ye oy vermeleri için CHP’nin Erdoğan’a, iktidara karşı saygı gösterip göstermediğimizi gözlüyorlar. Kopmuş bir seçmen kitlesinin buna ihtiyacı mı var? Bu noktadan baktığımızda, tersine seçmen, CHP’den “Evet bunlar yapabilir” diyecekleri esaslı inandırıcı bir alternatif program mı bekler? Bu seçmen bir hayal kırıklığı ile kopmuş. İktidarın devamlılığını sağlayacak bir normalleşme yumuşama politikasına bakıp yok birbirlerinden farkı mı der acaba? Bilemiyorum. Yoksa CHP’nin beklentisi; AKP saflarında hâlâ duran, artık sabitleşmiş seçmen kitlesini kazanmak için “Bakın biz oy verdiğiniz iktidara saygılıyız” gösterisi karşısında, ha o zaman sizi destekleyeceğiz, tavrı içine girmesi mi? Siyaset olarak milletin tepkisinin yükselmesi dönemlerinde ve karanlığın ağırlaşarak önümüzdeki yıl da süreceğinin görülmesi karşısında, normalleşme veya yumuşamadan CHP’nin ne beklediğinin kesin ve inandırıcı bir açıklaması yoktur ortada.",https://www.cumhuriyet.com.tr/yazarlar/orhan-bursali/normallesme-mi-yoksa-yukselen-dalga-uzerinde-usta-sorfcu-olmak-mi-2255260
Orhan Bursalı,"RTE ve Bahçeli’nin projesi: Öcalan DEM lideri, Demirtaş tasfiye",24 Ekim 2024 Perşembe,"Tabii kendi gündemimde değil başkalarının gündeminde kalem oynatmak durumundayım. Tonla yazı başlıklarım var ama okurun bu yazıda beklentisi de yabana atılır cinsten değil. O halde başlayalım. Bahçeli, muhalefet yapsa herkesi lafın gelişi ipe gönderecek öneri ile ortalığı karıştırdı. Tabii ki Erdoğan’ın önerisi bu, 3 Ekim’de Bahçeli’nin kapısını çalmakla başlattığı bu süreçte sahne Bahçeli’ye verildi. Dikkat edin, ekimin başından beri iki şey iç içe tartışılıyor: Yeni anayasa ve yeni barış süreci, arka fonda bir korkutma: İsrail Türkiye’ye saldıracak: Milli birlik ve beraberlik! Bu korku iklimi içinde, birliğe Öcalan-PKK de dahil edildi. 6 milyon Kürt seçmen birliğin dışında mı bırakılacaktı! Ortaya bir yem atılıyor ve kamuoyunda yeni barış süreci tartışmaları uç veriyor; önceki hafta Bahçeli barışla ilgili ortalığa büyük bir balık salmıştı, bu hafta da balina: “Öcalan PKK dağılsın desin gelsin Meclis’te DEM’in grup toplantısında konuşsun.” Geçen aya kadar CHP için DEM’leniyor suçlamasını yöneten Bahçeli, RTE’nin ziyaretiyle tam DEM’lenmiş ortaya çıktı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sosyal medyada ve Cumhuriyet TV’de paylaştım: Tabii çok iyi olur PKK’ye çağrı ve silah bırakması, böyle bir fantezi gerçekleşirse, Suriye’de ABD tek başına ve fonksiyonsuz kalır. Orada ABD’nin varlık amacı PKK’ye Suriye’de bir Kürt devleti kurdurmak. Epey de yol aldılar. Terörün bir şekilde bitmesinin ve Türkiye’nin Suriye’den çekilmesinin şüphesiz sonsuz yararları var. Ama bu mümkün mü? Bahçeli’nin dikkat edin İmralı’ya çağrısı PKK’yi lağvettiğini açıklaması ile sınırlı oldu. Peki sonrası? Peki diyelim Öcalan çağrı yaptı, artık terörü terk ettiğini belirtti ve başkanı ve kurucusu olarak PKK’yi dağıtıyorum dedi. Peki sonra? Bunu yaparsa, Bahçeli’nin önerisi doğrultusunda İmralı’dan gelip Meclis’te konuşacak ve serbest bırakılması için “umut ışığı hakkı” çerçevesinde serbest kalmasını sağlayacak süreç başlayacak. Bahçeli bu yönüyle ilgilenmiyor. PKK Öcalan’ı lideri olarak görüyor mu? Amerikalıların himayesinde Suriye’de kurduğu devletimsi yapıyı ve silahlı gücünü dağıtır mı? Türkiye’ye saldırılarından vazgeçir mi? Ve tabii Amerika bunca yatırım yaptığı projesi için PKK’ye eh madem istemiyorsun, tamam güle güle, der mi? Hayır, hayır ve hayır. En çok şunu yapar, zayıf bir olasılık olmakla beraber: Türkiye’nin esiri oldun, al ülke senin olsun... Artık Türkiye ile uğraşmayacağım. RTE ve Bahçeli gelecek yanıtı hesap etmişlerdir. Ellerinde salt bir Öcalan kalacağını biliyorlardır. Öcalan özgürlüğüne ve Türkiye’de siyaset yapabilmesine karşılık, RTE’nin yeniden başkan seçilmesine hayır demez. Zaten 2013 İmralı görüşmelerinde kendisine Türkiye içinde özerk bir yapı verilmesi halinde RTE’yi başkan seçilmesine evet demişti. Eh aradan zaman geçti artık bu özel isteklerinden de vazgeçer artık. Yani Bahçeli’nin önerisi, yeni anayasaya destek vermesi durumunda Öcalan’ı serbest bırakmaya çıkıyor. Sonrası Allah kerim. Bu belirsiz ve salt yeni anayasa ve cumhurbaşkanını bir kez daha cumhurbaşkanı seçtirmek ve bunu da milli birlik ve beraberlik, analar ağlamayacak teraneleri altında millete kabul ettirmeye çalışılacak. Seçimlere çok var. Ama anayasa seçimleri beklemek zorunda değil. Öncelikle bu pişiriliyor. Dikkat ederseniz, burada Kürt seçmenin sevdiği politikacı Demirtaş oyun dışı. Öcalan, DEM’in ve Kürt seçmenin yeni lideri oluyor. Tabii, tüm bunlar yazılmış senaryolar. Film çekilirken bile senaryolar değişir. Bir de hayatın bizzat kendisi var işin içinde. Gerçek hayat ne oyunlar oynar bilinmez.",https://www.cumhuriyet.com.tr/yazarlar/orhan-bursali/rte-ve-bahcelinin-projesi-ocalan-dem-lideri-demirtas-tasfiye-2261063
Orhan Bursalı,Önce ayrıl sonra birleş: Bilimin klasik kompartımanları yıkılıyor (2),14 Ekim 2024 Pazartesi,"Dünkü yazımda, Nobel Fizik Ödülü’nün bilgisayar bilimcilere verilmesini, çoktandır başlayan bilimde birleşme sürecinin Nobel Komitesi’nin bu yeni kararı ile resmiyet kazandığını, bugün artık saf haliyle tıp, fizik, kimyadan daha ziyade giderek bütünleşik bilimler dönemine girildiğini yazmıştım. İlk başlarda her şeyden bilen doğa filozofları vardı, şüphesiz her birinin ağırlıklı bir alanı da vardı ama bilimlerde her şeyi izlerlerdi. Bilimsel üretim ve araştırmalar yaygın değildi ve doğa bilginlerinin hepsini izleme şansı vardı. Bilimler geliştikçe bir kişinin her gelişmeyi izleyebilmesi mümkün olmadı. Bilim yakın zamanlara kadar kompartımanlarda yaşadı. Bilgi bu kompartımanlarda birikmeye başladı. Tıp, fizik, kimya, matematik elektrik/ elektro manyetik... Bu bir zorunluluktu aslında: Doğayı anlayabilmek için küçük küçük parçalardan (değişik bilim dalları) yola çıkılmalıydı. Alfred Nobel’in zamanında böyleydi. O da fizik, kimya, tıp bilimleri olarak nitelendirdi bilimde ödül dağıtımını. Daha sonra İsveç Merkez Bankası ekonomiyi de dışarıdan buna eklemledi, ödülü İsveç Bilimler Akademisi veriyor ve hepsi bir arada aynı hafta açıklanıyordu. Matematik için ise Norveç kralı Nobel değerinde Abel ödülü koydu. (Bu nisanda verildi.) Fakat Alfred Nobel’in ödül verdiği bilim kompartımanları altından çok sular aktı. Muazzam bilgi birikimi oldu. Eski bilim kompartımanları doğayı, canlı hayatı, evreni bütünleşik anlayabilmek için yetersiz kaldı ve işbirliği dönemleri başladı. Mesela fiziğin hatta tıbbın matematiğe, bilgisayar bilimine, özetle neredeyse tüm alanlarla işbirliği yapma, yardım alma zorunluluğu ortaya çıktı. Bilimler bir anlamda kendi çevreleriyle bütünleşme sürecine girdi. Nobel Fizik Ödülü’nün bilgisayar bilimcilerine verilmesi, aslında eski kompartımanların çoktan yıkıldığının resmi en büyük ödülle ilanı oluyordu. İki bilimci bambaşka bir çağın temellerini atmışlardı. Bildiğimiz beyindeki sinir ağlarından yola çıkarak yapay sinir ağları geliştirmişlerdi. Makine öğrenimi ve bunun üzerinde inşa edilen yapay zekâ uygulamaları hem hayatımızı kolaylaştırdı hem de olağanüstü uygulamalarla tüm bilimlere yöntemler hediye etti. Bilgisayar bilimciler Hopfield ve Hinton yapay sinir ağlarını matematiksel fiziği kullanarak başardı. Bu büyük bir matematik ve mühendislik işiydi aynı zamanda. Nobel’de “bilgisayar bilimi” yok ama bu alanda gerçekleştirilen büyük bir başarıyı ödüllendirmek için matematiksel fiziği kullanmaları, fizik ödülünün gerekçesi oldu. Böylece aslında bilgisayar bilimi de Nobellere fizik aracılığıyla eklemlenmiş oldu. Ne yani bilgisayar bilimindeki çağ açan çalışmalar görmezlikten mi gelinecekti! “Sinir ağı, birbirine bağlı nöron katmanlarından oluşan bir hesaplama modeli. Beyninizdeki nöronlar gibi bu nöronlar bir bilgi parçasını işler ve gönderir. Her sinir katmanı bir veri parçası alır, işler ve sonucu bir sonraki katmana iletir. Tıpkı bedenimizdeki sinir yapısı gibi. Sonuçta ağ, verileri işleyip daha kullanışlı bir şeye dönüştürmüş olur. Hopfield ve Hinton’ın çalışmalarının kökeni fizik prensiplerine, özellikle de istatistiksel mekanik adı verilen bir alt alana dayanıyordu.” Aslında fiziğin bu bilgisi olmadan o ağı tasarlayamazlardı. Aziz Sancar Hopfield’in çalışmasında geliştirdiği bazı yöntemleri kendi çalışmalarında da kullandığını açıklıyor (Bu perşembe, Herkese Bilim Teknoloji dergisinde). İşte iç içelik. Bu eklemlenmenin diğer bir örneği de kimya ödülünde yaşandı. Burada da bilgisayar bilimi başroldeydi. Biyolojinin en zor ve büyük problemlerinden birinin, proteinlerin üç boyutlu hallerini tahmin etmek ve proteinleri sıfırdan, yeniden tasarlamak olduğu belirtiliyordu. Dahi düzeyinde bilgisayar bilimciler, Demis Hassabis, John Jumper ve David Baker bu problemi makine öğrenimi programlarını kullanarak çözdüler. Makine öğreniminin temelini de fizik ödülünü alanlar atmıştı. Ne büyük bir iç içelik!",https://www.cumhuriyet.com.tr/yazarlar/orhan-bursali/once-ayril-sonra-birles-bilimin-klasik-kompartimanlari-yikiliyor-2-2257517
Orhan Bursalı,Bahçeli ve Erdoğan’ın AKP-Apo-DEM işbirliği planı,05 Kasım 2024 Salı,"Esenyurt’a iktidarın el konması ve arkasından Mardin, Van ve Batman’a kayyumların atanmasının sırrı, Bahçeli’nin Apo sevgisini açıkladığı konuşmasında gizli. Seçimlere kadar yürürlüğe konacak iktidarın Kürt politikasının bu çizgisini Erdoğan’ın onayıyla Bahçeli açıklamıştı: Apo PKK’yi feshettim çağrısı yapacak ve kendisine Meclis’in kapıları hatta özgürlük kapısı açılacaktı. PKK’nin Suriye’de ABD’nin desteği ile devlet yapılanması içinde olduğu bugünkü koşullarda, 10 yıllardır bu amaç için savaşan PKK’nin Öcalan’a tamam feshettik dağılıyoruz demiyeceğini, Erdoğan ve Bahçeli bilmiyor mu? Biliyor. Peki ne çözümü umuluyordu? Bir sürü teoriler ileri sürüldü. Federasyon kurulacak Irak, Suriye ve Türkiye ve dahası İran’daki Kürt bölgesi birleştirilecek, Türkiye bunları himayesini üstlenecek. Falan filan. Bir imkânsızlığın teorisi aldı başını gitti! Oysa iktidar Türkiye içinde oyların yeniden dağılımını sağlayacak bir politikayı inşa etmeye soyunmuştu. Önümüzdeki 3.5 yıl içinde geçerli olacak. CHP ve DEM ve daha bir sürü politikacı Kürt meselesi çözümünü ciddiye aldı. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Özgür Özel,  Selahattin Demirtaş ve Güneydoğu Anadolu hattını devreye soktu. Demirtaş’ı ziyaret etti, Diyarbakır’a gitti ama TUSAŞ’a saldırı olunca geri döndü: Demirtaş ve DEM’siz bir çözüm olmazdı. Bahçeli’nin yanıtı gecikmedi, Demirtaş’ı devre dışı bıraktı. DEM’i Öcalan’a bağladı. Kürt seçmen arasında en çok etkili isim Demirtaş idi. Derken iktidarın Esenyurt’a el koymasını izledik. Arkasından Van, Mardin ve Batman geldi. Zor soru, ama şunu diyebiliriz. CHP-DEM arasında kent uzlaşısı ittifakı, AKP’yi giderek belediyesiz bırakıyor. Bu ittifakın bir şekilde parçalanması gerek. Parçalı bir muhalefet AKP’ye kapılar açar diye düşünüyorlar. Kontrolleri altında olan yerel seçimlerde İmralı’dan aldıkları ve Kürt seçmenlere yönelik CHP-AKP adayları arasında tarafsız kalın mektubunu okutan Saray, Öcalan’a istediklerini yaptırabileceklerini düşünüyor ve buna karşılık kendisine özgür kalma penceresi açıyor. Demirtaş’ı ise demir leblebi görüyorlar. DEM’i İmralı’nın emir ve talimatları altına sokma girişimiyle karşı karşıyayız. Bunu da Kürt sorunu çözme olarak ortaya koyuyorlar. Halkın iradesini şüphesiz ki hiçe saymak, iktidar partisinin alışık uygulamaları arasında. AKP’nin seçim sonuçlarına saygısının neredeyse sıfır olduğunu biliyoruz. Seçim yapılacaksa da siyasi darbeler ve müdahalelerle seçmen oylarını manipüle etmeye alışıklara. İmralı’yı henüz konuşturmuyorlar.Zamanı var. Önce seçim sahasında müdahalelerle partilere bir dizayn vermek. CHP’yi yalnızlaştırmak. DEM’i APO’nun kontrolüne sokarak bir AKP müttefiki haline getirmek. Dikkat edin, iktidar tüm bu kayyum atama ve sandığa el koyma manevralarını yaparken, yöneticilerini PKK işbirlikçisi olarak niteliyor, yani terör işbirlikçisi. Öcalan’a silahları bırak çağrısı yaptırırlarsa, PKK ile APO bağlantısını da sözde “kesmiş” olacaklar, APO milli olacak, PKK ise Amerikan uşağı ve Türkiye’yi parçalamaya çalışan terörist. İmralı-DEM-AKP işbirliği ile içeride nasıl bir çözüm önerecekler? Yani böyle bir çözümleri olabilecek mi? Bu arada, CHP’yi de PKK işbirlikçisi olarak göstermeye ağırlık verecekler.",https://www.cumhuriyet.com.tr/yazarlar/orhan-bursali/bahceli-ve-erdoganin-akp-apo-dem-isbirligi-plani-2265188
Orhan Bursalı,"Daron Acemoğlu, anlattıklarında Türkiye vardı",15 Ekim 2024 Salı,"Türkiye ile bağı çok derin, ülke ekonomisini çok yakından izliyor ve sık sık uyarıcı konuşmalar yapıyor. En son İş Bankası’nın “Atatürk Vizyonuyla Gelecek Yüzyıla Bakış” konferansının da seçkin konuşmacılarından biriydi. Konuşmasında dünyada 6 akımın “yapay zekâ, eşitsizlik ve istihdam; yaşlanan nüfus; iklim değişikliği; makroekonomik dengesizlikler; dünya ekonomi düzenindeki değişimler; demokrasi krizi”nin dünyayı etkileyeceğini, geleceğin çok çalkantılı geçebileceğini ve tüm ülkeler bu akımların sonuçlarını öngörmeli ve hazırlıklı olmalı, dedi. Bu 6 konuyu da anlattı. Daron Acemoğlu, Türkiye ile ilgili değerlendirmelerde bulundu: “Türkiye aktardığım bu akımlara ve teknolojinin getirdiği sonuçlara hazır mı? 100 yıl önce hayatta en hakiki mürşit ilimdi ama şimdi bir tek ilim değil. O ilmi alıp teknolojiye uygulamak gerekiyor. Buna hazır mı? Hayır, ne yazık ki hazır değil. Çünkü Türkiye, aynı dengesizlikleri çok daha ciddi bir şekilde yaşıyor. Türkiye, hiçbir zaman Çin, Güney Kore, Tayvan, Singapur gibi bir büyümeye ulaşamadı. Gelecek 20 yıl kritik bir süreç. Bu 6 akım dünyayı değiştirecek ve buna hazır olmayan ülkeler daha da geri kalacaklar. Türkiye’nin ekonomik olarak, bilimsel olarak, siyasi olarak bu akımlara hazır olması lazım ve bence bunun şu anda başlaması lazım” dedi. Şüphesiz, iktidarın ekonomi politikalarının yanlışlığını hep gösterdi Acemoğlu. Yaptığı araştırmalarla da Ekonomi Nobel Ödülü ile onurlandırıldı. Ödülü aynı konularda beraber de çalıştığı Simon Johnson ve James Robinson ile paylaştı. Dünyada ülke ülke kıta kıta neden bazı ülkelerin ileri gittiğini ve bazılarının geri kaldığını açıklıyordu. Küresel eşitsizlik ve bu eşitsizliğin nasıl giderilebileceğini, geri kalan ülkelerin ne yapmaları gerektiğini tüm yayınlarında dile getirdi. Güçler ayrılığı, yargı bağımsızlığı, demokrasi, kurumsal yapıların varlığı ekonominin gelişmesi için de olmazsa olmazlardı. Küresel eşitsizliği ve refah farklarının nedenleri, başlıca konularıydı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye’de iktidarın, politikacıların kendi ülkesinden çıkan bu dünya çapındaki insanın çalışmalarından öncelikle ders çıkarması gerekirken Acemoğlu’nun söylediklerinin tam tersini uyguladılar. Sonuç ortada... Akıllarına gelen ise Davutoğlu zamanında Daron Bey’e Avrupa’da büyükelçilik önermekti!!! Dr. Acemoğlu, ödül açıklandığında Atina’daydı. Orada “Sömürgeciliğin iyi mi kötü mü olduğunu sormaktan ziyade, farklı sömürge stratejilerinin zaman içinde varlığını sürdüren farklı kurumsal kalıplara yol açtığını belirtiyoruz” dedi. O zamanki sömürge stratejilerinin ve sömürücü kurumlarının (siyasal iktidarların ve kurdukları düzenin) bugün de kontrolü ellerinde tutmak için kendilerine kısa vadeli çıkarlar sağladığını, oysa ancak kurumların ülkeleri uzun vadeli refaha giden bir yola sokabileceğini belirtiyor Acemoğlu. Ne kadar Türkiye’deki durumu net anlatıyor. Bu noktada Acemoğlu, demokrasi olmayan ülkelerin ekonomik ilerlemeyi hızlandırmak için ülkenin kaynaklarını hızla kullanmak da dahil olmak üzere büyümeye giden yollara seferber etmesine de işaret ediyor. Ama otoriter ekonomik büyümeyi ise “genellikle daha istikrarsız ve daha az yenilikçi” olduğunun da altını çiziyor. 4 yıl önce Bahçeşehir Üniversitesi’nde Nobel bekleyen 3 bilim insanımız üzerine konuşmamda, şüphesiz Acemoğlu da vardı. Dünyada da beklentiler yüksekti. MIT başkanı 4 yıl önce Acemoğlu’nu MIT profesörlüğünden enstitü profesörlüğüne yükseltmişti. Bu en yüksek onurdu. Ve Nobel komitesine de Daron Acemoğlu’nun adayları olduğunu üstü açık veya kapalı ilan etmişti. Şöyle demiştim: İLGİ ALANLARI: Yüzlerce makalesi şu konuları içeriyor: Siyasal ekonomi, ekonomik kalkınma, ekonomik büyüme, gelir ve ücret dengesi eşitsizliği, beşeri sermaye teorisi, işgücü ekonomisi... Kurumların ekonomik gelişim ve siyasal ekonomideki yeri. Gelir ve ücret eşitsizliği, ağ ekonomisi, yenilikçilik... Kendini adeta yoksulluğun kaynaklarını anlamaya ve analiz etmeye adadı. Klasik büyüme ve kalkınma teori ve modellerine farklı bir perspektifle yaklaşıyor. Muazzam bir çalışma var ödülünün ardında. Helal olsun.",https://www.cumhuriyet.com.tr/yazarlar/orhan-bursali/daron-acemoglu-anlattiklarinda-turkiye-vardi-2257885
Orhan Bursalı,Değersizleşen toplum ve vahşi yaşam savaşı,20 Ekim 2024 Pazar,"Son yazımın başlığı “Milleti nasıl soysak”tı. Şu yenidoğan bebekler üzerinden para kazanmak ve Sağlık Bakanlığı’nı bütçesini hortumlamak için kurulan çete tezgâhı, bu kez alttan alta ülkenin içine düştüğü ahlaksızlığın hangi boyutlara indiğini gösteriyor: Derin bir çukur. Sağlık Bakanlığı soyuluyor. En fecisi yenidoğan cinayetleri üzerinden. Hastalar üzerinden. Kim bilir Sağlık Bakanlığı’na içeriden ve dışarıdan kaç bin tane hortum takılmış durumda. Yenidoğan katilleri buzdağının ucu. Resmi yollardan hukuki kılıflarla ülkenin bütçesi hazinesi peşkeş çekilirken bunun dışında kalanlar da alttan oyma için her türlü ahlaksızlığı deniyorlar. Toptan çöküş manzarası. Yazar Sema Kaygusuz toplumun dönüştüğü en dip noktayı yazmış: “Dünyada hiçbir şey kalmamışsa, hayat çöle dönmüşse bile iki insan arasında yaşama dönük ahlaki bir ilke muhakkak olmalıydı. Bir doktorla bebek arasında, yeni doğum yapmış bir kadınla hemşire arasında olması gereken basit, doğal bir ahlak. Biz toplum değiliz. Yığınız...” Benim notum da şu oldu: Çok büyük ahlaksızlıkların tepeden aşağı yaşandığı yerde artık en sıradan doğal bir şey de kalmıyor. Şu noktadayız: Hey herkes kendine sahip çıksın! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hayır bu kadar değil, milyonlarca insan yaşıyor bu ülkede yaşadığımız aşağılık olaylara nefret duyan; binlerce ahlaklı doktor, hemşire su katılmamış etik anlayışlarıyla işlerini yapıyorlar. Ama öte yanda yüz binlerce düşük insanda hiçbir insanlık değeri ülke ve millet sevgisi kalmadığını görüyoruz. Bunlar bu milleti yığına dönüştürüyorlar. Ama onları değer yoksunu yapan da yönetim sisteminin ta kendisi. Onlar hep değersizler ama içine düştüğümüz yönetim sistemi onlara milleti değersizleştirme fırsatı veriyor. Hukuki yetkileri ellerinde bulunanlar belki de 30 kez değiştirdikleri ihale yasasıyla, bazen değiştirdikleri o yasanın kurallarına bile uymayarak, işbirliği yaptıklarıyla milletin kasasından kendilerine ortak zenginlik yaratıyorlar. Bu ayyuka çıkmış resmi bir olay. İşbirliği üstelik öyle ki adeta sözlü anlaşma ile o şirketlerin vergi bile vermeyeceği sanki kayıt altına alınmış. Yıllar süren yoksullaşma ve işsizlik, milleti yaşamak için her şeyi yapan, birbirini yiyen, öldüren, çiğneyip geçen, çetelerin durmadan bu toprak ve atmosferden fışkırdığı bir vahşi yaşam ortamına sürüklemiş. Hayatın çivisi çıkmış durumda. Kötüler aktif. İyiler pasif ve bu kötülüğü nasıl durdurabileceklerini bilmiyorlar. Bir önderlikten yoksunlar. Sadece yürekleri parçalanıyor ve kendi kendilerini yiyorlar. İyiler nasıl kazanacak? Onlara kim umut verecek, derleyip toparlayacak ve yasal bir mücadelenin parçası yapacak. Bir bilinmezlik diz boyu.",https://www.cumhuriyet.com.tr/yazarlar/orhan-bursali/degersizlesen-toplum-ve-vahsi-yasam-savasi-2259602
Orhan Bursalı,"Dünya Düzeni değişir mi, BM görevini tamamladı mı?",26 Eylül 2024 Perşembe,"“Sevgili liderler, bazı şeyler iktidarda kalmaktan daha önemli.” Birleşmiş Milletler Genel Kurulu, dünya liderlerini bir araya getirdi. Pek çok lider artık çok kutuplu bir dünyayı çağrıştıran farklı konuşmalarla dikkati çekti. Pek çok lider, Cumhurbaşkanı Erdoğan dahil, BM Güvenlik Konseyi’nin yapısı ve dünyadaki savaşları önlemekte yeteneksizliği ve yeni bir BM Güvenlik Konseyi yapısı üzerine taleplerde bulundu. Erdoğan epeydir, “Dünya 5’ten büyüktür” demektedir. Güvenlik Konseyi’nde dünya barışını korumak ve geliştirmek için İkinci Dünya Savaşı’ndan sonra kayda değer bir karar alındı mı? Bazı çatışma bölgelerine, mesela Kıbrıs’a barış gücü gönderdi. Nükleer silahların yasaklanması anlaşması Genel Kurul’da 122 ülke desteğiyle kabul edildi (2017) ama nükleer silahlara sahip ülkeler ve ABD, İngiltere, Rusya, Fransa, Çin gibi BM Güvenlik Konseyi’nin daimi üyeleri bu yasaya uymayacaklarını açıkladılar. Türkiye bu toplantıya katılmadı bile! Stratejik silahların sınırlandırılması (SALT görüşmeleri) ABD ile Rusya arasında geçti. Ama bunların hepsi hava cıva. Dünya barışı için şüphesiz bir şeyler yapmıştır. Diğer pek çok alanda işbirliği, BM’nin dünya için gerekliliğini gösteriyor diyebiliriz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol BM Güvenlik Kurulu, İkinci Dünya Savaşı’nın galiplerince belirlendi. Kurul üyelerinden birinin veto yetkisini kullanması, ortak karar alınmasını imkânsız kılıyor. Dünya çapında bir güç ve rekabet mücadelesinin sürdüğü bugünkü koşullarda, Güvenlik Kurulu’ndaki devletler kendi ülke yararlarını gözeterek evet veya hayır diyor. Burasını bir “Veto Kurulu” olarak isimlendirmek yanlış olmaz. Bugün dünyada 22 kadar bölgede savaş ve çatışma var. Sudan gibi ülkeler tam bir yokoluşun eşiğinde ve savaş ağaları Sudan halkını bitirme noktasına geldi ama BM Veto Kurulu seyrediyor (Türkiye de Sudan’da bir tarafı destekleyerek savaşı körüklüyor). İsrail’in önce Gazze’de 40 bini aşkın insanı öldürdükten sonra şimdi de Lübnan’ı yerle bir etmesi, uluslararası hiçbir hukuka sığmıyor ama ABD ve Avrupa’nın önde gelen ülkeleri Almanya, Fransa, İngiltere, İsrail’in bu soykırımına silahla desteklerini sürdürüyor. NATO’nun Rusya’yı kaşıması ve bir güvenlik krizine sokması sonucu Ukrayna Batı ve Rusya’yı adeta bir savaşın eşiğine getirdi. Bu kadar rezillik ve ahlaksızlığın pençesinde bir dünya ve BM. Tabii en dikkat çekici bence BM Genel Sekreteri António Guterres’in konuşmaları oldu. Guterres, “Gerçek şu ki Güvenlik Konseyi, bugün karşı karşıya olduğumuz en dramatik çatışmalara son verme kapasitesi açısından sistematik olarak başarısız oldu” dedi. Düzenlediği “Geleceğin Zirvesi” için üye ülkeler, “yapay zekânın oluşturduğu riskleri, önceki on yıllarda belirlenen küresel sürdürülebilir kalkınma hedeflerinin finansmanındaki zorlukları ve Güvenlik Konseyi’ni yeniden düzenleme ihtiyacını ele almayı amaçlayan 21. yüzyıl sorunları için yeni yönetim konseptlerini ana hatlarıyla belirten bir anlaşma” önerecek. Güvenlik Konseyi’nde bir değişim şart ama bu kurul berhava edilmeden yerine daha adil bir yapının kurulması mümkün değil. Dünyanın neredeyse tüm kötülüklerle boğuştuğu zamanlardayız. Uçurumlarla bölünmüş jeopolitik konumlar söz konusu. Öte yandan demokraside gerilemeler ve otoriterliğin ve sağcı milliyetçi ırkçı azgınlığın hızla yükselmesi, milliyetçi radikal önlemlerin küresel serbest ticaret övgülerine giderek rahmet okutuyor. Tabii bu arada altından kalkılamayacak borçlar ve iklim krizinin sonuçları ülkeleri çökertiyor. Eşitsizlikler, tüm bu gelişmelerin olumsuz sonuçlarını katmerleştiriyor. Bu sorunların çözülebileceğine inanan var mı? Bir dizi etkin kuruluşun lideri diyor ki “ABD, Çin ve Rusya Güvenlik Konseyi’ni, yalnızca siyasi tiyatro sahnesi olarak kullanabilir veya yüksek gerilim dönemlerinde, aralıklı da olsa, kullanabilecekleri bir emniyet valfi olarak koruyabilirler”. Finlandiya Cumhurbaşkanı Alexander Stubb, daimi üyelerin veto yetkisinin sona erdirilmesini istedi. Uluslararası Kurtarma Komitesi’nin başkanı David Miliband, Güvenlik Konseyi’ndeki veto yetkilerinin, kurum kitlesel vahşet olaylarıyla hesaplaşırken askıya alınması fikrini ortaya attı. Oxfam kuruluşu yayımladığı raporda konuya değişik yaklaştı ve “küresel oligarşiyi aşırı ekonomik eşitsizlikten” sorumlu tuttu. Sanki ülke durumuyla dünya ve BM durumu birbiriyle son derece uyumlu! Acaba başkanlık yarışından vazgeçerek yerini Harris’e bırakan ABD lideri Biden’ın Birleşmiş Milletler konuşmasında “Sevgili liderler, bazı şeylerin iktidarda kalmaktan daha önemli olduğunu unutmayın. En önemli olan sizin halkınızdır. Asla unutmayın, biz halka hizmet etmek için buradayız, tam tersi değil” dedi. Bu sözlerini ülkemizde üzerine alacak kimse var mı, sorusu için iyi bir fırsat.",https://www.cumhuriyet.com.tr/yazarlar/orhan-bursali/dunya-duzeni-degisir-mi-bm-gorevini-tamamladi-mi-2251427
Orhan Bursalı,Dijital dünyada gelecek olanı sadece seyreden kolektif bir beyin eksikliği,23 Eylül 2024 Pazartesi,"İsrail’in bugüne kadar görülmemiş bir yöntemle Hizbullah’ın yeni aldığı çağrı cihazlarını ve telsizlerini uzaktan kumanda ile patlatması savaşın hangi boyutlara taşındığının belgesi oldu. Önce cihazları patlatarak onları kullananları saf dışı bıraktı arkasından da uçaklarla Lübnan’ı bombaladı. Adamlar gelecek planlaması konusunda hep bir adım önde. Planlamaya bakın: Önce haberleşme için Hizbullah’ın “demode” çağrı cihazı ve telsiz kullandığını saptadı. İşin en kolayı. Hizbullah’ın ihtiyaç duyduğu malzemeleri nereden aldığını takip etmesi zor değil. Uzakdoğulu üreticinin Macaristan’da kurulan bir gölge şirketi devrede. Bakın ki bu şirket tamamen İsraillilerin, Mossad ajanlarının kontrolünde. Pusuya yatmışlar, Hizbullah’tan yeni sipariş bekliyorlar. Ve planlama tıkır tıkır işliyor. Yeni model siparişler üzerinde hepsini birden patlatacak düzenlemeleri yapıyorlar. Aceleleri yok. En iyi zamanda da hepsini patlatıyorlar. Bu bir daha kullanılamayacak tek atımlık bir silahtı. Ama mükemmel işlerine yaradı. Evet vay be dedi herkes. Dijital-elektronik dünyanın sınırsız hayal gücüne hoş geldiniz! Bir parlak düşünceniz varsa, onu gerçekleştirmek için tüm olanaklara sahipsiniz. Patlayan çağrı cihaz ve telsizleri bunun örneğidir. Siyonistlerin sepetinde neler var başka bilmiyoruz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Başkaları neler planlıyor bilmiyoruz. İsrail, dijital teknolojileri salt kullanıcı değil aynı zamanda teknoloji üreticisi. Hizbullah ise kullanıcı. Siyonist katliamcılar salt bu açıdan da 1-0 önde. Evet çağımızın en temel gerçeği budur. On yıllardır üzerinde durduğum, Cumhuriyet Bilim ve Teknoloji ve şimdi de Herkese Bilim Teknoloji’nin temel görevi durmadan bu gerçeği dile getirmektir. Sevgili bilgemiz Doğan Kuban her zaman vurguladı, ya ileri teknolojide üretici olacaksın, ya da üretenlerin kölesi... Bugün Kuban hocanın 3. ölüm yıldönümü. Onu HBT’de hep yaşatıyoruz, bu vesile ile de sevgiyle anıyoruz. Türkiye gözünü açar mı bilmiyoruz. Dijital dünya hızla başka yerlere koşuyor. Hem yapay zekâ hem kuantum bilgisayarındaki baş döndürücü gelişmeler hem dijitalleşmenin tüm ülkelerin açtığı yeni kapılar, yüksek teknolojide yepyeni olanaklar, tüm bu gelişmelerin tam göbeğinde ve içinde olmayanları hızla saf dışı bırakmaktadır. Türkiye evet savunma sanayisinde iyi bir şeyler yapıyor. Mesele savunma sanayisinin çok ötesindedir. Mesela yerli bir işletim sisteminin yaratılması için çok önemli hızlı bir gelişme başlamışken siyasette bunun önemini kavrayacak ve destek verecek tek bir adam bile çıkmadı. Şimdi üçüncü dördüncü derecelerde işlerde Anadolu Parsı (Pardus) emekleyip duruyor. Aselsan’ın cep telefonunu neden üretmekten vazgeçtiğini, dijital dünyadan habersizliğin ve öngörüsüzlüğün örneği olarak kaç kez yazdım. Şimdi İsrail’in cihazları patlatmasından sonra bazılarının gözleri açılmış gündeme getirmiş. Ama Türkiye bilimsizliğin siyasi pençesi altında ve bir geleceği planlayacak bir kolektif beyin yokluğunda, gelecek olanı sadece seyrediyor. Her şey olup bittikten sonra, o da...",https://www.cumhuriyet.com.tr/yazarlar/orhan-bursali/dijital-dunyada-gelecek-olani-sadece-seyreden-kolektif-bir-beyin-2250333
Orhan Bursalı,‘Abi burada otonom arabalar gibi otonom yönetim ve demokrasi var’,22 Eylül 2024 Pazar,"Volkan Öztürk uzun yıllar önce birlikte çalıştığımız genç arkadaşım. Hollanda’dan aradı, ailesiyle, eşi ve iki çocuğu ile oraya yerleşmiş. İlginç bir sohbet yaptık. Önce kısa bilgi: Volkan ile İTÜ Taşkışla’da Deneme Bilim Merkezi (DBM) kuruluş ve bilim şenlikleri etkinleri düzenlenmesinde birlikte çalışmıştık (1997)... İzzettin Silier Bilim Merkezleri Vakfı sorumlusu ve ben de DBM müdürü... Dene yap öğren etkinlikleri büyük ilgi çekiyor ve okul çocuklarıyla dolup taşıyor... Eğlenceli bilim merkezlerinin yayılmasında öncülük yaptık... Neyse konumuz başka kullandığım tansiyon ve Volkan, abi dedi, Hollanda’ya geldikten 6 ay sonra, yıllarca kullandığım tansiyon ilaçlarını bıraktım. İhtiyacım kalmamıştı. Nabız düzenli 120’yi gösteriyordu. Tansiyon 18-22  arasında seyrediyordu. Burada 6 ay içinde her yeş normale döndü: Tansiyon 12- 8, nabız 65. Burada iş hayatının stresi kendisini neredeyse bitiriyordu. Hele çalıştığı şirketin yapacağı yatırım için devlet memurlarıyla ilişkisi yıpratıcıydı. Mesela 100 milyonluk rüzgâr enerjisi yatırımı yapacaklar, birkaç imzaya takılıp kalıyorlar. İmzayı atacak bir “işini bilir” memur, “ülkeye bu kadar yatırım yapıyoruz” gerekçesine, “Bana mı yatırım yapıyorsunuz” diyecek nitelikteydi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu iktidar zamanında o kadar çok “işini bilir” bir devlet mekanizması bu ülke görmemiştir. Evet, peki bu hükümetsizlik yaşamı nasıl etkiledi? Abi otonom araçlar var ya, kendilerine özgü yollarda sürücüsüz gidiyorlar, aynı hesap. Türkiye’de aylarca üzerinde boş boş konuştuğumuz konular burada sıradan bir olay, çoğunluğun ilgilenmediği... Çünkü burada hükümet adeta otonom pilota bağlanmış, devletle vb. ilgili her şey tıkır tıkır işliyor. Tabii demokratik hak ve özgürlükler de... Volkan diyor ki yahu burada pek çok malın fiyatı Türkiye’dekinin üçte biri üçte ikisi kadar. Adambaşı milli geliri bu kadar yüksek ülke... ama bu kadar da hayat ucuz... Bu dengeyi nasıl kurmuşlar anlamaya çalışıyorum. Türkiye’den ithal edilmiş suların fotoğraflarını ve fiyatlarını paylaşıyor. Taaa buradan Hollanda’ya git, hemen hemen aynı fiyat. Yarım litrelik 10 TL Merdivenaltı ekonomi ve insanların ucuz emeğine çökerek servet dağları yığmak en zor işlerden biri. Türkiye’de ise sıralı işler. Yasal çalışma haftada 38 saat. Aşarsa tıkır tıkır fazla saati öder işveren. Çok yayın yapıldı Hollanda ekonomisi üzerine. Müthiş bir rasyonalite, müthiş bir tarım politikası ile dünyanın tarım devleri arasında. İhracatının yüzde 20’si tarımdan. *** Volkan aile ilişkileri nedeniyle önce ABD’ye sonra 1.5 yıl önce de Hollanda’ya yerleşti. Tabii çocuklarının eğitimi de bu yerleşmede baş rollerden biri. *** Tabii Hollanda’da tarımdan bahsettik. Sanmayın ki orası bir tarım ülkesi! Bir sanayi ve teknoloji ülkesi. Bizim ulusal teknoloji şirketlerimizden yüzlerce yüksek nitelikli elektronik, bilgisayar, yazılım uzmanı, ülkeyi terk ederek Hollanda’ya transfer oldu... Dijital teknolojilerin bu kadar önemli olduğu ve ülkelerin geleceğini belirlediği zamanda, en yetkin insanlarını ülkede tutamayan bir ülke! Bu konuyu, özellikle yazacağım yeniden.",https://www.cumhuriyet.com.tr/yazarlar/orhan-bursali/abi-burada-otonom-arabalar-gibi-otonom-yonetim-ve-demokrasi-var-2250033
Orhan Bursalı,Aziz Sancar’dan 1 iyi haber 1 uyarı,29 Eylül 2024 Pazar,"Aziz Hoca iki günlüğüne geldi iki konferans verdi ve döndü. İki konferansını da dinledim. İlki İTÜ’deydi, TÜBİTAK başkanlığından İTÜ rektörlüğüne atanan (Hayırlı olsun!) Hasan Mandal’ın İTÜ’nün başarılarını anlattığı konuşmasından sonra, açılış dersini verdi. Konusu, iki yıl önceki keşfiydi, laboratuvarlarda kullanılan EdU molekülünün, bir rastlantı olarak, sağlam DNA’da, sanki DNA hasara uğramış gibi etki yaptığını ve onarım mekanizmasını harekete geçirdiğini ve durmadan tekrarlanan aynı işlem sonucu hücrenin öldüğünü görmüşlerdi. Bu önemli bir buluştu. EdU’nun kanser ilaçlarının aksine, kan-beyin bariyerini aşarak beyne ulaştığı biliniyor. Aziz ve arkadaşları da “Eğer beyin kanseri olan bir hastaya verilirse beyine gider, bu kanserli hücrelerin DNA’sına girer ve nöronlara zarar vermeden tümörü öldürür” tezini geliştirdiler: “EdU neden sağlıklı beyin hücrelerine zarar vermez? Çünkü beyin nöronlar çoğalmıyorlar, beyin kanseri hücreleri ise onlardan bağımsız olarak hızla çoğalıyor. EdU molekülü işte bu tümörleri hedef alıp yok edebilir.” Şimdi fare deneyleri olumlu sonuç verdi, evet glioblastoma tümörlerini öldürüyor. Bu kanser, kanserler arasında 10. öldürücü nitelikte. Yeni haber şu: İnsanlarda klinik deneylere başlayacaklar. Ama FDI’dan izin almaları gerekli. Başkan ile konuşmuş Aziz Hoca. Kendisine EdU molekülünün önce insana zarar vermediğini göstermeniz şart demiş. Bu deneylerin masrafları da 2 milyon dolar. Esas zorluk şimdi diyor, bu parayı arıyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İş Bankası’nın 100. kuruluş yıldönümü için düzenlediği “Atatürk Vizyonuyla Gelecek Yüzyıla Bakış” konferansının davetli konuşmacılarındandı. Buradaki konuşması bilim ve teknoloji üretimi, Çin’in bu konuda dünya liderliğine tırmandığı üzerineydi. Sancar, Türk dünyası ülkeleri ile Çin’i kıyasladı. Coğrafi büyüklük ve doğal zenginlikler bakımından hemen hemen aynı olan iki dünyada Çin bilim ve teknoloji üretiminde dünya lideri iken, Türk dünyası ise çok çok geri kalmıştı. Çin’in yanına bile yaklaşamıyordu. Çin özellikle son 20 yıl içinde müthiş gelişme kaydetmişti. ABD ile Çin arasında çatışmanın ve ticaret savaşlarının da nedeniydi Çin’in bu büyük yükselişi. Sancar, Türkiye için 7 maddelik adeta manifesto sayılabilecek görüşlerini açıkladı: 1. Temel bilimlere öncelik verilmeli. Teknoloji üretimi temel bilimlerden doğuyor. 2. Kız ve erkek çocuklara eşit eğitim fırsatı verilmeli. 3. Deney yapmak ve gözlem yapmak teoriden önce gelir. Eğitimde deney yapmaya önem verilmeli. 4. Politika ve din bilime karışmamalı. 5. Bilim insanları da politikaya ve dine karışmamalı. 6. Akademik terfiler ve fonlar tamamen liyakata dayalı yapılmalı. 7. Akademik özgürlük: Bilim adamı ne araştıracağını kendisi seçmeli, ona şunu yap dayatması olmamalı ve zaman tanınmalı. Sancar’ın bu görüşleriyle iktidar uygulamaları arasında bir ilişki kurmak mümkün değil. İş Bankası’nın iki günlük konferans dizisi çok başarılıydı. Gökhan Hotamışlıgil, Daron Acemoğlu’dan tutun, seçkin ekonomistler ve Apple’ın kurucularına ve teknoloji  alanında yetkin isimlere kadar çok sayıda uzmanı dinlemek fırsatı buldu meraklılar. Türkiye İş Bankası Yönetim Kurulu Başkanı Adnan Bali, “Ulusal bir ekonominin inşası ve Türkiye İş Bankası”nın rolü üzerine, Türkiye İş Bankası Genel Müdürü Hakan Aran “Bilim, teknoloji ve girişimcilikle ekonomik kalkınma için bankaların rolü” üzerine konuştular.",https://www.cumhuriyet.com.tr/yazarlar/orhan-bursali/aziz-sancardan-1-iyi-haber-1-uyari-2252449
Orhan Bursalı,Hulusi Akar ve cahilliğin dip noktası,12 Eylül 2024 Perşembe,"Bu ülkede Genelkurmay Başkanlığı, daha sonra Savunma Bakanlığı yapmış bir ismin söyledikleri tüylerinizi ürpertti mi: “Eğitimin amacı bilgi değildir, Allah korkusu ve kuldan utanmaktır. Ondan sonra ateistle mi, deistle mi, LGBTİ ile mi uğraşacaksınız... Bilgi üniversitede oluyor, mezhepte oluyor...” Ey millet duymuşsunuzdur, Hulusi Akar Bey bunları söyleyen. Okuduğumda inanamadım, acaba şaka mı kara mizah mı, yoksa diyerek başka kaynakları izledim. Yok hepsi gerçeğe son derece sadakat içinde, aynı şeyleri yazmış. Virgül fark yok. Bu kişi ulaştığı makamlara gökten zembille mi indi diyeceğim ama değil tabii. İlkokulu geçti, ortaokulu ve liseyi bitirdi. Daha sonraki tüm görevlerine ilkokuldan itibaren edindiği bilgi ile geldi. Kara Kuvvetleri Komutanı olarak gittiği Washington’da Liyakat Lejyonu Madalyası aldı. Neden verdiler, önemli değil, madalya verecekleri kişiler için bir şey bulurlar, Akar’ınki NATO’ya veya iki ülke ilişkilerine sağladığı “sıra dışı katkılar” imiş. Peki madalyayı kim taktı, ona bakalım: “4 Temmuz 2003’te Süleymaniye’deki Türk Özel Kuvvetleri’ne bağlı askerlerin başına çuval geçirilmesi emrini veren ABD Kara Kuvvetleri Komutanı Raymon Odierno.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye’de kıyamet koptu, haberi veren Sedat Ergin yılın gazetecisi ödülünü aldı, ki çok sağlam bir ödüldü. Bu çuval olayının utancını hâlâ üzerimizden atabilmiş değiliz. Türkiye’nin “25 yaş ve üzeri nüfusun aldığı ortalama eğitim süresi 2011 yılında 7.3 yıl iken, 2022 yılında 9.2 yıl oldu. Ortalama eğitim süresi 2022 yılı için kadınlarda 8.5 yıl, erkeklerde 10 yıl olarak gerçekleşti.” (TÜİK) 6 yaşında ilkokula başlanıyor, 4 yıl ilkokulu bitirdiğinizde ise 10 yaşında oluyorsunuz. Yani, ortalama eğitim süresi 2022 9.2 yıl olduğuna göre henüz ilkokulu bitirememiş bir nüfusumuz var. İlkokuldan sonra 4 yıl ortaokul, 4 yıl da lise var. Yani Akar’a göre, bu süreler içinde öğrenilmesi gereken Allah korkusu ve kuldan utanmaktır. Eğer buna inanıyorsa lise dahil herkesi tarikatların mezheplerin içine sokmalı. İmam hatipler bile, yoğun din dersleri dışında esas bilgi üzerine kurulu. Baktım Akar irticalen konuşuyor, hiç düşünmeden, kapmış mikrofonu sallıyor. İyi ve güzel insan yetiştirmeyi bilgiyle, insan sevgisiyle, insan haklarına ve doğaya saygıyla, hak adalet hukuk ahlakıyla değil, korku üretilmesi ile olabileceğini sanıyor. Bu tam bir mezhepçi, cemaatçi, tarikatçı bakış diyeceğim ama bu bile eksik kalır. Akar adeta Osmanlı dönemindeki Müslüman milletin durumunu salık veriyor. Cehaletin diz boyunu geçtiği... Milletin yüzde 10’u okuma yazma ya biliyor ya bilmiyordu. Atatürk Cumhuriyeti ve bu ülkeyi bilgi üzerine kurdu. Bu millet çocuklarının iyi okullarda iyi ve doğru bilgiyle yetişmesi için çırpınırken... Akar boş ver diyor, bilgi edinecek de ne olacak, sonra yok ateist oldu yok deist oldu yok LGBTİ oldu diye ağlayacaksın. Bir AKP’li rektör yardımcısı da üniversiteye gidilmesine karşı çıkmıştı, yoksa gözleri açılacak, durumu görecek ve AKP’ye karşı çıkacaklar. Ne günlere kaldık, bu kulaklar daha neler duyacak?",https://www.cumhuriyet.com.tr/yazarlar/orhan-bursali/hulusi-akar-ve-cahilligin-dip-noktasi-2246636
Orhan Bursalı,Siyasetin yarar hesabına kelepçelenmiş bir hukuk ve adalet düzeni,01 Ekim 2024 Salı,"Hukuk ve adalet bu ülkeyi tüketiyor. Bu iki konu siyasetin güdümünde ve üstelik bugünkü iktidar için “tamam mı devam mı” söz konusu olduğu sürece, bir şey beklemeyin. Ekonomik kriz ve büyük yoksulluk da bu iki kavramın kıskacında ortaya çıkıyor. Mesele salt kötü yönetim değil. Hesap sorulamazlık, hesap verilmezlik... Büyük saydamlık eksikliği... Tüm kötü şeyleri iyi şeyler yapılmış gibi göstermek. Mesela demokrasi, ifade özgürlüğü kıskaç altındayken bile en tepelerden “Demokrasiyi inşa ettik” açıklamaları. Zor kardeşim, Sinan Ateş cinayetini namusuyla çözmek ve kararlar vermek. Cinayetin kapısını çaldığı ortak bunu “iktidar meselesi” olarak dayatıyor. Ya iktidar ayakta kalır, seçime kadar sürer ya da şimdiden yıkılır gider. Konu iktidar için aşağı tükürsen sakal yukarı tükürsen bıyık darbı meselesindeki gibi, iki arada bir derede. Ya ortak, “yıkarım iktidarı ha” gibi bir blöf yapıyorsa, bunu şüphesiz düşünmüşlerdir. İktidar yürü ya adalet derse çarşının nasıl karışacağını mı net görüyor... Umutlarını geleceğini önümüzdeki 3.5 yılda hayal ettiği ekonomik düzelmelere bağlayarak daha şimdiden çarşının karışmasının kendileri için bir yıkım olacağı kararını vermişler, dünkü dava bunu net gösteriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ortağın şimdiden desteğini çekmesi önemli değil, 3.5 yılı geçirirler; üstelik ülkemizde adalet ve hukuk sisteminin bu kanlı cinayeti çözerek nasıl güzel işlediğini gösterdik büyük propagandasını da arkalarına alarak. Sonrası önemli, seçim günü gelip dayandığında, ihtiyacı olan ortağın oy desteğinin şimdiden garantisinin alınıyor olması. Bu destek olmadan zinhar seçimi kazanmaları hiç mi hiç mümkün değil. Al cinayeti ver oyu ve desteği. Zor dostum, bu ülkede siyaset yapmak, yargılanmak, adalet ve hukuk istemek. Hele Sinan Ateş’in bir liderlik inşa etmeye kalkıştığı siyasal yapı, ülkenin en zor kapanlarından biri. Ekrem İmamoğlu davasının da iktidar içinde mahkûm edilmeli mi veya mahkûm edilmemeli mi konusunun tartışıldığı ve AKP’ye hangisinin yarayacağı üzerine fikir beyan edildiği bir siyasetin egemen olduğu iktidar ortamından söz ediyoruz. İmamoğlu da hangi çözümün iktidara yarayabileceği konusuna asılmış vaziyette tutuluyor, yarar meselesinin çözülmesini bekliyor. Orası bir sırat köprüsü. Şüphesiz yapılacak çok şey var. Ama en önemlisi muhalefetin iktidarı alabilmesi. O zaman cinayet de çözülür, adaletin ve hukukun ellerine bağlanan kelepçeler de. Muhalefetin iktidarı alabilmesi ise en zoru. Şimdiden görüyorum. Ya imkânsızı zorlayacaklar ve başarısız olacaklar ya da kendilerine çeki düzen verecekler ve bu ikiliği sona erdirecekler ve başaracaklar. O zaman Sinan Ateş’in de kanı yerde kalmayacak.",https://www.cumhuriyet.com.tr/yazarlar/orhan-bursali/siyasetin-yarar-hesabina-kelepcelenmis-bir-hukuk-ve-adalet-duzeni-2253178
Orhan Bursalı,Savaşların ve yaşanmaz bir dünyanın kaynakları,16 Eylül 2024 Pazartesi,"Küresel Kuzey ve Küresel Güney dersem, size ne ifade eder? Neyse mutlaka bilmişsinizdir; basitçe Küresel Kuzey ile kastedilen, coğrafi keşifler ve Sanayi Devrimi’nden bu yana tabii öncelikle sömürge imparatorlukları ile büyük zenginlikler biriktirmiş ve dünya üzerinde egemenliklerini bugün dahi sürdüren zengin Avrupa ülkeleri ve Kuzey Amerika ülkeleri (ABD ve Kanada). Bunlara yine Avrupa’nın kurduğu Avustralyayı da katabilirsiniz. Küresel Güney ise Afrika, Latin Amerika ülkeleri ve Uzakdoğu ülkeleri. Uzakdoğu ülkelerinden bazıları (mesela Çin) kendilerini giderek farklılaştırıyorlar. Bu Kuzey-Güney ayrımında ufak sapmalar olabilir ve genel anlamda ayrımda doğru tanımlamalar. Küresel Kuzey her zaman ağır sömürü, insan ticareti, sömürgeleştirme ve eşitsiz ticaret ve buna paralel geliştirdikleri askeri güçleriyle egemenliklerini ve zenginliklerini pekiştirdiler. Hayır, bildiğiniz dünya tarihi anlatmayacağım... Bu amaçla yazılmış mükemmel kitaplar var. Geçmişin kanla, savaşlarla kazanılan zenginlikleri, bugün, daha çok farklı bir şekilde, ticaretle sürdürülüyor. Küresel Güney’in korkunç emek sömürü üzerine kurulu bir dünya, bugün küresel olarak yaşanan eşitsizliklerin, işsizliklerin, küresel göçlerin, yoksullukların temel nedeni. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Herkese Bilim Teknoloji dergisinin son sayısında, Özlem Yüzak’ın derlediği kapak konusu, İspanyol bilimcilerin kapsamlı ve dünyada ilk kez yapılan bir araştırmanın ana hatlarını özetliyor. Barselona Özerk Üniversitesi’nde (UAB) ekonomik antropolog Jason Hickel ve arkadaşları tarafından yürütüldü. Bilim insanları 1995’ten 2021’e kadar ülkeler arasında işgücünün ve malların nasıl aktığını ortaya çıkardılar. (Nature Communications, Dünya ekonomisinde emeğin eşitsiz değişimi) Ortaya çıkan temel gerçek şu: “Küresel Güney’in işgücü, çiftçilerden tutun bilim insanlarına kadar dünya ekonomisinin itici gücü. Büyük şirketlerin üretim ve hizmet alma yeri. Ama aynı zamanda büyük sömürü merkezi.” Bir mesela tekstil veya elektronik mağazasına gittiğinizde satın aldığınız malın üretim yeri genellikle Küresel Güney (Uzakdoğu vb.) ülkeleri olduğunu görüyorsunuz. Hepsinde bildiğimiz ünlü markaların adı var. Ucuz emekle ürettirilen bu mallar Küresel Kuzey ülkelerinin alım güçlerine uygun yüksek fiyatlarla satılıyor. Mesela büyük markalı ve Türkiye’de kullanımı bir statü simgesi olan cep telefonu markası, ABD’de üretilseydi, yüksek maliyeti nedeniyle ülkemizde müşterileri belki de binde bir oranında olurdu ve Amerika’da bile bugünkü satış miktarının çok altında alıcısı olurdu. Araştırmanın ortaya çıkardığı gerçek, ürkütücü: Küresel Güney’in işgücü, dünya ekonomisi için gereken emeğin yüzde 90’ını sağlıyor; peki buna karşılık kazancı ne oluyor? Küresel gelirin yalnızca yüzde 21’i. Yazıdan: Bu durum eşitsizlik, ticaret ve teknolojik gelişmeler ile birleşince hem “küresel servet patlamasını” yaratıyor hem de Küresel Güney’deki birçok ülkenin neden yüksek yoksulluk oranlarına sahip olduğunu açıklıyor. Bilim insanları 1995’ten 2021’e kadar ülkeler arasında işgücünün ve malların nasıl aktığını bir matematiksel bir model ile izlediler. Örneğin 2021’de zengin ülkeler, daha fakir ülkelerden 906 milyar saatlik emek satın aldılar, bu 906 milyar saatin anlamı şu: Bir mal üretmek veya bir hizmeti baştan sona sunmak için gereken toplam emek miktarı. Bunun karşılığında ise ister tarım gibi sektörlerde düşük beceri gerektiren iş, ister bilgisayar mühendisliği gibi yüksek beceri gerektiren iş olsun, her türlü emekten yalnızca 80 milyar saat ihraç ettiler. Yani Küresel Güney’den Küresel Kuzey’e akan emek miktarı zaman olarak, 906 eksi 80 milyar = 826 milyar saat. Buna karşılık Güney’e bu emek karşılık verilen ise sadece 80 milyar saat. İşte Kuzey’in zenginliğinin kaynağı. Bunun dolar cinsinden anlamını yarın yazacağım.",https://www.cumhuriyet.com.tr/yazarlar/orhan-bursali/savaslarin-ve-yasanmaz-bir-dunyanin-kaynaklari-2247889
Orhan Bursalı,Siyasetin iki yüzü: Anayasa değişikliği ile RTE’ye yeni yol mu?,03 Ekim 2024 Perşembe,"Meclis açılışı ilginçti. Hemen öncesi hedef göstererek gazetecileri tehdit eden, HalkTV ve CHP’ye ağır bir dille saldıran demir disiplinli partinin lideri Devlet Bahçeli açılışta durmadan terörle suçladığı DEM parti yöneticilerinin gülerek elini sıkmış, CHP’lileri, Özgür Özel’i de tebrik etmiş bir de gülerek mazeret buyurmuş: Siyaset, böyle şeyler söylenir. Yani ben bugün söylerim yarın da elini sıkar koalisyon bile yaparım. Bahçeli alışıktır bu tür manevralara! Erdoğan’ı neredeyse bir “vatan haini” ilan etmediği kalmıştı ittifaktan önce. Şimdi ise!... Ama şuna bir türlü yanıt vermiyor: Sinan Ateş cinayeti soruşturmasına neden ateş püskürüyor ve etrafa dehşet saçıyorsun? Bir milletvekili okurum, aslında gazetecileri bahane ediyor, esas amacı mahkemeyi baskı altına almak! Herkesi! Yargı zaten iktidarın kontrolünde ve iktidar Bahçeli’nin ne istediğini biliyor. (Bakınız: Salı günkü yazım) Peki, henüz anlamakta zorlandığım konu şu: Cumhurbaşkanı neden yeni anayasa diye tutturuyor? İlk 4 madde değişmeyeceğine göre, anayasada değişmeyen ne kaldı? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Neyi değiştirecek ki! Bu konuda bilgi yok elde. Bir okurum anayasa değişikliğini yeniden seçilmenin aracı olarak görüyor. Evet anayasa değişti, yeniden aday olmasının önünde bir engel yok dendi. CHP ve muhalefet de bunu bilerek yuttu. Onu seçimde hallederiz düşüncesiyle. Şimdi ise aday olsa seçilebileceğinin hiçbir garantisi yok. Önceki gün de “erken seçim yok” dedi. Aslında seçim, yani Meclis’in yasal bir zamanda erken seçim kararı alsa Erdoğan’a adaylığını yenileme şansı açılacak. Erdoğan acaba anayasa değişikliğini mesela yarı başkanlık veya parlamenter sisteme geçerek yeniden seçime girebilecek şekilde mi düzenlemek istiyor. Seçime girmesini yasal kılacak anayasa değişiklikleriyle? Kendisine yapılacak itirazları da güçlendirilmiş parlamenter sistem istemiyor muydunuz, hadi geçelim, ama benim koşullarımı kabul edeceksiniz... Bilmek mümkün değil. Muhalefet kendi tartışmaları içinde yitip gitmezse, halka güven verici bir program sunarsa, tek adayın arkasında tartışmasız kilitlenirse, bu kez seçimi kazanacak durumda görünüyor. *** Veya anayasa değişikliği söylentisi muhalefetin çenesini yoracak bir çiklet. Eğer öyleyse kimse bunu çiğnemesin. Ben dahil...",https://www.cumhuriyet.com.tr/yazarlar/orhan-bursali/siyasetin-iki-yuzu-anayasa-degisikligi-ile-rteye-yeni-yol-mu-2253934
Orhan Bursalı,Teğmenler olayı: Yoksa amaç başka mı…,09 Eylül 2024 Pazartesi,"Cumhurbaşkanı Erdoğan, 8 gün aradan sonra teğmenleri şöyle hedef aldı: “O kılıçları kime çekiyorsunuz? Oradaki birkaç tane kendini bilmez de temizlenecek. Bunlar kaç kişi olursa olsun ordumuzda bulunması mümkün değildir. Bunların süratle temizlenmesi için adımlarımızı atacağız.” İlk başta özellikle sınıflarının birincileri kadın teğmenleri övdü. Dahası, bize kadınları eve kapatıyorlar diyor ve eleştiriyorlardı, bakın gördünüz mü sınıflarının birincileri üç teğmen kızımız, biçiminde konuşmuştu. Bu, AKP sözcüsü Ömer Çelik’in ilk açıklamalarıyla tutarlıydı. Uzun bir suskunluktan ve en yakınlarıyla istişare ettikten çok sonra, tutum veya strateji değiştirdi. Nedeni tartışılıyor. Anlamaya çalışıyoruz. Teğmenler hakkında söylediklerinden yola çıkarak, olayı siyasileştirmek ve zor durumdaki iktidarın tehdit altında olduğunu belirterek ekonomi gündemini başka bir platforma çekmek istiyor, oldu. Ama olay çok yönlü, eğer salt bunu hedefliyorsa, kısa bir süre sonra olay iktidar aleyhine dönüşecektir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Teğmenler Anadolu’nun her tarafından gelen, bir kısmı mutlaka AKP’ye oy veren ailelerden de gelmiştir. Evlerde teğmenleri tanıyan binlerce kişi bu konuyu tartışıyordur. Birincisi “Mustafa Kemal’in askerleriyiz” demeleri. Bu milletin çoğunluğunca itiraz edilecek bir konu değildir. Atatürk’ü herkes benimser, sever, saygı duyar. Türkiye’yi kuran ve emperyalistleri yenen bir kahraman ve kurucu babadır. Sevmeyen, tarikatlar, din tüccarları, AKP’nin aklı havalarda, yeni bir Türkiye ve Kurucu kişi olarak Erdoğan’ı Ata’nın yerine geçirebileceklerini sanan hayalperestlerdir. Erdoğan’ı da buna inandırmışlardır. Türkiye’nin kurtuluş ve kuruluş dönemini “reklam arası” olarak nitelendiren siyasi salak takımı bile ortaya çıktı. Teğmenlerin yeminlerinin ikincisi, anayasada yazılı, Türkiye’yi demokratik, laik, sosyal hukuk devleti olarak savunacaklarını söylemeleridir. Hepsi bu kadar. AKP ve yandaşları, tamam, Mustafa Kemal’in askerleriyiz, asla demezler. Fakat konu sivil halk değil, genç askerlerdir. Bu doğaldır, askerlerin orduda kurucu başkomutan olarak Atatürk’ü manevi olarak örnek almaları, Türkiye Cumhuriyeti’nin bütünselliği açısından gereklidir. AKP’yi rahatsız eden, sakın yeminlerinin ikinci bölümü, demokratik, laik, sosyal hukuk devletine olan inançları olmasın? Anayasa’nın ülkeyi tanımlayan bu maddesi hem AKP’yi rahatsız ediyor hem de bu maddenin uygulanmasında bütünüyle uyumsuz bir politika izliyor. Ne demokratik ne sosyal ne laik ne hukuk; hepsi ağır hasar ve yara almış durumda. Erdoğan ve arkadaşları şöyle düşünmüş olabilirler mi: Genç teğmenler, demokratik, laik, sosyal hukuk devletini koruyacağız, diyerek aslında bizi eleştiriyorlar, uygulamalarımıza karşı çıkıyorlar. AKP orduyu aslında bizzat kendisi siyasileştiriyor. Bizzat subay alımlarında çok sıkı bir eleme ve dikkat var. Jandarma komutanları arasında siyasilerin ellerini öpenleri hatırlayın. İktidara biat kültürü ile yetişmiş, el etek öpen bir ordu düşlüyorlar. Fakat ordunun asker niteliği, salt vatan savunmasına odaklı yapısı ve kendi hiyerarşisi gibi engeller var! Orduya çeşitli tarikatlarla bağlantılı subaylar için sesler çıkmıyor. FETÖ bağlantılarının büyük kanlı darbe girişimlerini unutuyoruz. Fakat Mustafa Kemal’e, sosyal demokratik hukuk devletine bağlılıkları neden iktidarı rahatsız ediyor. Yoksa bu yemin törenini salt gündemi değiştirmek için mi kullanıyorlar? Sanmıyorum. Gördüğüm AKP içinde stratejik düşüncenin izlerinin kalmamasıdır.",https://www.cumhuriyet.com.tr/yazarlar/orhan-bursali/tegmenler-olayi-yoksa-amac-baska-mi-2245540
Orhan Bursalı,"Narin cinayeti, Omerta Yasası; bir ülke geleceğini yok ediyor",10 Eylül 2024 Salı,"Hep gülen, cıvıl cıvıl, gözleri neşe aydınlık ve gelecek saçan, belki de o köyden çıkacak en önemli kişisi olarak varsayabileceğimiz Narin, birbirinin tıpkı basım insanlarının yaşadığı “kapalı” bir köyde yaşayamadı. Köye fazla geldi, acaba “Bu da nereden çıktı, bizden değil” mi dediler, bilmiyoruz. 18 gün sonra kendisine ulaşıldı, büyük bir olasılıkla öldürüldüğü düşünülüyordu ama cinayetin nasıl ve neden işlendiğinin ayrıntılarını henüz bilmiyoruz. Köy veya mezrada yaşayanların anlayışlarıyla ve “kapalılık” yaşamlarıyla bir mafya örgütlenmesi arasında fark olmadığını görüyoruz. Her ikisinde de mafyanın Omerta, Suskunluk Yasası geçerli. Ama bu yasa çabuk çözülür her zaman, dayanma gücü azdır. Türkiye’nin odaklandığı cinayet ilk ipuçlarını vermeye başladı. Cinayet içinde olanların alçaklığına, soğukkanlığına bakın. Eğer doğruysa, hem muhtar hem amca olan, Narin’in battaniyeye sarılı ölü bedenini bir çalışanına vererek bunu yok et, git ırmağa göm diyor. O alçak da alıyor ve söyleneni yapıyor. Mafya cinayetlerinde tetikçi işini bitirdikten sonra, olay yerini temizlemek ve delilleri yok etmek için bir “temizlikçi” gönderilir. En azından filmlerde böyle seyrettik. Nasıl oldu, ne oldu, aile içinde öldürüldü de amcaya “temizlikçi”lik mi düştü. Tam bilmiyoruz. Şüphesiz jandarma olayı çözmüştür, yakında ayrıntıları öğreniriz, umarız bölgenin feodal yaşamının devamını üstlenmiş bazı siyasiler ve bölgenin milletvekilleri, köyde, bölgede var olan feodal yapının olduğu gibi sürmesini sağlamak için burunlarını ve siyasi güçlerini işin içine sokmazlar. Narin, yanlış yerde ve evde doğdu. Hayatın cilvesidir bu. Narin bir de kız olarak doğdu, erkek doğsaydı şüphesiz başına bunlar gelmez ama muhtemelen köydekiler gibi olurdu: Erkek egemenliğinin, oradaki yapının bir başka bireyi. Zaman o bölgelerde yavaş mı yavaş akar. Mezarlıktaki sonsuz zamandan biraz daha hızlı. Ekonomik ilişkiler en alt düzeyde seyrettiği için, bu feodal yapı parçalanmamıştır. Siyaset, özellikle bu yapının sürmesi için elinden geleni yapıyor. Kentlerde zaman hızlı akar. Ama milyonlarca çocuğun yetişme kaderi, Narin gibi köyde yaşayanlardan biraz farklıdır. Yokluğun, yoksulluğun içinde topluma verebileceğinin en alt düzeyinde yetişir. Eğer toplumsal koşullar onlar için şanslı gelişirse. Yoksa topluma bir şey veremez, tam tersine toplumdan durmadan alır ve toplumu kemirir. Oysa ülkesini ve geleceği düşünebilme yeteneğinde olan doğal ve normal devletlerin belki de en önemli görevi çocuklarını en mükemmel koşullarda yetiştirmek ve ülkeni yönetimini onlara devretmektir. Ülkeyi sevmek ve inşa etmek bunu gerektirir. Çocukların büyük çoğunluğu için ülkenin içinde bulunduğu hemen her türlü koşul, büyük şanssızlıktır. *** Narin, büyük bir kayıptır ve ülkece arkasından uzun süre yas tutmayı fazlasıyla hak etmektedir.",https://www.cumhuriyet.com.tr/yazarlar/orhan-bursali/narin-cinayeti-omerta-yasasi-bir-ulke-gelecegini-yok-ediyor-2245898
Orhan Bursalı,Boğaziçi’nde Yanan Meşale,06 Ekim 2024 Pazar,"Bugün milletvekili ama düne kadar önce Polis Akademisi sonra da Hacıbayram Veli Üniversitesi öğretim üyesi profesör ile ilişiğimiz kesilmeden önce HT ekranlarında çok sık karşı karşıya geldik. Tam da Boğaziçi Üniversitesi’ne ilk kayyumun atandığı zaman. Uluslararası nitelikte bir üniversitede yapılmaya başlanan kıyımın varacağı sonu anlatmaya çalışıyordum. Muhatabım ise orası özel seçkinlerin zenginlerin bir üniversitesi, Anadolu’dan yoksul çocukların girebileceği bir üniversite olacak, diyerek bir uyduruk bahane ile tribünlere oynuyordu. Oysa üniversite kendisi öğrenci seçmiyor, üniversiteye giriş sınavlarında kazananlar, zengin yoksul artık neyse, oraya kaydını yaptırıyordu. İşin ilginci bunca kıyıma rağmen BOÜN’e giriş yine sınavla oluyor. Kayyumlar arka kapıdan “yoksul öğrenci” içeri sokuyorlar mı bilmem! Geçen hafta Boğaziçi Üniversitesi’ni kayyum atama rektörler eliyle çökertmeye karşı Direnen Boğaziçi Üniversitelilerin (mezunlar dahil) “Dünden yarına Boğaziçi Üniversitesi buluşması” yapıldı, salon tıklım tıkım dolu ve üniversitenin geçmişi, yapısı, başarısı, yapılan kanunsuzluklar... Hepsini dinledik. Bugün direnmeyi bu noktaya getirmeselerdi, üniversiteye zarar daha az olurdu diyenler var, bir ara da acaba bu düşüncede doğru yönler olabilir mi diye anlamaya çalıştım. Ama hayır, o zaman Boğaziçi’ni tamamen diğer devlet üniversiteleri düzeyine düşürmek olacaktı, bugün de yapılan budur. Fakat bu kabul edilebilir olamaz. Hiçbir devlet üniversitesinden atanmış rektörlere, hukuksuzluklara ve kayırmalara ses çıkartılamıyor. Sanki ebedi bir huzur içinde yaşıyorlar. Ama oralarda çok sayıda öğretim üyesinin de keşke biz de direnebilseydik diye düşündüklerini biliyoruz. Bu açıdan Boğaziçi’ndeki direniş, onlar adına da bilim adına da demokrasi insan hakları ve özgürlükleri, hukuk ve adalet adına da yanan bir meşaledir. Bu meşaleyi taşıyanlara selam olsun. Bu vesile ile Nuri Çolakoğlu ve Aytaç Demirci’nin hazırladıkları “Boğaziçi’nde Yanan Meşale” kitabını hatırlatayım. Robert Koleji’nden Boğaziçi Üniversitesi olmaya ve sonrasına uzanan çok değerli bir araştırma. Adeta bir canlı yayın... Üniversitenin temelinde yatan değer ve ilkeleri, bilimsel birikimini, evrensel niteliğini olayın içinde olan ve yaşayanlardan bizzat öğreniyoruz. (Remzi Kitabevi) Söz kitaplardan açılmışken devam edelim. Bilgin Gökberk, herhalde futbolda yaşanan siyasetin güdümünü, çirkinlikleri arka planda anlatan benim bildiğim ve tanıdığım en cesur adamdır. Takım tutmadan. Hem nalına hem mıhına. Çok yönlü bir insandır Bilgin. Yedi ekrandan kovulduğu gibi hayatını kazanmak için güzel bir pizzacı dükkânı da açmıştır. Eskimeyen, çünkü on yıllardır hiç değişmeden çırpınıp duran bir futbol dünyası ve bataklığı üzerine yazdığı yazıları bir araya getirdi (Kırmızı Kedi) Gökberk tıpkı Atatürk’ün gençliğe hitabesi gibi bir de yazı yazdı: “Ey Türk medyası, birinci vazifen...” Eline sağlık. Bir de yine Kırmızı Kedi’de yayımlanan, İpek Özbey’in, Furkan Sezer’in yanıtlarıyla hazırladığı, Adnan Oktar’ın silahlı suç örgütünü anlatan Dragos kitabını öneririm. Müthiş bir hikâye... İpek, çalıştığı TV ve gazetesinde bu konuda çok iyi işler çıkarmıştı. Kediciklerin uysal, sadık her türlü hizmetkâra nasıl dönüştürüldüğü, yerli siyasetçilerin ve yabancı istihbaratçıların da iç içe olduğu bir rezillik. Böyle bir örgüt ancak Türkiye’de olabilirdi ve on yıllarca siyasetin göz yummasıyla yaşayabilirdi. Sonunda nasıl olduysa, bir dehşet dünyası patlatıldı.",https://www.cumhuriyet.com.tr/yazarlar/orhan-bursali/bogazicinde-yanan-mesale-2254989
Orhan Bursalı,"‘Türk demokrasisi’ tanımından ne anlamalı, anayasa bol mu geldi?",19 Eylül 2024 Perşembe,"Cumhurbaşkanı Erdoğan dün geçmiş bağlantılarında cinayetlerle ilişkileri olan HÜDA PAR’ın anayasanın ilk 4 maddesinin değiştirilmesi konusunda bastırması üzerine yürütülen tartışmalar karşısında açıklama yapmak durumunda kaldı. Çünkü Türkiye’ye ait olmayan bu Hizbullahçı partiyi kendi listelerinden Meclis’e sokan bizzat kendisi. Cumhur İttifakı’nın asli unsurlarından biri. Bu parti tabii ki AKP’nin propagandasını yapmak için Meclis’e girmedi. AKP’ye sağladığı 150 bin kadar oyu karşılığında, kendi propagandasını yapacak. Bu yapı Türkiye’yi Suriye ve Irak ile birlikte kurulacak bir köktendinci, tıpkı Afganistan’da Taliban gibi, İslam Cumhuriyetinin bir eki olarak görüyor. Kafalarını peynir ekmekle yemişler. Ama dirençliler, önce geçmiş uzantıları terörle, cinayetlerle öne atılmıştı. Duvarlara çarpınca şimdi siyasete uzandı ve Meclis’te konuşuyor. Herkes de ülkenin “bu en önemli kişisi”ne mikrofon uzatıp çanak tutmayı seviyor. Çünkü ülke habersizlikten kırılıyor, öylesine çorak! AKP bu partiye daha geniş bir propaganda alanı açtı. Cumhurbaşkanı dün konu ile ilgili konuşmasında şunu söyledi: “Anayasanın Türk demokrasisine yakışmadığını hepimiz çok iyi biliyoruz. Maksimalist yaklaşımların sürece zarar verdiğini düşünüyoruz. Şiddeti teşvik etmediği hakarete varmadığı sürece katılmasak ya da doğru bulmasak dahi siyasette farklı fikirlere müsamaha ile yaklaşmak zorundayız. Anayasanın ilk 4 maddesiyle ilgili bizim açımızdan bir tartışma yoktur. Özellikle Cumhur İttifakı’nın böyle bir derdi yoktur. Biz mümkün olan en geniş mutabakatla yeni anayasa sürecini yönetmek tarafındayız.” Çok doğru: Siyasette farklı fikirlere müsamaha etmeliyiz. Birlikte yaşamanın asgari şartı. Fakat aptalca, bağlamıyla tamamen ilgisiz bir “ahmak” sözcüğü ile İmamoğlu’nu siyaset dışı bırakmak için büyük bir uğraş var. Bu fikir bile değil, fakat düşüncelerinden dolayı, terör, hakaret vb. gibi yasa kavramlarının içine sokularak hapise atılanlar var. Cumhurbaşkanı seçimleri sürecinde rakipleri tasfiye sürecinin bir parçası mı? Eğer öyleyse Mansur Yavaş için de ileride bir şeyler uydurulmaya çalışılıyor olabilir. Anayasa Türk demokrasisine yakışmıyor, çok sorunlu bir cümle. Hangi Türk demokrasisine? Cumhurbaşkanı demokrasi ayırımı yapıyor. Türk, İran, ABD, Alman, Çin, Rus... Bugüne kadarki iktidarın bizdeki “demokrasi” uygulamalarının bütünselliğini oluşturuyor, Türk demokrasisi tarifi veya deyimi. Demokrasinin temel ilkeleri var, uluslararası ölçütlerin hepsi, bildiğim kadar dünyanın izlediği ve bizim de bildiğimiz 3-4 ölçütü temel aldığımızda, “Türk demokrasisi” hiçbirine sığmıyor. Ya otoriter ülkeyiz ya yarı demokrasi ya da melez ya da özgür olmayan ülke. “Türk demokrasisi” bu kavramların içinde. O halde cumhurbaşkanı şunu demeli: Bu anayasa bize bol geliyor... Sağını solunu kırpmalı, mesela nedir o Anayasa Mahkemesi’nin bize uymayan kararlar alması, bağımsız davranması... Nedir o basın özgürlüğü falan. Anladığım kadar bugünü bile aratacak bir anayasa fikri var arka planda. Meclisten geçmeyecek bir anayasa tartışması ile 3 yıl boyunca Türkiye kamuoyu oyalanmaya mı çalışılıyor? “Türk demokrasisi” tanımına mim koydum!",https://www.cumhuriyet.com.tr/yazarlar/orhan-bursali/turk-demokrasisi-tanimindan-ne-anlamali-anayasa-bol-mu-geldi-2248993
Orhan Bursalı,Dijital dünyada beyin ve yetenek hırsızlığı,24 Eylül 2024 Salı,"Dün dedik ki, “Türkiye bilimsizliğin siyasi pençesi altında ve bir geleceği planlayacak bir kolektif beyin yokluğunda, gelecek olanı sadece seyrediyor...” Süper devletler arasında bir savaş var, bir anlamda teknoloji, yüksek teknoloji, dijital dünya savaşı. Bu savaş ülkelerin yetenekleriyle sürüyor. Yeteneklerinizi geliştirip sahiplenebiliyor ve onları örgütleyip çalıştırabiliyor musunuz? Aselsan’dan Hollanda’ya transfer olan yetenekleri anımsıyorum. İlk haber 2019’da patladı, 200 kadar mühendisin pılını pırtısını toplayıp Hollanda’da benzer işler yapan sanayi şirketlerine transfer olduğunu okuduk. O sırada çalışanların sadece yüzde 2’si kadar uzmanın ayrıldığını bizzat Aselsan açıkladı. Aslında bu küçümsenecek bir oran değildi. Tüm ısrarlara rağmen gidenler geri döndürülemedi, tabii nitelikli insanlar göç etmeye başlayınca, Aselsan’da maaş artırımına gidildi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evet böyle önemli stratejik bir sektörde düşük maaşla çalışıyor olmak, nitelikli insan göçü için bir neden ama yeterli bir neden değildi. Derken, 2024 Nisan’ında Füsun Nebil’in yazısından, göç eden mühendislerimizin sayısının 1300’ü bulduğunu öğrendik. 5 yıl içinde göç durmamış ve hızla yükselmişti. Hollanda gazetesi Türk savunma sanayisinden, ASML firmasına giren Türk mühendislerin sayısının 1.300’e ulaştığını bildiriyordu. Gidenlerin büyük çoğunluğu savunma sanayi şirketlerimizdendi. Sasede Aselsan söz konusu değildi, TÜBİTAK ve TAİ gibi kurumlardan da önemli göçler vardı. “ASML şirketi, çip yapan makine/fabrikaları üreten bir firma. Hollanda merkezli firmanın ürettiği litografi makineleri, yarı iletken (yani çip) fabrikalarının robot yazıcıları” üretiyor. Derken göç edenlerin daha sonra yaptıkları açıklamalarda şunları okuyacaktık: “Dindarlık üzerinden fişleme yapıldı. Kurumumuzda ‘dindar’ olmadıkları gerekçesi ben dahil bir çok mühendise mobbing uygulandı, ‘namaz kılmayanlar, oruç tutmayanlar’ diye listeler tutuldu, bu listede olan mühendislerin, terfileri durduruldu, siyasi bağlantılı yeni mühendisler terfiler alarak çok hızlı şekilde yükseldiler.” Diyelim ki bu kadar olmaz bireysel durumlar vardır. Ama geniş bir hoşnutsuzluğun egemen olduğu çalışma ve ülke ortamı olmadan bu kadar büyük bir göç de söz konusu olmaz. Gelecek umudunu yitirmekten tutun çocuklarının eğitim zorluklarıyla baş edememe gibi bir sürü toplumsal siyasal umut kırıcı koşullarda, nitelikle beyin göçünü tetiklemektedir. 5 yıl önceden beri yaşanan ve yeni de olmayan, aslında her kesimden gençleri de dahil edersek 500 bini aşan bir yetenek göçünü neden yeniden gündeme getirdik? İsrail’in çağrı cihazlarını ve telsizleri patlatması ile teknolojik beyinlerin neden önemli olduğunun bir kez daha gündeme gelmesi... Bir dijital savaş dünyası içinde yaşıyor ve siz buna hazırlıklı değilseniz, örgütlü değilseniz, ne konulara yoğunlaşacağınız üzerinde aklınız bilginiz ve eyleminiz yoksa çoktan mağluplar safındasınız demektir. İktidar üniversite açmakla övünüyor. Bunların çok büyük çoğunluğu sadece içeriği boş diploma veriyorlar. Milli Eğitim bakanının işi gücü “dindar eğitim” olduğu sürece, önemli olan Allah korkusu eğitimidir diyen kafalar AKP içinde egemen olduğu sürece, bugünün dünyasında yerimiz hiçbir zaman olmayacaktır. Şimdiden geçmiş olsun.",https://www.cumhuriyet.com.tr/yazarlar/orhan-bursali/dijital-dunyada-beyin-ve-yetenek-hirsizligi-2250743
Orhan Bursalı,Cildimiz geçirgen olunca her türlü hastalıklar artıyor,30 Eylül 2024 Pazartesi,"Çok önemli bir konuyu açıyorum bugün: Bedenimizi koruyan epitel doku zayıflıyor ve alerjik, otoimmün ve diğer kronik hastalıklarda da muazzam artışlar oluyor. İsviçre Üniversitesi Alerji ve Bağışıklık Enstitüsü Direktörü Prof. Dr. Cezmi Akdiş söylüyor bunu. On yıllardır bu konuda çalışıyorlar ve dünyada bu konunun uzmanı oldular. Çok sayıda etkili bilimsel araştırma ve makale yayınının yanı sıra dünyanın dört bir yanında konferanslar veriyorlar. Bu çerçevede bir de 20 yıllık çalışmalarına, olgulara, araştırma sonuçlarına ve gözlemlere dayanan teori geliştirdiler: Epitel veya Epitelyal Bariyer Teorisi. Epitel dokumuz bedenimizi koruyan bir bariyer veya koruyucu kılıf (deri) aynı zamanda. Bu doku zayıfladıkça bariyer olma niteliği azalıyor ve bedenimiz daha çok hastalıklara açık bir hale geliyor. Cezmi Akdiş ile geliştirdikleri bu teoriyi konuştuk. Herkese Bilim Teknoloji YouTube kanalında (www.youtube.com/@ herkesebilimteknoloji) yarım saatlik bir söyleşi yaptık. Diyor ki sanayileşme ve kentleşme arttıkça, modern yaşam geliştikçe epitel dokumuza zarar veren etkenler de artıyor, bariyer özelliği giderek azalıyor. Alerjik, otoimmün ve diğer kronik hastalıkların artışının temelinde bu süreç yatıyor: “...hasar görmüş epitel bariyeri aşan zararlı bakteriler bağırsaklarımızdaki yararlı bakterilere çok miktarda karışıyor; çevresel kirleticiler, günlük yaşamda karşılaşılan zehirleyici (toksik) maddeler ve alerjenler bünyemize giriyor ve bunlara karşı bağışıklığımızın verdiği tepki de bu hastalıkların gelişiminde rol oynuyor.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cezmi Hoca epitel dokunun önemini şöyle vurguluyor: Cildimizin, solunum yolumuzun ve bağırsaklarımızın yüzeyleri, epitelyal bariyerler olarak bilinen koruyucu hücresel katmanlarla kaplıdır. Bu epitelyal bariyerler, bağırsaklarda dengeyi sağlayıcı (homeostaz) hayati öneme sahiptir, çünkü enfeksiyonlara, çevresel toksinlere, kirleticilere ve alerjenlere karşı vücut dokularını korurlar. Temizlik malzemeleri, diş macunu, şampuan, deterjanlar ve işlenmiş gıdalar gibi yaygın tüketici ürünlerinde bulunan birçok kimyasal madde, hava kirliliği ve küçük plastik parçacıklar bu kritik bariyerlere zarar veriyor; bakteriler, toksik maddeler, kirleticiler ve alerjenler daha kolay ve rahat doku içlerine, bağırsaklara sızıyor. Cezmi hoca alarm çalıyor: Otoimmün, metabolik, alerjik ve nöropsikiyatrik 80’e yakın farklı kronik hastalıklar, 2 milyardan fazla insanı etkiliyor; bu nedenle koruyucu hekimlik ve etkin yeni tedaviler önem kazanıyor. “Alerjik ve otoimmün hastalıkların yaygınlığında 1960’lı yıllardan itibaren görülen belirgin artış, çevresel faktörlerin bağışıklık sistemimizi ve vücudumuzda bulunan iyi mikropları olumsuz etkilediğini göstermektedir. 2000’li yıllardan sonra ise gıda alerjisi ve anafilaksi, eozinofilik özofajit (yemek borusunun eozinofil olarak adlandırdığımız hücrelerin birikimi sonucu ortaya çıkan inflamasyon) ve ilaç kaynaklı anafilaksi gibi yeni bir salgın dalgası ortaya çıkmıştır.” Bu konuda 100’ü aşkın araştırma makalesi yayımladılar. Epitel dokunun korunması ve hastalıkların etkisinin azaltılması için önerilerde bulunuyor Cezmi Akdiş. Diş macununu mercimek kadar kullanın. Çamaşırları durulama suyunda bir kez daha yıkayın. Hazır gıdalardan uzak durun... Ve daha pek çok sağlıklı yaşam önerisi. Videoyu izleyin lütfen.",https://www.cumhuriyet.com.tr/yazarlar/orhan-bursali/cildimiz-gecirgen-olunca-her-turlu-hastaliklar-artiyor-2252737
Orhan Bursalı,Ucuz üretimle Batı’yı zengin etmek,17 Eylül 2024 Salı,"Demiştik ki dün, dünyada kullanılan emeğin yüzde 90’ı, Küresel Güney ülkelerine ait. Bugünkü dünya ekonomisi mal ve hizmetler için gerekli emeği yüzde 100 kabul edersek yüzde 90’ı Güney ülkelerinin emek, beyin, hizmet gücüne ait. Fakat bu yüzdü 90’lık emek, dünyada yaratılan mal ve hizmetlerden elde edilen kazançtan yalnızca yüzde 21 pay alıyor. Küresel Kuzey ülkelerinin, yani başta ABD ve Avrupa’nın elinde bir küresel servet patlaması olarak birikiyor. (Bizler de aman bu sıcak para gelsin diye peşinden koşuyoruz!) Güney’in bu zenginliği üretebilmesi için sarf ettiği zaman 906 milyar saat. Buna karşılık Güney’e bu emeğe karşılık verilen ise sadece 80 milyar saat. İşte Kuzey’in zenginliğinin kaynağı. Evet bu soruyu sorar gibisiniz: “Küresel Güney çalışanlarına Küresel Kuzey meslektaşları kadar ödeme yapılsaydı, bu saatler tam 18.4 trilyon dolar değerinde olurdu. Çalışmanın bulgularına göre Güney’deki ücretler eşit beceri gerektiren işler için yüzde 87 ila yüzde 95 daha düşük.” Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Genel kabul gören temel yanlış, Küresel Kuzey’de işgücünün yüksek nitelikli (bilim insanları, mühendisler, avukatlar vb.), Küresel Güney’de işgücünün ise düşük nitelikli (çiftlik ve fabrika işçisi) olmasından ileri geliyor. Araştırmacılardan Hickel diyor ki: “Çalışmamız, Küresel Güney’deki ülkelerin tüm beceri seviyelerinde ve hemen hemen tüm sektörlerde emeğin çoğunluğunu sağladığını ve 2021’de dünya ekonomisine 1124 milyar saatlik yüksek vasıflı emek sunduğunu gösterdi. Aynı yıl, Küresel Kuzey toplamda yalnızca 971 milyar saatlik emek sağladı.” Oregon Üniversitesi’nden sosyolog John Bellamy Foster: “Küresel Güney tüm üretimi gerçekleştiriyor, ancak aldığı karşılık berbat. Genel olarak ücretler artmış olsa da, Küresel Güney’dekiler yapay olarak düşük seviyelerde kalıyor çünkü bu ülkeler Kuzey’den para ve kaynak elde etmek için ‘dibe doğru bir yarış’ içinde”. Türkiye’de çok iyi bir örnek: İhracat rekabetinde, ücretler düşük tutuluyor, Türkiye bir ucuz emek ülkesi diye dış yatırımcılara pazarlanıyor. Herkese Bilim Teknoloji dergisindeki yazıda, kalkınma ekonomisti Heath Prince’in değerlendirmesi de var: “Küresel Güney’deki ekonomileri daha kendi kendine yeterli hale getirmek için tasarlanan politikalar ve programlar eşitsizlikleri derinleştirebilir.” Uluslararası Para Fonu veya Dünya Bankası gibi uluslararası kuruluşlardan kredi almak için ülkelerin, genellikle sağlık, eğitim ve hayatları iyileştirebilecek diğer sektörler gibi şeylere yönelik kamu harcamalarını kısmak zorunda kaldıklarını ve bunun yerine borçları ödemeye veya kaynakları diğer ülkelere ihraç etmeye odaklanıyor. Küresel Güney’in bir şekilde Kuzey’i “yakalamakta” olduğu yalanı da sömürüyü saklıyor, yeni araştırmaya göre uçurum daha da açılıyor. Örneğin Küresel Kuzey’deki ücretler 1995 ile 2021 yılları arasında Küresel Güney’deki ücretlerden 11 kat daha fazla artmış. Türkiye ve benzeri ülkeler ucuz ihracatları ile sadece Kuzey’in zenginliklerine yeni zenginlikler katıyor. Bunun farkında olan kim?",https://www.cumhuriyet.com.tr/yazarlar/orhan-bursali/ucuz-uretimle-batiyi-zengin-etmek-2248289
Orhan Bursalı,AKP’nin kuyusunu kim kazıyor?,22 Ağustos 2024 Perşembe,"Tabii ki kendisi, diyecekseniz size katılırım; koskoca bir parti, ülkenin ve dünyanın bunca deneyim birikimine rağmen ekonomik çöküşü nasıl yöneteceğini ve ülkeyi bu girdaptan nasıl çekip çıkaracağını bilemiyor ve bunu yapamıyorsa, bu konuda üç maymunu oynuyorsa ya gerçekten cahildir ya görüyor biliyor duyuyor ama yapmıyordur ya eli ayağı tutulmuş felç olmuştur ya da başka bir planı programı vardır. Bu ne ola ki: Ben nasılsa, ne olursa olsun asla iktidarı bırakmayacağım, bu nedenle bildiğimi okurum! Hayır başka bir şık daha var: Kendine güven ve kibirlilik dağları aşmıştır! *** Bütün bunlar inandırıcı geliyor mu size? Veya “Evet, bunların hepsinde bir parça gerçeklik var ama...” diyorsanız buyurun işin esasına o zaman, peki aşağıdakilere katılır mısınız? MHP AKP’ye kilit vurmuştur. Onu kıpırdayamayacak ve kendi istediğinden başka politikalar izleyemeyecek hale getirmiştir. Yani AKP’nin kuyusunu kazmaktadır. Bu birliktelik gönüllü, uyumlu, kazan kazan birlikteliğe dayalı olmaktan çıkmıştır. Bu birliktelik, krizi derinleştirici, halkı yoksullaştırıcı karaktere bürünmüştür. Baksana liderleri bile AKP’nin çok doğru yolda olduğunu söyleyip duruyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol AKP yüzde 28’lerde. Halkta iktidara karşı nefret büyüyor ve genişliyor. İktidarda sadece AKP vardır, tek bir MHP’li görünen yüz vitrinde yoktur, bütün zamları AKP yapıyor, asgari ücreti artırmayan, emeklileri süründüren hep AKP. MHP’li kimseyi görüyor musunuz? Yarın ayrılsalar, seçime ayrı ayrı girseler MHP, AKP’yi yerden yere vurur! 2015 öncesi duruma dönerler! AKP’nin ne soygunculuğu ne talancılığı ne yolsuzluğu ne ülkeyi milleti perişan etmesi kalır. Cumhurbaşkanının ülkeye ne kadar büyük ihanetler yaptığını meydanlarda bas bas bağırır. “Uluslararası sermayenin adamı Mehmet Şimşek’i biz mi getirdik?” sesleri ayyuka çıkar. İstemediği bir konuda AKP’nin direndiğini gördüğünde üzerinde “Allah bana yeter” yazılı yüzüğünü göstermedi mi? Kavala’nın serbest bırakılması AKP içinde ciddi bir gündem maddesi olunca önce Selvi ve AKP içindeki “çürük”lere salvolar, ardından Tuğrul Türkeş’e yine Kavala konusunda sert saldırı, AKP’ye vurulan kilitlerden sadece biri. Yerlikaya’yı da aldırırlarsa görevden, tam olacak. Ne o öyle yok mafya ile mücadele ediyormuş! CHP ile yumuşama da neymiş! MHP’nin zaferlerinden bahsedebiliriz. Tüm bunlar, AKP, hiç olmazsa Kavala ve Can Atalay’a hukuk ve adalet uygularsak yatırımcılara da bakın yargı ve anayasa tıkır tıkır işliyor, görünüşte mesajını verme girişimini bile yerle bir ediyor. Kazılan kuyu sadece AKP için değil, ekonomi ve millet için de... AKP liderliği de kendi kuyusunun kazılmasında işbirliği içinde. AKP’nin neden ve nasıl bu kilitlenmeye mahkûm olduğunu da yazmalıyım.",https://www.cumhuriyet.com.tr/yazarlar/orhan-bursali/akpnin-kuyusunu-kim-kaziyor-2239981
Orhan Bursalı,Sosyal medya teknoloji imparatorları evrensel dokunulmazlık peşinde,01 Eylül 2024 Pazar,"Dünya bir yalan haber sarmalı içinde; iktidarları, siyaseti, toplumları ve ülkelerde kırılgan istikrarları “düşünce özgürlüğü” yaftası altında hedef alan bir fırtına karakterine dönüşüyor. Küresel teknoloji medya şirketleriyle iktidarlar arasında çatışma, buzdağının ilk dokuzda biri olarak su yüzüne çıktı. Brezilya’da yargı X’in patronu Elon Musk ile aylardır süren karşılıklı cephe-tavır almanın sonunda, X’i ülke çapında yasakladı. Dahası, VPN ile yasağı aşmaya kalkışacak yurttaşlara ceza davası açabilecek. Mahkemenin istediği X’te Brezilya’ya yönelik yalan haberlerin temizlenmesi ve Brezilya’da milyonlarca dolar kazanan X’in bir temsilci ataması. Musk, “düşünce özgürlüğü” tehdit altında diyor. Trump’ın seçilmesi için on milyonlarca dolar akıtıyor; İngiltere’de faşist ve ırkçı kalkışma için İngiltere’de iç savaş kışkırtıcılığı yapıyor, İşçi Partisi iktidarına saldırıyor. Musk’a göre “düşünce özgürlüğü”nü kendi düşüncesi temsil ediyor. Sağcı, ırkçılığa ve faşizme kadar uzanabilecek bir düşünce, yalanları, toplumsal kışkırtıcılığı kapsasa bile özgürlük alanı içindedir. X bir sosyal medya teknoloji devidir ve küresel dünyayı sarmıştır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dünya çapında neredeyse bağımsız iktidardır. Facebook, TikTok ve diğerleri de öyledir, evrensel teknoloji iktidarları. (*) Şüphesiz insanlar farklı düşünecektir, fakat bir teknoloji devinin sahte haberleri düşünce özgürlüğü adı altında dünyaya dayatması farklı ve ilk kez karşılaştığımız korkutucu bir durumdur. Yapılan paylaşımları kimlerin, kaç kişinin görmesi gerektiği konusunu, mesela X çeşitli algoritmalarla belirliyor; bunu da özgür düşünce paylaşımı diye yutturması ve manipülasyonu ayrı bir konudur. ABD’de teknoloji tekellerinin parçalanması konusunda davalar açılmaktadır. ABD’nin bazı sağcı teknoloji patronları, hükümetlerin teknoloji devlerine asla dokunmaması gerektiğini düşünmektedir. Onlara dünyayı, insanları, toplumları istedikleri gibi şekillendirmede sonsuz özgürlük. Ne çocuklar korunmalı ne kadınlara yönelik şiddet durdurulmalı ne de sahte haberlere yasaklamalar getirilmeli. Alabildiğine, “Bırakınız yapsınlar bırakınız geçsinler” 18. yüzyıl kapitalizm zamanına geri dönüş. Bu tür teknoloji şirketleri dünyanın yeni devleri ve patronları. Trilyonlarca doların yeni imparatorları. Ne savaş sanayisi ne petrol kralları ne çelik devleri vb. hepsinin iktidarlarını yerle bir etmiş durumdalar. Ülkeleri kimlerin yönetecekleri konusunu da sahip oldukları sistemlerle şimdi belirlemek, söz sahibi olmak istiyorlar. (*) Instagram’ın ve diğerlerinin insan benliklerini nasıl esir aldığını ve hayatlarının ta kendisine dönüştüğünü, Oksijen’de Mine Şenocaklı’nın röportajını okuyunca dehşete düşmüştüm: “Instagramsız bir yaşamı hayal bile etmemişlerdi, şimdi sanki bir kabus yaşıyorlar. Özellikle Z kuşağının yaşama sevincini elinden almış bu yasak. ‘Yaşadıklarımı anlatmak değil, göstermek istiyorum ben, gösteremiyorum, bu yüzden hayatımı erteliyorum’ diyen 25 yaşındaki S.Y.A., milyonlarca yaşıtının hissettiklerini çok net özetliyor.”",https://www.cumhuriyet.com.tr/yazarlar/orhan-bursali/sosyal-medya-teknoloji-imparatorlari-evrensel-dokunulmazlik-pesinde-2243171
Orhan Bursalı,En tehlikeli şey: ‘Kaybedecek neyim var’! Dilimizi tutalım!,27 Ağustos 2024 Salı,"Evet, Türkiye’de siyasal ve toplumsal ortam bir nefret diline boğulmuş durumda. Bu dil en alttaki insanlardan tutun en üstteki insanlar dahil önemli bir çoğunluğu etkisi altına aldı. Çünkü hiçbir şey yolunda gitmiyor. Ekonomi boğuyor. İnsanlar yoksullaşıyor. İşsizlik ve pahalılık evlerin bacasından aşağı ateş topu gibi düşüyor. Mutfaklarda tencere en alt düzeyde kaynıyor. Çocukların yuva ve okul sorunları yakıyor. Aileler parçalanıyor. Komşular birbirini öldürüyor, cinayetler diz boyu. Gençler, işsizler arasında çete üyeliği revaçta. İçişleri bakanı neredeyse her gün onlarca çetenin çökertildiğini, yüzlerce çete üyesinin yakalandığını sosyal medya hesaplarından açıklıyor. Umutsuzluk diz boyu, yakalanıp yargılanmayı hapishaneye düşmeyi bu kadar umursamazlık topluma egemen olmuş muydu bilmiyorum. Zenginlik ve fakirlik arasındaki uçurumun bu kadar derinleşmesinin, eşitsizliğin arşı alaya çıkmasının sonuçlarını, insanlar okuyarak bakarak olmasa da derilerinin alt katmanlarında yaşıyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol En tehlikeli şey “Kaybedecek neyim var” düşüncesinin benlikleri esir almasıdır. Evet iktidarın dili kışkırtıcı, yaşadığımız sorunlar karşısında kayıtsız, kendi kuyusunu kazıyor, zenginlerden yoksul halk kesimine ciddi bir servet aktarımı bile düşünemeyecek veya yapamayacak, halkın hiç olmazsa bir minik gönlünü alamayacak kadar açmaz veya kibirlilik içinde. Belki de çaresizlik veya iktidarsızlık: Siz fındık üreticisinin maliyetinden bahsediyorsunuz; bakan koltuğundan, 11 yıl önce başörtülü kardeşimiz orduevlerine giremiyordu yanıtı geliyor. O kadar olsa: Afyonkarahisar Büyük Zafer’in ilk top ateşinin duyulduğu kent. 26 Ağustos’taki törende, ilk türbanlı veya başörtülü vali unvanını kazanmış (atanmış memur) kişi, belediye başkanı seçilmiş Burcu Köksal’ı bir plastik sandalyeye oturtmaya çalışıyor. Bu kadar yani! Düşündüm bunu nerede öğrendi diye, aklıma hemen İsrail Dışişleri Bakan Yardımcısı Ayalon’un, büyükelçimiz Oğuz Çelikkol’u makamına davet edip kendisininkinden alçak bir koltuğa oturtarak yarattığı diplomatik kriz geldi. Evet iktidar zehirli dilini fırsat bulduğunda kullanacak. Buna karşılık muhalefet ve insanlarımız duyarlı davranmalı, hakaret sayılabilecek ve halkın gündemini günlerce saptıracak polemik yaratacak ve iktidar trollerini harekete geçirecek (gerçi onların bahaneye ihtiyaçları yok) tutumlardan kaçınmalı. Can Atalay konusu Meclis’te konuşulamadı. Kürsüden söylenen bir sözcük, bahane arayan iktidarın ortalığı karıştırmasına yetti. Oysa konu Can Atalay’ın serbest bırakılmasını sağlayacak içerikli ve AKP’yi sıkıştıracak konuşmalardı. Nefret dili, benliğimizi sarmışsa, daha çoook Can Atalay’larla yer değiştirir. Aynı şekilde milletvekili dostumuzun da cumhurbaşkanı için (o ne söylerse söylesin!) kullandığı sözcük, gündemi değiştiricidir. Dilimizi benliğimizi tatmin için kullanmamalıyız. Bunun topluma bir yararı yok. Kimsenin de boyunu uzatmaz.",https://www.cumhuriyet.com.tr/yazarlar/orhan-bursali/en-tehlikeli-sey-kaybedecek-neyim-var-dilimizi-tutalim-2241653
Orhan Bursalı,Rotada düzeltme ama Mursicilik milyarlara mal oldu,05 Eylül 2024 Perşembe,"Şüphesiz yanlıştan geri dönüş önemlidir. Müslüman Kardeşler ve Ortadoğu’nun (Müslüman ahalinin) liderliği ham hayali, bu amaçla tüm siyasi kartların Müslüman Kardeşler’in yüzde 26 ile seçilmiş lideri Mursi üzerine oynanması, Türkiye’yi ekonomik ve siyasi çıkmazla yalnızlığa sürüklemiş, Doğu Akdeniz’de hidrokarbon kaynakları konusunda Mısır’ın Yunanistan ile anlaşmaları Türkiye’yi dışlamıştı. Mısır ve Yunanistan Türkiye’nin Libya ile anlaşmasına da karşı çıkmıştı. Bu kaybın bir bilançosunu çıkaran olacaktır. Tüm bunlar Erdoğan’ın “Katil Sisi” politikasının sonuçlarıydı. Dahası var: Ekonomik ilişkiler de dibe vurmuştu. Erdoğan iki yıldır Mısır cumhurbaşkanı ve Mısır ile ilişkileri ve yanlış rotayı düzeltmek istiyordu. Fakat Sisi işi ağırdan aldı. Dün “katil” diye seslenilen Sisi’yi şimdi “kardeş” statüsüne yükseltmek nasıl bir siyasi ve diplomatik manevradır, duygudur bilemem. Ama bu hatalı politika değişikliğine gidilirken şüphesiz arka kapı diplomasisinde pek çok özürler dilendiğini, Türkiye-Mısır kadim ilişkilerinin yeniden rayına oturtulması dileklerini sunduklarını tahmin edebiliriz. Ülkenin dış politikası anlık ve duygusal tepkilerle hiçbir zaman oturtulmaz. Hele hele, ulus devlet çağında, dış politikayı 150 yıl öncesinin Osmanlı egemenliği ve ilişkileri üzerinden okumak ve “Osmanlı Bakiyesi” anlayışı üzerinden sultanlık ilişkilerini diriltmeye çalışmak siyaset bilmemek ve dünyanın nerede olduğunu anlamamaktır. Bu yanlış politika, her ne kadar temel anlayış hâlâ Sultanizm olarak varlığını sürdürse de hayatın ve dünyanın gerçeklerine çarparak bumerang olarak Ankara’ya geri dönmüştür. Bu geri dönüşün şüphesiz ağır bir hasarlı çarpma etkisi oldu. Şimdi Sisi ile Ankara’da bu ağır hata düzeltilmektedir. İki tarihsel ve kültürel kardeş ülkenin daha bir üst düzeyde birlikte hareket etmeleri gerekir. Atatürk’ün “Yurtta barış dünyada barış” politikası değişmez bir gerçekliktir ülkemiz ve dünya için. Düşmanlığı-düşmanlıkları azaltacak, dostlukları-dostları artıracaksınız. Bu kadar basit.",https://www.cumhuriyet.com.tr/yazarlar/orhan-bursali/rotada-duzeltme-ama-mursicilik-milyarlara-mal-oldu-2244455
Orhan Bursalı,"Basın özgürlüğü, ABD, Macaristan, Türkiye",08 Eylül 2024 Pazar,"Ne kadar benzer öyküler... ABD’nin en etkili gazetesi New York Times’ı yayımlayan A.G. Sulzberger, çok önemli uzun bir makale yayımladı ve Trump iktidara geldiğinde ABD’yi basın özgürlüğü konusunda Orban’ın Macaristan örneğinin beklediğini, Trump ve ekibinin bunun işaretlerini verdiğini yazdı. Sulzberger diyor ki: (ABD) “Bir demokrasi, bu yüzden gazeteleri kapatamaz veya gazetecileri hapse atamaz. Bunun yerine, vergi yasası, yayın lisansı ve hükümet sözleşmeleri gibi bürokratik araçları kullanarak daha incelikli yollarla bağımsız haber kuruluşlarını baltalamaya girişir. Bu arada, parti çizgisini izleyen haber kuruluşlarını ödüllendirir, onları devlet reklam geliri, vergi muafiyetleri ve diğer hükümet sübvansiyonlarıyla destekler ve dost iş insanlarının diğer zayıflamış haber kuruluşlarını indirimli fiyatlarla satın alarak onları hükümetin sözcüleri haline getirmelerine yardımcı olur.” Devam ediyor: “Orban’ın, Macaristan’ı ‘otoriter bir demokrasi’ olarak yeniden şekillendirmek için daha geniş projesinin temel ayağı zayıflamış bir basındı. Bu sayede Orban gerçeği yeniden yazdı, siyasi rakiplerini zayıflattı, yaptıkları cezasız kaldı ve sonunda ülke ve halkı üzerinde kontrolsüz gücünü pekiştirdi. Bu, dünyanın dört bir yanındaki aşınan demokrasilerde tekrarlanan bir hikâye.” Trump basını epeydir halk düşmanı olarak tarif ediyor. Geçen yıl, “Geleneksel medyanın, insanları, şeyleri ve olayları bilerek dürüst olmayan ve yolsuz bir şekilde ele almaları nedeniyle titizlikle incelenecek.” söyledi. Trump’ın önemli danışmanlarından Kash Patel tehdidi daha açık yapmış: “İster cezai ister medeni olsun, peşinize düşeceğiz.” Trump zaten bir Orban hayranı. Kendisiyle görüştükten sonra onu “güçlü akıllı ve şefkatli bir lider” olarak övdü. Yardımcısı ilan ettiği JD Vance da geri kalmadı: “Macaristan, Amerika Birleşik Devletleri için öğrenebileceğimiz akıllıca kararlar aldı.” Trumpçı Heritage Foundation Başkanı Kevin Roberts diyor ki: “Orban’ın Macaristan’ı sadece muhafazakâr devlet yönetimi için bir model değil, modelin kendisi... Sevgili dostlar: Kendi medyamız olmalı.” Macar Başbakan Viktor Orban’ın siyasi direktörü Balázs Orbán daha yakın zamanda deneyimlerinden dersler çıkarmış ve “Bir ülkenin medyasını kontrol eden, o ülkenin zihniyetini ve dolayısıyla ülkenin kendisini kontrol eder” açıklamasını yapmıştı.* Sulzberger ve arkadaşları Macaristan, Hindistan ve Brezilya gibi diğer otoriter demokrasilerde basın özgürlüğünün nasıl saldırıya uğradığını incelemişler, sonuçları ise şöyle toparlıyorlar: - Kamuoyunda bağımsız gazeteciliğe karşı güvensizlik yaratarak ve bunu üreten insanlara yönelik tacizi normalleştirerek medyaya yönelik baskılara elverişli bir iklim yaratın. - Suç işleyen gazetecileri ve haber kuruluşlarını cezalandırmak için vergilendirme, göçmenlik uygulamaları ve gizlilik korumaları gibi yasal ve düzenleyici otoriteyi manipüle edin. - Hukuki dayanağı olmayan davalarda bile, dezavantajlı gazeteciliğe ek lojistik ve mali cezalar vermek için mahkemeleri, çoğunlukla hukuki davalar yoluyla, etkili bir şekilde kullanın. - Kamu ve özel sektörün diğer kesimlerindeki güçlü destekçileri bu taktiklerin farklı versiyonlarını benimsemeye teşvik ederek gazetecilere ve işverenlerine yönelik saldırıların ölçeğini artırın. - Güç kaldıraçlarını yalnızca bağımsız gazetecileri cezalandırmak için değil, aynı zamanda liderliklerine sadakat gösterenleri ödüllendirmek için de kullanın. Bu sayede, iktidar partisi destekçilerinin mali olarak zayıflamış haber kuruluşlarının kontrolünü ele geçirmesine yardımcı olur. *** Aaa, bunlar başka hangi ülkeyi anımsatıyor size?! * https://reutersinstitute.politics.ox.ac.uk/digital-news-report/2024/hungary",https://www.cumhuriyet.com.tr/yazarlar/orhan-bursali/basin-ozgurlugu-abd-macaristan-turkiye-2245247
Orhan Bursalı,O gecenin alçakları ve kahramanları,29 Ağustos 2024 Perşembe,"15 Temmuz 2016 FETÖ kalkışması gecesi darbeyi haber alınca evinden silahlarını alarak darbeciler tarafından işgal edilen karargâhına giden Kurmay Albay Güven Şağban’ın kitabı önümdeyken (Yaşadıklarımın Çığlığı-Korkusuzlar, Kırmızı Kedi*), geçmişten ders almadığı şeklinde iktidara yapılan sürekli ikazlar üzerine ben de bir iki söz edeyim, dedim. Tabii çok ciddi bir konu daha var: AKP öncesi ordudaki subayların, albaylığa geldiklerinde yüzlercesinin emekli edilmesi. Tabii generallerin de. Ağustos ayı terfi ayı, aslında Atatürkçü diye anılan veya öyle oldukları sanılanlar için artık tasfiye ayı oldu. Yüzlerce değerli albay kapı önünde. Barış Terkoğlu’na konuşan emekli Albay Ahmet Zeki Üçok, “Sadece Balyoz kumpası ile üç yıl içerisinde TSK’nin en değerli 67 general ve amirali ile 200’den fazla devrelerinin en başarılı çoğu kurmay olan albaylarımız tasfiye edildi. Askeri Casusluk davası kumpası ile de 1000 civarında genç subay, astsubay tasfiye edildi. Tasfiye edilen general ve amirallerden boşalan kadrolara FETÖ’cü askerler terfi ettirildi. Atatürkçü general ve amirallerin yerlerine 2011-2015 yılları arasında terfi ettirilen general/amirallerin 152’si 15 Temmuz darbe girişimine katıldı” diyor. Orduda Balyoz, Ergenekon, casusluk vb. kumpaslarıyla binlerce subayı kim tasfiye etti, FETÖ’cüler mi? Şüphesiz ki hayır. AKP iktidarı. 2007’de düğmeye basan da AKP iktidarı. FETÖ’cü örgütlenmenin de desteğiyle. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2007’den bu yana, demek ki 17 yıldır Ordu geçmişinden ayıklanıyor, temizleniyor, AKP’nin seçimleri ve ordu üzerinde giderek artan egemenliği, yasa ve düzenlemeleri ile tamamen. AKP kontrolünde evrim geçiren bir ordudan bahsediyoruz. Hayır vesayetçi karakterdeki önceki orduyu savunduğum yok. Tüm işaretler AKP vesayetinde bir yeni ordunun şekillendiğini gösteriyor. Tabii Atatürk düşünce ve ilkelerinin ordu içinden, yüreklerden tamamen söküp atılabileceği de bir ham hayal. Ama bu varsayıma karşılık tarikatçılığın, İslamcı köktendinciliğin ordu içinde inşa edilmekte olduğunu da söyleyebiliriz. AKP vesayeti sağlama almak için bir inanç kültürü oluşturuyor orduda. Süreç terfilerle şekilleniyor. Bu şu veya bu şekilde çatışma yaratma potansiyeli taşır. Söyleyebileceğimiz şu: AKP’ye FETÖ kalkışmasından ders almadı demenin bir anlamı yok. Ama gidişat konusunda toplumu uyarmak şüphesiz ki gerekli. Tabii ki 2007’de başlatılan orduda güçlü değişim sürecinin devamını beklemeliyiz. Önümüzdeki en az üç Yüksek Askeri Şûra toplantısında, albaylığa gelmek yaklaşık 26 yıl sürdüğüne göre, 21 yıldır iktidar olan AKP’nin emekli edeceği çok sayıda albay daha var çıkarsamasını yapabiliriz. Ama zorluk şurada ki ne kadar ayıklama yapsalar bile orduya durmadan katılan teğmenler, yüzbaşılar, binbaşılar var. Artık askeri liseler falan hepsi kapatıldı. Orduya eleman Milli Savunuma Üniversitesi’nce yetiştiriliyor. Orası da tam AKP kontrolünde, sıkı mülakatlar söz konusu. AKP, FETÖ ile resmi birlikteliğini, 2013-2016 süreciyle bitirdikten sonra tek başına ve tek patron olarak iktidarını 2017’den beri sürdürüyor. Olay budur. (*) Güven Şağban, o sırada Jandarma Genel Komutanlığı İstihbarat Başkanlığı Plan ve Güvenlik Dairesi başkanı idi. 15 Temmuz gecesi silahlarını alarak arkadaşlarıyla birlikte karargâha gitti ve FETÖ’cülerle çatışarak yaralandı. Rehin alındı, linç tehlikesi geçirdi. Bir avuç subay orada savaştı. 2017 yılında ödül olarak kurmay albay iken emekli edildi. Çünkü FETÖ’cülere karşı savaşarak aslında Atatürkçülüğünü de kanıtlamıştı! Kitabı 15 Temmuz gecesinin alçaklarını ve cesurlarını anlatıyor. Bu yıl aramızdan ayrıldı ama çok ilginç olaylar anlatıyor, heyecan ve ilgiyle okuyorsunuz. Güven Şağban’ları unutmamak için, olayları anlamak için, kitap çok iyi bir vesile, zaten kitabını da hastalığı sürecinde yazıyor.",https://www.cumhuriyet.com.tr/yazarlar/orhan-bursali/o-gecenin-alcaklari-ve-kahramanlari-2242326
Orhan Bursalı,"İşaretler kötü, nereye gidiyoruz?",20 Ağustos 2024 Salı,"Türkiye hızla anayasasız bir döngüye girdi. Anayasa Mahkemesi’nin kararları iktidarın siyasi duvarlarına, iktidarın milletvekillerinin Meclis’teki saldırılarına uğruyor. Anayasa Mahkemesi’ni Yargıtay tanımıyor. Böyle bir şey olabilir mi? İktidarın ortağı tanımıyor, hatta mahkemenin ortadan kaldırılmasını istiyor. İktidarda bir kısım, Can Atalay üzerindeki kilitlenmeyi, Anayasa Mahkemesi’nin yok hükmü gereğince çözmek istiyor. Buna inandığı için değil, Atalay’ın milletvekili olarak Meclis’e dönmesini istediği için değil, Atalay kilitlenmesi ekonomiyi de kilitlediği için. Fakat Saray bunu yapabilmek için bile iktidarsız. Üzerinde MHP kilitlenmesi ve bu konuda kendisinde bile bir iradesizlik egemen. İktidar dışındaki kimsede pahalılığın önlenebileceğine ilişkin bir inanç yok. Piyasanın etkin güçleri, yargı üzerindeki derin siyasi vesayetin, ekonominin normal kuralları çerçevesinde ilerlemesini önlediğini görüyor. Dışarıdan kaynak girmiyor ülkeye. İte kaka Çinli şirkete verilen büyük tavizlerle alınan bir yatırım sözünü, ekonominin iyiye gideceğine ilişkin bir olgu olarak kullanmak istiyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Fakat inanan kimse yok. Büyük Amerikalı fonlar borsayı soyuyor, bir geliyor, sonra büyük kazançlarla çekip gidiyor. Yine piyasanın etkin güçleri, iktidarın enflasyona karşı mücadelesinde samimiyet bulamıyor. Büyük bütçe açıklarının sürdüğünü, giderek artan borçları ve iktidar harcamalarını görüyor. Raflardaki fiyatlar, iktidarın ilan ettiği uyduruk enflasyon oranlarına göre değil, gerçek duruma göre ayarlanıyor. Dışarıdan yatırım gelmeyince, borçlanmalar ve harcamalar sürdükçe, iktidar zamlara asılıyor. Otoyollara köprülere yapılan fahiş zamlar bunun sonucu. Tüm bu zamların iki etkisi var, enflasyonu azdırıyor ve artan enflasyonun tüm ezici yükü halkın omuzlarına yükleniyor. Dolar artıyor, ihracatçı artsın diye bastırıyor. Demokrasi, hukuk, yargı, ifade özgürlüğü hak getire oldukça, ekonomi üzerindeki kara bulutlar yoğunlaşıyor. İktidar millete esas darbeyi yılsonunda, asgari ücrete ve emekli maaşlarına en çok yüzde 20 zamla vuracak. Bu konuda dıştaki para babalarına sözler veriliyor. Tarım üreticileri isyanda. Yabancı kaynaklar, millette hoşnutsuzluğun giderek arttığını duyuruyor dünyaya. Gerçek enflasyonun henüz yüzde 100’lerden bile aşağı inmediği, üstelik vergilerin ve zamların arttığı bugünkü koşullarda, iktidarın yüzde 14-20 arası ücret-maaş artışı dayatmasının mümkün olmadığını göreceğiz. İktidar şu yolu mu seçecek: Daha büyük bir otoriterliğe ve baskıya kaymak ve hesapladığı ücret artışını dayatmak. Bu da mümkün olmayacak. Aslında yargıya ve ifadeye özgürlük, Anayasa Mahkemesi kararlarına uymak ve ekonomide gerçek yapısal reformlara girişmek, Türkiye’nin daha büyük çöküşlerden kurtuluşunun tek yolu. Bunun için iktidarda anlayışın tamamen değişmesi gerek. Ama bunun mümkün olmadığının ve bugünkü politikanın daha ağır bir şekilde süreceğinin işaretleri var yalnızca... Nereye gidiyoruz?",https://www.cumhuriyet.com.tr/yazarlar/orhan-bursali/isaretler-kotu-nereye-gidiyoruz-2239320
Orhan Bursalı,"Irak’a vize yok: Vizesiz gelecekler ne süreyle, vatandaşlık verilecek mi?",18 Ağustos 2024 Pazar,"“85 milyon insan içinden ne çıkarabiliyoruz” diye sorduğumun ertesi günü, 15 yaş altı ve 50 yaş üstü Iraklılara 1 Eylül’den itibaren vize sorulmayacak açıklaması geldi. Bizzat cumhurbaşkanının Irak ziyaretinde kararlaştırılmış; ve Hakan Fidan da kararın yürürlüğü gireceğini ilan ediyor. Açıklamalarda, vizesizliğin nedenleri konusunda anlaşılır tek bir sözcük yok. Doğru düzgün yorum da yok. Neler oluyor? Baktım: Kişi başına milli gelir 4 bin küsur dolar. Yüzde 75- 80 Arap, 15-20 Kürt, yüzde 5 diğer. 46 milyon nüfus. Yüzde kaçı 15 yaş altı ve 50 yaş üstü bilmiyoruz. Bunların kaçı gelir bilmiyoruz. Vizesiz gelecekler, peki ne süreyle kalabilecekler, bir süre belirlendi mi, yoksa ebedi olarak gelip yerleşecekler mi? Hiçbir açıklama yok. Nereye yerleşecekler... Göçmen statüsü alırlar mı... Vatandaşlık verilmesi de planlar arasında mı? Gelince şüphesiz istedikleri kadar kalabilirler, Türkiye böyle bir ülke çünkü. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Irak genç nüfusunun göçünü neden kabul ediyor, onlara Irak’ta bir gelecek kuramayacakları için mi... 50 yaş üstünü neden teşvik ediyor, gidin diye... Burada ne yapacaklar, onlara da hastanelerde bedava hizmet verilmesi öngörülüyor mu… Yanıtlarını bilmediğimiz onlarca soru. İktidar, Iraklılara kontrolsüz bir şekilde kapıları neden açıyor? Kuruluş mayasında Türk vatandaşlığı olan toplumsal yapıyı, diyelim 5 milyon Suriyeli ve bilmem kaç yüz bin veya milyon Afganlı vb.’den sonra yeni bir Arap nüfusu enjeksiyonu ile iyice değiştirmek için mi? Bu nüfus enjeksiyonu Kürt yurttaşlar için de bir anlam taşıyor mu? Tarihsel olarak düşünüldüğünde, Türk vatandaşlığı üzerine inşa edilmiş bir toplumsal kültürü yok sayarak Cumhuriyetin kuruluşundan intikam almak mı? Türklerden nefret de var mı? Kendilerini Türk olarak bilenleri giderek uzun vadede azınlığa itelemek mi? Laik Türk ve Kürt nüfusu, bunlardan oluşan orta sınıfı yoksulluk derekesine düşüren ekonomik uygulamalardan sonra toplumsal etkinlik bakımından da daha alt derecelere düşürmek mi? Yukarıdaki gündemin yanı sıra güncel olarak Irak üzerinde Türkiye’nin siyasi etkisi de düşünülmüş mü? Irak’ta İran’ın siyasi etkisini biliyoruz. Iraklı Müslümanların (yüzde 95) büyük çoğunluğu Şii. İran’la ilişkilerinin dini kökeni bu. Türkiye’nin bu konuda ne gibi bir beklentisi olabilir? Türkiye-Irak ilişkilerinin bu tür ilerlemesinde, İran’ın Irak üzerindeki etkisini kırmak için çalışan ABD’nin yararı ve beklentisi nedir? Irak’la yapılan anlaşmanın, dünyanın petrol bakımından potansiyel olarak sayılı ülkelerinden olan Irak’tan petrol beklentileri de var mı? Bunların ve daha çok sayıda sorunun hepsi tartışma konusu... Bener Kavukçoğlu: Turizmin ana sorunu bir stratejisinin olmaması. 2007 yılında dönemin Turizm Bakanı Sn. Ertuğrul Günay’ın hazırlatmış olduğu bir strateji planı vardı. Eksiği ile yanlışı ile -tartışılır- detaylı bir plandı: Türkiye Turizm Stratejisi 2023. Kendisinden sonra bu plan da tozlu raflara kaldırıldı. 1970’lerden beri dünya turizmi içerisinde tartışılan “kitle turizminin” yarattığı sorunların göz ardı edilmiş olması. Bugün Bakan Sn. Mehmet Nuri Ersoy Bey’in de duayen(!) turizmcilerin de ağızlarından düşürmedikleri “sürdürülebilir turizm”in bizdeki anlamı, sürdürülemez hale getirdiğimiz yaşam (!) alanlarımızı sürdürülebilir kılmaktır. Üçüncü sorun ise size yazan bazı arkadaşların da değindiği gibi “her şey dahil” denilen, ülke kaynaklarını yok etme konusunda gerçekten her şeyin dahil olduğu vahşi sistem...",https://www.cumhuriyet.com.tr/yazarlar/orhan-bursali/iraka-vize-yok-vizesiz-gelecekler-ne-sureyle-vatandaslik-verilecek-2238697
Orhan Bursalı,TÜBİTAK’tan yanıt var: Pardus’a ne oldu?,19 Ağustos 2024 Pazartesi,"Temmuz ayının son haftasında Türkiye’nin işletim sistemi olarak yaratılmaya başlanan Pardus’un (Anadolu Parsı) projesinin ne olduğunu sormuştum. Yer verdiğim bir okur mektubundaki doğru olmayan varsayımlar ve yönelttiğim sorular üzerine TÜBİTAK açıklama gönderdi. Yanıtta Pardus’un yaşadığını görüyoruz. Biraz özetleyerek açıklamayı yayımlıyorum. *** Pardus projesinin tarihçesine https:// www.pardus.org.tr/pardustarihce/ adresinden ulaşılabilir. www.cumhuriyet.com.tr/yazarlar/orhanbursali/pardus-kaplan-degil-pars-veyurtdisi-yerlesikler-2230077 Bu bağlantıdaki sorularınızın cevabı şu şekilde: Planlama çalışmaları 2003 yılında TÜBİTAK UEKAE altında başlatılan ve 2005’te ilk kararlı sürümü çıkarılan Pardus projesi; 2012’de TÜBİTAK ULAKBİM’e taşındı, 2015 itibarıyla personel alımları yoğunlaştı, 2017 sonrasında 17, 19, 21, 23 ana sürümleri ve ana sürüm başına 5’er arasürüm yayımlandı. En güncel Pardus sürümü 16 Temmuz’da yayımlanmış olan Pardus 23.2 sürümüdür. (www.pardus.org.tr/pardus-surumnotlari-23-2/) Pardus, Debian bazlı bir sürümdür. Debian Stable kolu tüm dünyada yaygın olarak kullanılan, stabil ve en yeni özellikleri hemen içermeyen, kurumsal kullanıma daha uygun bir koldur. Pratikte masaüstü özellikleri için bazı paketlerin yeni versiyonları Pardus’a eklenebiliyor: tracker.pardus.org.tr Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Pardus’un son kullanıcılar ve kurumlarda kullanımını kolaylaştırmak için tek tıkla uygulama yüklenebilen Yazılım Merkezi (apps.pardus.org.tr) yanında bir çok uygulama da sunuluyor (pardus.org. tr/pardus-uygulamalar). Ayrıca kurumsal olarak kullanım için uzaktan yönetim merkezi Lider Ahenk, siber güvenlik sistemi Ahtapot BSGS, kimlik yönetimi sistemi Engerek de Pardus bünyesinde geliştirilmekte. Pardus dünyada en popüler iki masaüstü ortamından biri olan GNOME masaüstü ile dağıtılmakta. Ayrıca daha az sistem gereksinimi tüketen ve daha yalın XFCE versiyonu var. Etkileşimli tahtalar için MEB ile birlikte geliştirilen ETA versiyonu, eğitim ve yazılım geliştirme uygulamaları kurulu gelen Eğitim versiyonu da var. Ayrıca sunucu, bulut ve konteyner imajları sağlanmakta. Pardus imajı, 2023’te 900 binin üzerinde indirildi. Aşağıdaki adreste erişilebilir olan docker imajımız da (https://hub.docker. com/r/pardus/yirmibir) 100 bin üzerinde indirilmiş görünmekte. Pardus’un en yaygın kullanım alanı MEB bünyesindeki etkileşimli tahtalardır. https://tahta.etap.org. tr/ adresine göre internete bağlı, kurulumu yapılmış tahta sayısı 220 binin üzerindedir. Ayrıca laboratuvar bilgisayarları ile birlikte 250 binin üzerinde kullanım vardır. MEB ile yapılan sözleşme kapsamında tüm tahtaların Pardus’a dönüştürülmesi öngörülmekte. Pardus kamuda TÜBİTAK başta olmak üzere birçok devlet hastanesi, AFAD, MSB, Diyanet İşleri Başkanlığı, Strateji ve Bütçe Başkanlığı, BTK, İSKİ gibi çeşitli kurumlarda kullanılıyor. Diyanet İşleri Başkanlığı 2021 yılında 10 bin bilgisayar için Pardus sayesinde 4 milyon dolar tasarruf ettiğini açıkladı. Eyüpsultan Belediyesi 2016-2018 arası için 2 milyon dolar, Pendik Belediyesi 2017-2020 için 3 milyon dolar tasarruf ilan etti. Çeşitli kurumlardaki bazı Pardus dönüşüm tecrübelerini pardus.org.tr/ roportajlar/ sayfasından yayımlıyoruz. Ayrıca çeşitli Linux dağıtımlarını değerlendiren distro watch sitesinde Pardus, 9.52 ortalama ile en az 10 değerlendirme alan dağıtımlar arasında 2. sıradadır. Özel sektörde kullanımın tam hacmi bilinmese de Ziraat Katılım Bankası yaptığı Pardus dönüşüm lansmanında 2020- 2022 arasında 5 milyon dolar tasarruf ettiklerini bildirdi. TAB Gıda da diğer bir özel sektör örneğidir. Ülke çapında Pardus’un dönüşümü için TC Dijital Dönüşüm Ofisi ile çalışmalar yapıldı, Cumhurbaşkanlığı genelgesi çıkarıldı (https://cbddo. gov.tr/projeler/acik-kaynak/). Pardus ekosisteminde 17’si dönüşüm ortağı olmak üzere 23 iş ortağı var (pardus.org. tr/is-ortaklari/). Pardus İşletim Sistemi ve açık kaynaklı teknolojileri öğrenmek isteyenler Pardus Uzaktan Eğitim Merkezi https://uzem. pardus.org.tr/ adresinden online eğitimler de alabiliyor. https://gonullu.pardus.org.tr/ adresinden erişebildiğiniz Topluluk Portalımız Pardus İşletim Sistemi’ne çeşitli yollarla katkı sağlamak isteyen gönüllülerimizin yazdıkları makaleler ile deneyimlerini paylaştıkları bir platformdur. Okurlarınızı doğru bilgilendirme adına bu açıklamamızın yayımlanmasını rica ederiz. *** Pardus yaşıyor!",https://www.cumhuriyet.com.tr/yazarlar/orhan-bursali/tubitaktan-yanit-var-pardusa-ne-oldu-2238966
Orhan Bursalı,‘Aday kim olacak’mış Ve Kemal’in askerleri kurtardı,03 Eylül 2024 Salı,"Önce ikinciden başlayalım ki dünün devamı olsun: Genç teğmenlerin yemin töreninde Mustafa Kemal’in askerleriyiz sözlerinin, iktidar medyasını ve bazı eski bakanları dahil çığlık çığlığa bırakması akıl alacak gibi değil. Ordunun darbeciliği imiş. Yaşadığımız son üstelik en kanlı darbenin mimarı FETÖ’yü allayıp pullayıp cilalayıp devletin en önemli güvenlik, ordu ve yargı gibi kurumlarını teslim eden kendileri değilmiş gibi. FETÖ başını yalayıp bu millete yutturan gazeteci kılıklılar, bakanlar, hasretinden ölüyoruz ülkene dön diyen liderler.. sayıp dökelim mi.. Bu ülkeye bu darbe girişimini yaşatanlar, 252 insanımızın öldürülmesinin yolunu açanlar... Darbe girişimini ordu içinde önleyenlerin ağırlıklı olarak Mustafa Kemal’in askerleri değilmiş gibi... Yatıp kalkıp dua edeceğinize ve onlar olmasaydı belki de FETÖ’nün hapishanelerinde boy göstermenizi önledikleri için teşekkür edeceğinize... Bırakın, ülkede ve ordu içinde çöreklenmeye başlayan Cumhuriyet ve Atatürk düşmanı komitacıların muhtemel darbelerini önleyecek olan o genç teğmenlerdir. Korkmayın onlardan ve rahat olun. Beni hep rahatsız etti... Hepsi şimdiden önümüzdeki seçimleri CHP’li bir adayın kazandığını rüyalarında görüyor. Erken öten horozun başını keserlermiş. Bundan bile haberleri yok. İktidar medyasının sıradan adamlarının bu konuyu didiklemelerine, kaynatmalarına bir şey diyemem ama muhalefettekilere ne demeli, bilemiyorum. Aday kim olacakmış. Kulis haberleriymiş, bir sürü zırvalık veya kasıtlı olarak kendilerini kullandırmaları. Daha dört yıla yakın var. CHP lideri Özel, adeta tacize dönen tekerleme soruları durmadan yanıtlamışken... İki kişi adayımız var şimdilik, hangisi seçilebilecekse adayımız o olacak, demişken... Kim bilir, halk bilir, bir sürü ciddi anketin sonucu gösterir. Önceki gün Mansur Yavaş, şimdilik bu tartışmayı CHP saflarından dışarı atmış, diyor ki: Erken seçimlerinden önce “yandaş olarak tabir edilen televizyonların tek konusu ‘Aday kim olacak?’ deyip fitne çıkararak insanları birbirine düşürmekti. Yine başladılar. Bizler kazandığımız belediyede insanları nasıl rahat ettiririz, huzurlu bir şekilde yaşadıkları kentte nasıl memnun ederiz diye uğraşırken bu tartışmalara meze olmak hiç hoşumuza gitmiyor. Bunların CHP içerisinde bir iç çatışma yaratmaktan başka bir gaye gütmediğinin ve bizim bunların içinde olmayacağımı herkesin bilmesini istiyorum.” İşte bu kadar, muhalefeti rahat bırakmalı ve iktidarın değirmenine su taşımamalı. Burası Türkiye, köprünün altından suların hızla aktığı, ortalığı sellerin bastığı, çamurlar içinde insanların boğulup öldüğü bir ülke. Kaldı ki henüz CHP’de iktidara ciddi bir seçenek olduğu konusundaki işaretler de tatmin edici ve yeterli değil. Şimdilik belediyelerin verdiği vereceği hizmete dayanıyor genel merkez ve iktidar da bunu bildiği için belediyelerin halkla ilişkilerinde ellerini kollarını bağlayıp kımıldayamaz hale getirmenin plan ve programını yapıyor. Görmüyor musunuz!",https://www.cumhuriyet.com.tr/yazarlar/orhan-bursali/aday-kim-olacakmis-ve-kemalin-askerleri-kurtardi-2243801
Orhan Bursalı,85 milyon insan içinden ne çıkartabiliyoruz?,15 Ağustos 2024 Perşembe,"Şimdi belki de tam zamanı: Olimpiyatlarda altın madalya alacak tek sporcu çıkartamamanın eleştirisi yapılıyor. Bunun yanı sıra, bugüne kadar boy gösteremediğimiz bazı branşlarda madalya alamazsak bile başarılı sporcularımızın altı çiziliyor. Şimdi kalkıp desem ki ülkede liyakat sistemi yerle bir edilmişken, pek çok alanda her şeyi ortalama ve ortalama altına itelemek ve yeteneklerimizi ülkeden kaçırmak gibi bir ortam/atmosfer egemenken ülkeye, sporda ne başarısı bekliyoruz ki? Kolaycılık olur bu kıyaslama, yapmak istemem. Çünkü olimpiyat oyunlarında, tüm ekonomik çöküşe rağmen bizden kişi başı milli gelir, kültür vb. açısından daha ileride olmayan küçük ülkeler, beş sekiz altınla ülkelerine döndüler. Mesela Sırbistan’ın pek çok alanda yüksek yetenekli sporcu yetiştirmesini ve onların olimpiyattaki başarılarını nereye koyacağız? Demek ki yapmadığımız umursamadığımız bir şeyler var. Spor bakanı görevden affını dileyerek çekileceğine, kendine bağlı sportif federasyonların hepsinden hesap soracağını açıklıyor. Nasıl olsa kendisinden hesap soracak kimsenin olmadığını düşünüyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bakanlık bütçesinden 600 milyon liranın, kimler olduğuna hiç kimsenin şüphesinin olmadığı bazı dernek ve vakıflara aktarıldığını görüyoruz. İnsan yetiştirmek, dünyanın en zor ve ciddi işidir. Hiçbir ayrım yapmadan, ülke çapında seferberlikle, layık olanın asla hakkını yemeden, asla siyasi davranmayarak ve müdahale etmeyerek herkesin önünü açabiliyor musun? Federasyonların tümünün başlarına ve yönetimlerine sadece ama sadece layık olanları getirebiliyor musun ve sporculara gerekli güveni verebiliyor musun? Çeşitli branşlar için gerekli tesisleri yapabiliyor musun? Profesyonel davranıp sporcuların rahat geçinmelerini sağlayabiliyor musun? Olimpiyatta madalya tablosu, bu konuda gerekli yanıtı veriyor. Fehmi Köfteoğlu: “En kötü kamu hizmeti, en iyi özelleştirmeden yeğdir. Kamu, klasik anlamda din, dil, ırk, statü, ekonomik durum farkına bakılmaksınız herkesin yararlanıp alabildiği; özelleştirme ile sağlanan ise adında olduğu gibi; gücü yetenin, konumu ve ilişkileri olanın kullanabildiği/alabildiği hizmettir. Bir süreden beri İspanya, Yunanistan ve Türkiye’de şimdi de İtalya’da yükselen ‘kıyılar kamunun, plajlar da halkındır’ sesleri özelleştirmenin turizme yansımalarına karşı halkın tepkisidir. Türkiye’de anayasa, diğer ülkelerde de yasalarda kıyıların kamu malı olduğu, dolayısıyla plajların da halkın olduğu belirtildiği halde, özelleştirme rüzgârı estiği yıllarda buralar da ne yazık ki kamu alanı olmaktan çıkartılıp özel alanlar haline getirildi. Buraları özelleştirme yoluyla alanlar da bu işi ticaretin esası olan kâr etmek için, kimi yerlerde insafsız denecek düzeyde ücretlerle kullanılabilen hale getirdi. Özelleştirme kamuya değil bir kesime hizmetinin ifadesidir. Bunun sonucu halkın plajlara giremez duruma gelince tepkiler yükselmeye başladı. Yunanistan’da başlayıp Türkiye ve diğer ülkelere de yayılan ‘havlu hareketi’ bunun ifadesidir. Haklı talepleri dile getiren eylemlerin yayılması üzerine hükümet ve yerel yönetimler peş peşe düzenlemelere gitmeye başladı. Bu yönde en hızlı davranıp somut düzenlemeye giden Yunanistan oldu. Hükümet çıkardığı yasa ile kamuya ait kıyılardaki 198 plajda ücret karşılığı şezlong kullanımı, şemsiye kiralanması ve bar açılmasını yasakladı. Türkiye’de de belediyeler plajları halka açık, verilen hizmetleri ücretsiz hale getirirken hükümet de çeşitli bölgelerdeki plajları yeniden düzenleyip cüzi ücret karşılığında yararlanılabilen ‘halk plajları’ açmaya başladı. İtalya’da hükümetlerin daha önce özelleştirdiği yerlerde uygulanan yüksek ücretler nedeniyle halkın kullanamayacağı hale gelen mekânlar için yeni düzenlemelere gitmeye hazırlanıyor. Bunun üzerine ellerindeki yerleri terk etmeyeceklerini söyleyen işletmeler mekânlarını kapatarak ‘şemsiye grevi’ne gitti. Bu, bazı gazetelerde ‘işgalci çeteler’ ve ‘plaj mafyası’nın eylemi başlıkları ile yer aldı. Yapmamız gereken Yunanistan örneğindeki yasal düzenlemeye gitmek, Türkiye’de örnekleri görülen var olan mevzuatı işletip uygulamaktır.”",https://www.cumhuriyet.com.tr/yazarlar/orhan-bursali/85-milyon-insan-icinden-ne-cikartabiliyoruz-2237799
Orhan Bursalı,"Tarım nasıl çöktü: GSYH’deki payı 1980: Yüzde 26.1; 2002: Yüzde 10.2, 2023: Yüzde 6.2",26 Ağustos 2024 Pazartesi,"Bu çöküş 1980’de başladı ve AKP zamanında en alt düzeye indi. Gayri Safi Yurtiçi Hasıla ülkede mesela bir yıl içinde üretilen ve satılan tüm mal ve hizmetlerin toplam parasal değerini anlatıyor. GSYH içindeki tarımsal üretim ve satışların oranların seyrine 1980 itibarıyla bakıldığında, bugünkü dibe çakılışı net görüyoruz: 1980’de tarımın oranı 26.1’di. İşte dünyada tarımsal üretimde kendi kendine yeten yedi ülkeden biri Türkiye efsanesi o zamanlara aitti. Sonra bu oran 2002’de 10.2’ye, 2023’te ise 6.2 ye düştü. 1980’de ne olmuştu? Ekonomi çökmüştü. Süleyman Demirel, Turgut Özal’a “istikrar programı” hazırlatmış, 4 Ocak 1980’de piyasa ekonomisine geçilmişti. Paranın değeri yüzde 32.7 düşürüldü, ücretler ve kamu harcamaları düşürüldü; serbest piyasa ekonomisine geçildi, tarım ürünleri destekleme alımları çok sınırlandırıldı, ihracatçıya teşvikler gündeme geldi. 1980 Haziran’ında IMF ile üç yıllık anlaşma yapıldı. IMF’nin tüm dayatmaları uygulamaya kondu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Tabii ki kan gövdeyi götürüyordu. 1980’de 24 Ocak ve arkasından IMF kararlarının zorla da uygulanması gerekiyordu ve 12 Eylül 1980’de askeri darbe geldi arkasından. Tarımda kalalım. Anımsayan vardır, özellikle NTV’de haftalık tele ekonomi diye adı çıkan programda tüm kararlar destekleniyordu. Özellikle de tarıma desteklerin azaltılması, hatta köylüye üretimi bırakması için de maaş bağlanması düşüncesi alçakça savunuluyordu, şimdi ortalıkta görülmeyen bazı “IMF ekonomistleri”nce. Nitekim bu da Dünya Bankası’nın desteğiyle yapıldı. Çöküş böyle başladı ve AKP’nin 21 yıllık döneminde aynen sürdü: GSYH’de tarımın payı komik noktaya indi: Yüzde 6.2 Bayram Ali Eşiyok, Herkese Bilim Teknoloji dergisinin 435. sayısındaki (piyasada hâlâ) Tarımda çözülme, kan kaybı nasıl durdurulacak başlıklı yazısında diyor ki: “Tarımdaki tasfiye, başta dış ticaretin liberalizasyonu olmak üzere tarımı korumasız bırakan, üreticilerin değil şirketlerin çıkarlarını gözeten neoliberal politikalar sonucunda gerçekleşti.” Devamla: Tarımda “2002 ile 2024 Ocak-Nisan arasındaki toplam 159.4 milyar dolar ithalata karşın, ihracat değeri 113.2 milyar dolar ile sınırlı kalmış. Böylelikle tarım ve hayvancılıkta artan ithalatın neden olduğu toplam dış ticaret açığı 46.2 milyar dolar gibi oldukça yüksek bir değere ulaştı... Tarımda 2000’li yıllara kadar kendi kendine yeterli olan Türkiye, uygulanan neoliberal politikalar sonucunda sanayide olduğu gibi tarımda da artık net ithalatçı, dışa bağımlı bir ülke oldu.” “Toplam tarım alanı (çayır ve mera alanları hariç), 2002-2023 yılları arasında 2.6 milyon hektar azalarak 26.6 milyon hektardan 23.9 milyon hektara geriledi.” “Tahıllar ve diğer bitkisel ürünlerin ekildiği alan ise 2002’de 17.9 milyon hektar iken, 2023’te 16.7 milyon hektara kadar geriledi. 1.2 milyon hektar alan ekim alanı dışına savrulmuş. Çiftçinin tarımdan uzaklaşması sonucunda Türkiye buğday başta olmak üzere, diğer birçok geleneksel hububat ürününde de artık ithalatçı bir ülke konumunda.” “Birçok üründe ülke yeterlilik derecesi 100’ün altında... Tarımda yaşanan sorunlar ile birlikte milyonlarca hektar ekilebilir arazi devre dışı kalıp rant amaçlı kullanılırken, net ihracatçı olduğumuz birçok üründe bile (tahıllar, pamuk, baklagiller vb.) dışa bağımlı hale geldik...” AKP üreticiye maliyetin çok altında fiyatlar belirleyerek çöküşü hızlandırıyor: “Özellikle son yıllarda hızla artan girdi fiyatlarına karşın çiftçinin eline geçen reel ürün fiyatlarının maliyetleri karşılayamaması sonucunda üretimden kopuş hızlandı. Tarımsal üretimin düşmesi ürün fiyatları üzerinde baskı oluşturmaya başladı. Devletin ürün alım güvencesinden yoksun kalan üreticiler ya üretimden vazgeçti ya da tüccarların inisiyatifine terk edilerek savunmasız bırakıldı.” *** Bayram Ali Eşiyok neler yapılması gerektiğini de açıklıyor.",https://www.cumhuriyet.com.tr/yazarlar/orhan-bursali/tarim-nasil-coktu-gsyhdeki-payi-1980-yuzde-261-2002-yuzde-102-2241279
Orhan Bursalı,‘Her şey dahil’ ağır sömürüsü ve yeteneğini kaptırırsan,13 Ağustos 2024 Salı,"İleri teknoloji ve turizm konularındaki yazılara çok sayıda okur tepki verdi. Bu konu okurlar arasında bir farkındalık oluşturduysa, ne mutlu bize. Şimdi bazı okur mektuplarına yer veriyorum. *** Emel Ebcioğlu: Sayın Bursalı, önce şu Her Şey Dahil Kitle Turizmi uygulamasını ne bir Avrupa ülkesinde ne Japonya’da ne de ABD’de görebilirsiniz. Her yıl milyonlarca insan ülkemize gelip sürüler halinde devasa otellere yerleştiriliyor, o devasa otellerde devasa ölçülerde su, elektrik ve gıda tüketimi yapılıyor; turistler otelden ancak bir ören yerine vs. gitmek için otobüslere bindirilip çıkarılıyor, sonra da evlerine gönderiliyorlar. Harcadıkları bütün para çoğu yabancı veya yabancı ortakla çalışan otel şirketlerine kalırken oradaki yerel esnafın ve halkın turizmden kazancı devede kulak kalıyor. Her şey dahil tatil paketleri gerçekte otel şirketlerinin “Her Şey Bana” sömürü düzeninden başka bir şey değil. Otel şirketleri hem olağanüstü güzel denizlere ve plajlara neredeyse bedava konacaklar hem de doğal kaynakları ve yerel işgücünü vicdansızca sömürecekler! Şu anki turist endüstrimiz doğal kaynak tüketimine, emek sömürüsüne ve kıyı yağmacılığına dönüşmüş bir alan. İlkelliğin, açgözlülüğün, acımasızlığın nerelere vardığını gördük ama durduramıyoruz. Bu yaz tatil için Yunan adalarına giden insanlarımız güzel bir protesto örneği sergilediler. Yalnız bazı CHP’li kıyı belediyelerin yapılan yanlışlıkları görmemezlikten gelmeyi tercih etmeleri de öfkemizi katlandırıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dünyada turizmin sömürü haline geldiği pek çok ülke tabii ki var ama biz orada olmamalıyız. Kıyılardaki kitle turizmine son verilmeli. Devletimiz kitle turizmi yapan otellere yabancı müşterilerin getirdiği dövize karşılık yardımda bulunuyor, bu da yetmezmiş gibi bağımsız hareket eden turist profilinin tercihi olan ve bulundukları yere renk katan küçük işletmelerin yok olmasına göz yumuyor. Alim Doğan: Çok önemli bir konu turizm adı altında doğal varlıklarımızın yok edilmesi; bir önemli konu da su haznelerimizdeki azalma. Kaçak kuyularla hazneler boşalıyor. Halk 50 lt/gün su tüketiyorsa belki oteldekiler 3-5 misli daha fazla harcıyor. İklim uzmanlarının sesine kulak veren yok. Manavgat Irmağı son yıllarda her yaz kuruyor. Sıra Yeşilırmak, Kızılırmak’ta. Susuzluk kapıda. Suğla Gölü çekildi. Beyşehir çekiliyor. Çamlık çayını doğal akışından ayırıp Beyşehir Gölü’ne verdiler şimdi Derebucak ve Çetmi üreticileri susuz kaldı. Yavuz Karahan: Uzunca yıllar Ar-Ge çalışması yaptıktan sonra turizm girişiminde az kazanıp çok kaybetmiş biriyim. Bilinen şu ki Tayyip Bey iktidarı yandaşlarına her çeşit fırsat tanıdığı gibi en güzel kıyılarımızı turizm yatırımı için kolayca tahsis ediyor. Bugünlerde onlara sadece dava açılabilir ve sonunda kaybedilir. Buna karşın ileride çağdaş ve gerçekten milliyetçi bir yönetim seçilebilirse, ulusal referandum düzenleyerek bütün bu haksızlıklar giderilebilir, yurtdışına kaçırılan servetler geri getirilir, kıyılardaki tesisler de Hazine’ye iade edilir. Her çıkışın bir inişi vardır. Dr. Boray Uğraş: 10 yılda aldığımız göçün içinde ne var? Son 10 yılda ne kadar doktor/mühendis yurtdışına gitmiş, kaçı dönmüş? Genel bütçeden Ar-Ge yatırımlarına ayrılan pay nedir? Kullandırılan teşvik/desteklerin performansı, geri dönüşü nasıl olmuş? Teşvik/destek kontrolü yapılmış mı? Bu kadar Hazine teşvik/desteği varken şirketler neden zor durumda? Yüksek teknolojiye dayalı ürünler üretecek insan sermayen yoksa (Gary Becker-Putnam) zaten yenilgiyi kabul etmişsin demektir. Bizim orta zekâlılar cennetinde teknoloji betondur, o kadar. Beton mikserin, vincin var mı, gel kardeşim. Adam Smith’in ünlü serbest piyasa düsturuna en temel karşı çıkış Karl Polanyi’den geldi. Polanyi serbest piyasanın kendi haline bırakıldığında toplumu bozacağını, eninde sonunda ekonominin duvara toslayacağını yazmıştı (Büyük Dönüşüm). Türkiye’de uzun zamandır vahşi/yağmacı kapitalizm sürdürülüyor. Normal bir liberal devlet düzeninde bile yağmacılık hoş karşılanmaz. Belçika’daki bir limanı yakınınıza peşkeş çekemezsiniz. Giderek böyle bir düzenden herkes kendi payına düşeni almak ister.",https://www.cumhuriyet.com.tr/yazarlar/orhan-bursali/her-sey-dahil-agir-somurusu-ve-yetenegini-kaptirirsan-2237160
Orhan Bursalı,Hesap kitap; mecburiyetin matematiği,25 Ağustos 2024 Pazar,"AKP’nin kuyusunu kim kazıyor diye sormuştuk ve AKP’ye vurulan MHP kilidini analiz etmiştik. Tüm yönetim kötülüklerini, tüm yoksullukları, derin krizleri AKP’nin üzerine yıkan küçük ortak resmi olarak iktidarda değil ama kendi politikalarını AKP’ye uygulatır bir pozisyona kendisini konumlandırdı. Bir yandan devletin önemli güvenlik kadrolarını MHP’leştirirken görüntüde her şeyde AKP var. Siz sokak röportajlarında veya hadi baş muhalefet CHP’yi de katarak söyleyelim, yaşadıklarımızdan, büyük çöküşken herhangi bir kurum ve etkin kişinin ve halkın MHP’yi sorumlu tuttuğunu gördünüz mü? Halk AKP’yi sorumlu tutuyor, tamamıyla ve bütünüyle. Ama bu sistemi ayakta tutanın da MHP olduğu unutuluyor veya görünmüyor. MHP’nin oyları istikrarlı, yüzde 10’larda. AKP’nin ise yüzde 28 ve altında. Belki şu anda AKP’nin veya cumhurbaşkanının yapılan ağır hatayı itiraf etmesi veya görmesinin zamanı: MHP’yi resmen adıyla sanıyla hükümet sisteminin içine almaları gerekirdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama onlar, kendilerine olan yüksek güvenin ve muazzam kibirlerinin kurbanı olarak tüm sorumluluğun kendilerinde olmasını büyük bir mutlulukla karşıladılar: Ne güzel, bizi hep dışarıdan destekliyorlar! Ama geldikleri nokta: Adım bile atamamak! İktidarın sürmesi MHP desteğine bağlı. MHP desteğini çektiği anda, Meclis erken seçime gider. Veya Saray’ın MHP dışında mesela Saadet Partisi (Gelecek Partisi ile birlikte) 20 milletvekili, DEVA 10, diyelim İYİ Parti’den de bazı katılımlarla, Saray’ın da yetkilerini kısıtlayan yeni bir protokolle resmen bir koalisyon hükümeti kurması gerekir. Belki seçim ayarlı, parlamenter sistem ayarlı... İşte aklınıza ne gelirse... Bu deveye hendek atlatmak kadar zor olsa bile bir olasılıktır. Kendi kendime diyorum ki: Boş konuşuyorsun! Ama Meclis, parlamenter sistemi öngören bir anayasa değişikliği üzerinde anlaşırsa güçlendirilmiş parlamenter sisteme geçilir. Bunun en büyük düşmanı da MHP kalır geride. Saray’ın bu tür belirsizliklerle dolu hesaplarla işi olmayacaktır. Tek çıkar yol olarak Saray, MHP kilidine, politikalarına boyun eğerek önümüzdeki 3-3.5 yıl içinde uyguladığı ekonomi politikalarının sonuç vermesini beklemek olarak görüyor. Aslında MHP kilidi buna da engel. Ama Saray’ın hesabı şu: Üç yıl sonra dolar biriktiririm, kesenin ağzını açarım, enflasyonu körükleyecek sanal bir saadet zinciri yaratırım ve işte biz demedik mi düzeltirse yine AKP düzeltir ekonomiyi moduna geçerim ve seçimi kazanırım. Peki Saray’da bu hesabın imkânsızlığını ve tutmayacağını söyleyecek kimse var mıdır? Eğer mutlaka iktidarda kalacağım düşüncesi varsa o zaman Türkiye başka bir sarmala sokulmak istenecek demektir. Bugünleri bile mumla aratacak. Küçük ortak buna hazırdır da Türkiye hiçbir zaman hazır olmayacaktır.",https://www.cumhuriyet.com.tr/yazarlar/orhan-bursali/hesap-kitap-mecburiyetin-matematigi-2240985
Orhan Bursalı,"Harbiyeliler, vatan aşklarını dile getirdi, siyasete çekmeyin",02 Eylül 2024 Pazartesi,"Asker vatan savunması için var. Harbiye mezunu teğmenlerin ant içme töreninde “Mustafa Kemal’in askerleriyiz” demeleri, anayasanın ilk 4 maddesindeki laik, demokratik, sosyal hukuk devletine bağlı olduklarını bile getirmeleri iktidar cephesinde sorun olmuş. Şöyle mi düşünüyorlar: “Yahu o kadar kontrol ediyoruz askere alımlarda, mülakat filan, bunlar hâlâ ne diyor? O kadar emekli ediyoruz kurmay albayları. Elde var sıfır mı olacak yani?” Bahsettiğim anayasa maddesi şeklen kalmış, daha doğrusu şeklen bırakılmış. Şöyle mi düşünüyorlar: “Demokratik devletin sadece lafını bıraktık. Sosyalliğin dibini kazıdık. Laiklik hak getire. Hukuk desen namevcut. Peki bu teğmenler bunu görmüyorlar mı? Bize baş mı kaldırıyorlar? Atatürk hakkında gerçek düşüncemizi bilmiyorlar mı? Ayyaş dedik, Vahdettin dedik...” Sanmıyorum, o kadar değil. Yazmak istemediğim bir konuya girdim. Masum genç Harbiyeliler, vatan aşklarını dile getirdiler. Onların üzerinden siyasi polemiğe girişmek kadar yanlış bir şey olamaz. Ama iktidara yakın olanlar böyle yapıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şu mu: Daha iki gün önce cumhurbaşkanı, “Ben ordunun başkomutanı olarak” demişken şu Harbiyelilere ne oluyor? Ne yani, yarın iktidar değişirse bu kez de yeni gelenin mi adını dile getirecekler? Orduyu siyasetin içine çekmek yanlıştır. Sonra elimizde birbirini düşman gören bir ordu kalır.  2016 Temmuz’u gibi. Ordu içinde HÜDA PAR isimli Türkiye Cumhuriyeti’nin kuruluşuna, kuruluş ilkelerine bile düşman, geçmiş uzantısı cinayetlerle dolu bir yapıya bağlı askerlerin varlığını düşünün. Olmaz olmaz demeyin. Cumhur İttifakı’nın bileşeni ayol. Bahçeli ile eller havada... Cumhurbaşkanı dört milletvekiliyle Meclis’e soktu, lanet propagandalarını yapıyorlar. Salt, PKK düşmanı oldukları için. Diyarbakır’da yaşamaya başladığımız saldırılarla ilgisi var mı, varsa bile bilemeyiz. Adamlar iktidarın bileşeni. Konudan ayrılmayalım: Mustafa Kemal, dikkate alınmayacak bazı azınlık mı azınlıkların dışında, bu milletin ortak bileşeni. Hiçbir millet ülke kurucu babalarını asla tartışmaz ve sadece minnetle anar ve kabul ederken içimizden bazılarının kafaları nasıl çalışır anlamam mümkün değil. Genç teğmenler Harbiyeli atalarından başka kimi örnek alabilirler ki? Kendini bilmez soytarıları bunu komitacılık olarak niteliyor. Atatürk ise hiçbir zaman komitacı olmadı, milletine güvendi ve orduyu da daha sonra siyasetin dışında tuttu! Tarih bile bilmeyen bir ümmi topluluk sarmış dört bir yanı. Tam tersine vatan savunmasında, Atatürk gibi olacaksınız, demeleri gerekir. Bilimi ve aklı vatan savunmasında rehber edineceksiniz. Bunlara kalsa harp okullarında fizik, kimya, matematik değil, mızraklı ilmihal okuturlar öğrencilere. Öyle bir havaları var!",https://www.cumhuriyet.com.tr/yazarlar/orhan-bursali/harbiyeliler-vatan-asklarini-dile-getirdi-siyasete-cekmeyin-2243434
Orhan Bursalı,"Turizm mi, ileri teknoloji mi Özal, turizm geleneğini başlattı",11 Ağustos 2024 Pazar,"Perşembe günkü yazım ve turizm konusunda okur mektubu, sanki turizm mi ileri teknoloji mi seçeneklerinden birini tercih etmemiz gerekiyormuş gibi algılandı. Şüphesiz ki hayır. Türkiye seçeneğini Özal ile yaptı. “Turizm” dedi. Bilimsel teknolojik araştırma-geliştirmeye gerek yok dedi. Bunu yapamayız, bu konuda ileri ülkeler çalışıyor, yapıyorlar biz de onlardan alıyoruz. Özal’ın kısır bir bakışı vardı. Burada Özal muhasebesi yapacak değilim. Zaten Türkiye’de işbaşına gelen tüm popülist politikacılar benzer özellikler taşıyordu. Günü, yılı, 3-5 yılı kurtaralım iktidardayken sonrasına bakarız. Hepsi planlı, odaklı kalkınmayı bir kenara atmışlardı. Bu süreç Menderes ile başlamıştı: Bize plan değil pilav lazım sözleriyle. Pilavı ancak planla kazanabileceğimizi anlamayan veya ülkenin orta vadeli geleceğini bile düşünmeyen sıradan politikacılar ile bugünlere geldik. Zor olan ileri teknolojik hedeflere yoğunlaşmak yerine, kolay olanı seçtiler: inşaat, otel... Akdeniz Ege gibi altın sahillerimiz varken bilimle teknoloji ile ve bunlara adam yetiştirmekle, adam olmakla kim uğraşacak?! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gelinen nokta, bugün halka özgürce girecek sahillerin neredeyse kalmaması ve talanın hâlâ sürmedi. Politikacıların kafası, paranın ne kadar hızlı döndüğüne çalışır. İnşaatçılık 2-3 yıl içinde büyük kazanç alanı, hızla kasalara para giriyor. Ama derdimiz de tam orada başlıyor. 1950’lerden beri yaşadığımız irili ufaklı ama İMF’nin yönetimine geçtiğimiz 19 kadar krizin temel meselesi, ekonominin yeteri kadar yeteri kadar döviz üretememesi ve 50-60 milyar ve daha fazlası cari açık. İktidara gelenler har vurup harman savurduğu için de bütçe hep delik. Özcan Kadıoğlu’dan aldığım şu bilgileri paylaşayım: 2003-2023 Nisan arası: Yüksek teknolojili ürün ihracatı: 98.5 Milyar $ Yüksek teknolojili ürün ithalatı: 436.3 Milyar $ Aradaki fark 337.8 Milyar $. 2017 yılında ithalat 28.8 milyar dolar ile rekor kırarken, ihracatımız ise 5.71 Milyar $ ile olağan seyretmiş. Hem dış ticaret açığı hem cari açık vermemizdeki en büyük kalem, ihtiyacımız olan yüksek teknolojiyi sürekli ve artan ölçüde ithal ediyor olmamız. Bu iktidar zamanında bu tabloda değişen bir şey olmamış. İhracatımız içinde yüksek teknonun payı yüzde 3. Yüksek teknoloji ihracatımız ile aynı kalemde ithalatımızın sadece yüzde 27.7’sini karşılayabiliyoruz. İktidarın ileri teknoloji HIT-30 teşvik programı bu nedenle bu sütunlarda eleştirildi. Salt teşvikle bu iş olmaz dedik. Boş politik laklakları severiz biz, konuş babam konuş, günlerce aylarca yıllarca. Bu konulara, ilgi çekmediği için kimse girmez. Kimse de yahu bizim temel sorunlarımız ne diye merak etmez. Bir iki bilgi daha paylaşacağım, ekonomi ile ilgili ama bugün pazar kafa şişirmeyeyim fazla! Turizm ile ilgili okur görüşlerine de yarın devam ederiz.",https://www.cumhuriyet.com.tr/yazarlar/orhan-bursali/turizm-mi-ileri-teknoloji-mi-ozal-turizm-gelenegini-baslatti-2236565
Orhan Bursalı,Belediyelerle milletin ümüğü sıkılacak ve yurtdışı yerleşikler konusu,25 Temmuz 2024 Perşembe,"Burası Türkiye, gündem çok hızlı değişiyor ve siyaset sertleşiyor. İktidar CHP’li belediyelerin boğazını sıkarak yaşayamaz, hizmet edemez duruma getirme dönemine geçiyor. AKP’li belediyelerin bıraktığı milyarlarca borcu, CHP’li belediyelerin borcu sanıyor. AKP’nin yerel seçimlerden önce “Bizi seçerseniz hizmet var, seçmezseniz yok” açıklamalarının şimdi hayata geçirilmesini görüyoruz. Yani CHP nezdinde halkı cezalandırma aşamasındayız. Bu konuyu pazara yazacağım. Şu gurbetçiler tartışmasını okurlar sürdürüyor. Birkaç mektup paylaşacağım. Cem Muşkara: Kangren olmuş bir yaraya dokunmuşsunuz, işin garabeti bunu kesip atamıyoruz da. Şu anda belki birçok gurbetçinin hâlâ ülkede aile bağları var ama menfaat bağları yok. Aile bağlarının büyük kesimi de kırsal kesimden; döviz kazanıp ülkemizde TL harcamak avantajına sahipler. Buradaki akrabasına 100 Avro gönderse o akraba ihya olur! Hiçbir zaman TL’nin değer kazanması işlerine gelmez. Bu sebeple AKP gibi kötü yönetimleri severler. Muzaffer Oğuz: Yurtdışındaki yurttaşlarımza haksızlık yapmak istemem ancak ülkemizde yaşamayan insanların birçok acıyı sıkıntıyı bizler kadar içselleştiremedikleri bir gerçek; keşke onlarda ülkelerini bırakıp yaban ellere gitmek zorunda kalmasalardı. Onlara yurtdışında yaşarken anavatanlarındaki gerçekleri maalesef anlatamıyoruz. Aynı benzerlik yurtiçinde de geçerli. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Fikret Yüksel: Sayın Bursalı okuyucunuza sorun lütfen. Yurtdışında yaşayan Türklerin yılda kaç defa anavatana geldiklerini ve kaçının vatanında mülk vs. aldıklarını dolayısıyla milli gelire ne kadar katkıda bulunduklarını, ne kadar vergi ödediklerini. Bunlar araştırılmış mıdır? Hep yurtdışında ikamet edenlerin daha çok iktidar partisine oy verdikleri söyleniyor. Ama bunun diğer partilerin eksiklikleri olduğunu gören ve sözü edilen partileri sorgulayanı şimdiye kadar basında görmedim. Kırk altı yıldır yurtdışında yaşıyorum. Bu sürede en azından ebeveynlerimi düzenli olarak maddi anlamlı destekledim. Onlar da anavatanımda yaptıkları harcamalarla ekonomiye katkıda bulundular. Benim durumumda olan eminim yüz binlerce vatandaşımız var. Ama gaye nedir? Yurtdışında yaşayanları başkalaştırmak mı? Bir okur: Dışişleri Bakanlığı’ndan emekliyim. Toplam 11 yıl Almanya’da görev yaptım. İki yıl merkezde yurtdışı Türklerle ilgili genel müdür yardımcılığı görevim var. Bu görev sırasında da yurtdışında yerleşik vatandaşlara oy hakkı tanınmamasını savundum. Siyasal erke kabul ettiremedik. Bir ekleme de yapmak istiyorum: Gurbetçilerin Türkiye’deki seçimlerde oy kullanmaları ülkede yaşayanların aleyhine sonuçlar yarattığı gibi Türkiye’deki siyasi bölünmelerin gurbetçilerin arasına taşınmasına da yol açmakta asıl kendi ortak sorunları üzerinde sağlamaları gereken birlik ve beraberliği de bozmaktadır. Pardus’a ne oldu? Pardus’un geçmiş hikâyesi şöyle: “Fatih Projesi” fikrini 2007’de ortaya attı, içinde ODTÜ mezunlarının ağırlıklı olduğu birkaç genç. Henüz devletin herhangi bir kurumunun haberi yoktu böyle bir projeden, nihayet devlete bu fikirlerini duyurduklarında, Fethullahçılar fikir sahibi gençleri devre dışı bırakıp projeyi sahiplendi, hemen sonrasında TÜBİTAK “Bunu artık biz geliştireceğiz” dedi ve Pardus’a el koydu; yani o vakte kadar açık kaynak kodlu ve özgür bir dağıtım olan Pardus’u devletleştirdiler. İşte o zaman, “Pardus’un gelişmesini istemiyorlar; işi Microsoft’a falan paslayacaklar herhalde” diye dedikodular zaten yayılmıştı; aslında devletleştirerek Pardus’un fişini çektiler. Fethullahçıların ne mal olduğu anlaşılıp devletten uzaklaştırıldıklarında ise Pardus için artık çok geç kalınmıştı. *** 154 kişilik MHP/Bahçeli hesap sorulacaklar listesinde olan birisi olarak çok merak ettim: Bahçeli dün 24 Temmuz Basın Özgürlüğü Günü’nü kutlayan bir “eylemde” bulundu mu? Bulunduysa çok ayıp etmiş. Liste tam bir fişleme. Savcıların harekete geçmesi gerekir. Ama nerede...",https://www.cumhuriyet.com.tr/yazarlar/orhan-bursali/belediyelerle-milletin-umugu-sikilacak-ve-yurtdisi-yerlesikler-konusu-2230890
Orhan Bursalı,HIT-30: İleri teknoloji hayaline temel eleştiriler,04 Ağustos 2024 Pazar,"Sanayi ve Teknoloji Bakanlığı’nın hazırladığı ve cumhurbaşkanının açıkladığı ileri teknolojiler yatırım teşvik programından iki yazı önce bahsetmiştim. Beş yıl içinde Türkiye’yi ileri teknolojilerde odak ülke yapma iddiası veya hayali paylaşılmıştı. Bu yazıda ileri teknoloji yatırımları ve üretimleri uzmanlığına yıllarını vermiş teknoloji danışmanı Müfit Akyos; yine büyük şirketlerin Ar-Ge merkezlerini yönetmiş ve bizzat teknoloji üreten Ali Akurgal ve yine kalkınma ekonomileri ve yüksek teknoloji ilişkileri üzerine kitapları olan (*) iktisatçı Bayram Ali Eşiyok’un görüşlerine başvurdum. Her üçünün de Herkese Bilim Teknoloji dergisinin yazarları olduğunu belirtirim. Bayram Ali Eşiyok diyor ki: “Türkiye’nin son 40 yılı aşan deneyimi incelendiğinde, sanayi politikalarının sadece bir öğesini oluşturan teşviklere dayalı bir stratejinin başarız olduğu görülmekte. Bu bağlamda yapısal sorunlar (düşük teknolojiye dayalı üretim ve ihracat başta olmak üzere) daha bütüncül bir perspektifte değerlendirilerek, teşvikler yanında, bilim ve teknoji politikaları başta olmak üzere, yatırım ve dış ticaret politikalarının birlikte ele alınması gerekir; son yıllarda giderek derinleşen yapısal sorunlarının çözümü planlı kalkınma stratejisine ve stratejinin temel bileşeni olarak sanayileşme politikalarına bağlı...” “Bilim, teknoloji ve sanayileşmede başarılı olmuş Uzakdoğu Asya ülke deneyimleri incelendiğinde bu ülkelerdeki teşviklerin karşılıksız dağıtılmadığı (belli şartlara bağlandığı), bağış niteliği taşımadığı görülmekte. Asya ülkelerinin aksine Türkiye ve Latin Amerika ülkelerinde ise teşviklerin giderek sermaye transferine dönüştüğü, herhangi bir karşılık ilkesine göre dağıtılmadığı, ahbap çavuş kapitalizminin  önemli bir öğesini oluşturduğu izlenmekte...” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Peki nasıl yapmalı? “Bu nedenle salt teşviklere dayalı bir sanayileşme politikasının başarı şansının olmaması bir yana, eğer sadece teşviklere dayalı bir politikada ısrar edilecekse bu teşviklerin (kamu kaynaklarının) belli karşılıklar çerçevesinde dağıtılması gerekir. Örneğin, herhangi bir yüksek teknoloji yoğunluklu sektördeki teşviklerden yararlanan proje/firma her yıl için öngörülen yatırım hedeflerine ulaşıp ulaşmadığı denetlenmeli, kaynak tahsisi buna göre yapılmalı. Böylelikle görece ucuz elde edilen kamu kaynaklarının kötü niyetle kullanımının önüne geçilebilir.” Diğer yandan teşvikten yararlanan firmanın teşvik alırken şarta bağlanan hedeflerini ne düzeyde gerçekleştirdiği izlenmeli. Örneğin teşvikte şarta bağlanan ihracat, üretim, istihdam ve Ar-Ge gibi  hedeflere ulaşıp ulaşmadığı denetlenmeli, hedeflerdeki sapmalara koşut teşvikler kesilerek daha önce ödenen kamu kaynakları mahsup edilmelidir. Böylelikle teşvikler birilerini zengin etmeye yönelik bağış niteliği taşımıyacak, sınırlı kamu kaynaklarının etkin kullanımı sağlanacaktır. Yarın Müfit Bey ve Ali Bey ile devam edeceğim. (*) Eşiyok’un e-kitapları: “Bilim Teknoloji ve Sanayileşmede Neden Tökezledik?”; “Kore Nasıl Kalkındı, Türkiye ile Karşılaştırmalı Bir Analiz”; “Dünyada ve Türkiye’de Bilim ve Teknoloji”; “Türkiye Ekonomisi Nereye?”; “Türkiye Neden Kalkınamadı, Sanayileşmeye ve Kalkınmaya Dış Müdahaleler?”; “Türkiye Sanayi 4.0’a hazır mı?”; “İstanbul Nasıl Kurtulur, Alternatif bir Model Tasarımı”; “Sosyal Politikalar, Yoksulluk ve Gelir Dağılımı”. Tüm bu araştırmalara e-kitap olarak şuradan ulaşabilirsiniz: https://abonelik.herkesebilimteknoloji.com/hbt-akademi/?product-page=1",https://www.cumhuriyet.com.tr/yazarlar/orhan-bursali/hit-30-ileri-teknoloji-hayaline-temel-elestiriler-2234401
Orhan Bursalı,"Instagram üzerinden ülke okuma, turizm ve tekno kölelik",12 Ağustos 2024 Pazartesi,"Sıtkı Ergüney diyor ki “Turizmin Türkiye’de eşkıyalığa, soygunculuğa dönüştürüldüğü gerçek. Pek çok alanda olduğu gibi turizm de yasadışı işlerin sergilendiği bir sektör. Ancak bu onun önemsiz, küçümsenecek bir konu olduğu anlamına gelmez”. Şüphesiz Sıtkı Bey, diyorsunuz ki ayrıca “Fransa, İtalya, İngiltere, Japonya, Çin, Rusya turizmden gelir sağlıyorlar”. Bu ülkeler teknoloji ve bilimsel üretimde başa güreşenler. Geleceklerini turizme bırakmamışlar. Ürettiklerini biz gibilere satıyorlar ve ileri teknoloji üretiminde yarışıyorlar çünkü zenginlik orada. Doğan Kuban Hoca sık sık der: “Ya ileri bilim ve teknoloji üreten ülkeler arasına katılacaksınız ya da üretenlerin kölesi olacaksınız.” Şimdi bizim gibi ülkelerle birlikte bu ileri teknoloji medya üretimlerine olan bağımlılığımız nedeniyle “tekno köleler” diye sınıflandırılıyoruz. (Bakınız, Özlem Yüzak, www.cumhuriyet.com.tr/yazarlar/ozlem-yuzak/filler-tepisirken-tekno-somurgecilik-2236000) Mesela Instagram bu tekno-sömürgeciliğin dünya çapında yaygın araçlarından biri. Biz salt iletişim özgürlüğü yönüyle ilgileniyoruz. Dokuz gün kapatılınca (Tabii ki özgür platform olarak kalmalı, kapatılması trajikomik bir iktidar güldür güldür şovu) vay haberleşemiyoruz, videolarımızı güzellik resimlerimizi paylaşamıyoruz, mallarımızın reklamlarını yapamıyoruz, seks pazarındaki kızları kadınları izleyemiyoruz, diye kıyameti koparıyoruz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Instagram’ın, X’in ve benzerlerinin sömürge araçlarıyız aynı zamanda. Parayı onlar kazanıyor, Amerikan borsalarında trilyon dolarlar dönüyor. Üstelik X’i ele geçiren yeni patronu, bu kullanışlı aletini dünyada gericiliğinin ve faşizmin kışkırtıcılığı için de kullanıyor. Turizm, sanayileşmenin alternatifi ya da ayak bağı olmamalı. Şüphesiz “Turizm eğitim de yaratıcılık da ister”. Görsek keşke! Ama ülkeyi ve insanları tekno-sömürge aracına dönüştürürseniz, sanayileşmeyi boşlarsanız turizm alanlarını da insanlarınıza rezil edersiniz. 40-50 milyar turizm geliri beklentisi, savaşlar, gerilimler, düşmanlıklar vb. nedenleriyle bakmışsınız. 20 milyarlara düşmüş. İktidar kıyameti koparıyor!  Lüks oteller kan ağlıyor, ayakla kalmak için Hazine’ye hortum takmaya çalışıyor hükümet eliyle. Bağımlılık böyle bir şey! Yine Özcan Kadıoğlu’nun çalışmasından, ekonomimizin yapısı içler acısı: Türkiye imalat sanayisindeki KOBİ’ler teknolojik düzeylerine göre sınıflandırıldığında Yüzde 56.4’ü düşük teknoloji sınıfında üretim yapıyor. Bu şu demek, emek yoğun ağırlıklı, yükte ağır, fiyatta ucuz (pahada hafif!) Peki KOBİ’likten çıkmış büyükler çok daha mı iyi? Hayır: Yüzde 44.9’ü düşük teknolojide. Bu şu anlama geliyor: TL’nin değerini düşük tutun ki dış rekabette mal satabilelim, bas bas bağırıyorlar, rekabet edemiyoruz! Tabii bu durum emeğin asgari ücretin de ucuz tutulmasını gerektiriyor. Nitekim, bugün yapılan tam da bu! Oysa ileri teknoloji üreten ülke sınıfına girebilseydik, sattığımız malların değeri yüksek olacaktı, bilgi toplumuna doğru yol alacaktık, ücretlerimiz emekli maaşlarımız daha yüksek olacak ve daha insanca yaşıyor olacaktık! Başka okur mektuplarım var ama Sıtkı Ergüney’in “Turizmin Türkiye’de eşkıyalığa, soygunculuğa dönüştürüldüğü gerçek. Pek çok alanda olduğu gibi turizm de yasadışı işlerin sergilendiği bir sektör” sözlerine yine siyasi yorumla bitireyim yazıyı: Evet ihracatı teşvik etti ama milyarlarca yolsuzluk bu alanda yapıldı, taş toprak mobilya araç gereç ne varsa sanki ihraç edilmiş gibi beyan edildi ve alınan ihracat teşvikleriyle soyguncu ahlaksız namussuz zengin bir kitle yaratıldı. Özal, “Ben insanın zengini severim” diyordu. Onlara alkış tuttu. Bir de devlet içinde rüşveti meşrulaştırdı: “Benim memurum işini bilir!” Memur maaşlarını adam gibi yaşama düzeyine çıkartacağına, iş yapmak için verdiğimiz rüşveti memurlarına hediye etti. O andan itibaren Türkiye devrilmiştir. Bütünüyle ve her şeyiyle. Tabii ki sahillerin peşkeş çekilmesi de bunun bir parçası. Özal’ın düzeni birkaç katıyla alabildiğine sürüyor. Niye şaşırıyorsunuz ki! Bir kez mihrap yıkılınca cami de din de inanç da bu düzenin kullanışlı araçları olur.",https://www.cumhuriyet.com.tr/yazarlar/orhan-bursali/instagram-uzerinden-ulke-okuma-turizm-ve-tekno-kolelik-2236793
Orhan Bursalı,Pardus kaplan değil pars Ve yurtdışı yerleşikler,23 Temmuz 2024 Salı,"Önce dünkü yazımda, Türkiye’de geliştirilen “yerli ve milli”, üstelik Microsoft tabanlı olmayan işletim sistemi Pardus’un adının “Anadolu kaplanı”dan geldiğini yazmıştım. Daha önceki yazılarımda Anadolu parsı doğru betimlemesini kullanmama rağmen yıllar için bellekte yanlış yer ediyor. Okurum Hasan Torlak düzeltiyor beni: “Dijital savaş ile ilgili yazınızda iletişim sistemi Pardus adını ANADOLU KAPLANINDAN almadı. Pardus, ismini PANTHERA PARDUS TULLİANA olarak bilinen endemik Anadolu parsından (veya leoparı) alır. Anadolu kaplanının bilimsel adı ise Panthera tigristir.” Anadolu leoparı son yıllarda tekrar keşfedildi ve halen Antalya ve Isparta dolaylarında yaşadığı uzmanlarınca belirtilmekte ve videoları yayımlanmakta. Hasan Bey’e teşekkürler. Fakat Pardus’u yaratanlardan bir açıklama bekledik ama gelmedi. Soruyu tekrar edeyim: Pardus kullanılıyor mu herhangi bir yerde? Kullanılmıyorsa neden ve ne gibi engellerle karşılaşıldı? Okur mektubuna yer vermişken yine önceki yazılarımda yurtdışı yerleşiklerin seçimlerde oy kullanmaları üzerine, yine bir okur, Alpaslan Şefkatli’nin görüşlerine yer vermeliyim: “Geçenlerde sosyal medyadan yayılan ‘Gurbetçiler yıllık 2 bin Avro vatana destek vergisi verecek’ iddiası gündeme geldi. Neyse ki İletişim Başkanlığı Dezenformasyonla Mücadele Merkezi iddiaların doğru olmadığına dair bir açıklama yaptı da gurbetçilerin yüreğine su serpildi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Eğer böyle bir vergi olursa, birçok gurbetçinin Türk vatandaşlığından çıkmak isteyeceğinden eminim. Çünkü bizde milliyetçilik, kişilerin çıkarlarına göre belirleniyor. Ama ben şimdi bu konuyu tartışmak amacında değilim. Tartışmak istediğim konu, gurbetçilerin ülkemizin siyasetini etkileme güçleri. Anadolu Ajansı’nın haberine göre yurtdışında 7.5 milyon gurbetçi yaşıyor. Bu sayı maddi ve manevi olarak önemli bir güç. 2023 cumhurbaşkanı ve milletvekili seçimlerinde gurbetçilerin kullandığı oy sayısı yaklaşık iki milyon. İki milyon oy da yaklaşık yüzde dört oy oranına denk geliyor. Yani gurbetçilerin oyu bir seçimin kaderini değiştirecek güçte. “Yurtdışında çalışan ya da yaşayan, vergilerini yaşadıkları ülkeye veren, birikimlerinin çoğunu yaşadıkları ülkede tutan, yılda en çok bir ay olmak üzere ülkemize gelen (ya da gelmeyen), kısaca ülkemizle yabancı bir turist kadar ilgisi olan kişiler. Ülkemizdeki asgari ücretin açlık sınırında ya da altında olması, insanlarımızın geçim derdi altında ezilmesi onları etkilemiyor. Motorlu taşıtlar vergisini iki defa ödemek gibi bir gariplik ve her adımda vergi vermemiz gurbetçileri etkilemiyor! Maddi sıkıntı yüzünden intihar edenler, boşananlar, cinnet geçirip ailesini katledenler onları ilgilendirmiyor! Ülkede işsizlik, gençlerimizin iktidar partisinden ya da tarikatlardan tanıdığı olmaması yüzünden işsiz kalması ve eğitimlerinin heba olması gurbetçileri ilgilendirmiyor. Bir güreşçi bir bankanın yönetim kuruluna getirilirken üniversite bitirmiş bir gencin inşaatlarda çalışması ve liyakatsizlik onları ilgilendirmiyor. Ülkemizde gazetecilerin ve yazarların, sanatçıların fikirlerinden dolayı yargılanması onları ilgilendirmiyor. Ülkemizde eğitimin laik ve çağdaş eğitim anlayışından çıkıp ‘medrese’ sistemine geçişi onları ilgilendirmiyor. Cumhuriyetimizin değerlerinin yıkılması, Atatürk ilkelerinden uzaklaşılması, milli değerlerimizin yok edilmesi onları ilgilendirmiyor. Tüm bunların onları ilgilendirmediğini biliyorum çünkü ilgilendirse ara sıra da olsa bu konular için bir araya gelir fikirlerini belirtir biz de duyardık. Gurbetçiler için; ‘Yurtdışındalar ama hâlâ bizi düşünüyorlar’ derdik. Gurbetçiler yurtdışında bizi yaşamıyorlar! Hissetmiyorlar! ‘Ama bizim geleceğimiz için oy kullanabiliyorlar. Biz fakiriz desek; onlar ‘Hayır değilsiniz böyle devam edin’ diyebiliyorlar. Biz liyakatsizlik var desek; onlar ‘Hayır böyle bir durum yok’ diyebiliyorlar. Kısaca gurbetçiler, bizim yaşadıklarımızı yaşamadan, bizim için ahkâm kesiyorlar, bizim hakkımızda karar veriyorlar. Biz gurbetçilerin yaşam standartlarını, koşullarını belirleyemiyoruz. Ama onlar bizim nasıl yaşayacağımız hakkında karar verebiliyorlar. Bu ülkenin koşullarını yaşamadan, iktidarların yanlış kararları sonucu olan acıları çekmeden geleceğimiz hakkında söz sahibi olabiliyorlar. Bu ne acayip, ne haksız bir uygulama! Bu ülkenin karar vericilerinin, bu topraklarda yaşamayı seçmiş olan Türk vatandaşları olması gerekir.” *** Ne dersiniz?",https://www.cumhuriyet.com.tr/yazarlar/orhan-bursali/pardus-kaplan-degil-pars-ve-yurtdisi-yerlesikler-2230077
Orhan Bursalı,Patron sevgisinin doruk hali ve ödenmeyen vergiler,01 Ağustos 2024 Perşembe,"Murat Ağırel paylaştı, “2022 yılı Sayıştay raporlarına göre SGK’nin 362 milyar TL alacağı var. Bu miktarın sadece 38 milyar TL’si belediyelere ait”. 324 milyar TL işçi çalıştıran patronların borcu. İşçilerden yaptıkları kesintileri SGK’ye yatırmayıp bedava kullanmayı sürdürüyorlar. SGK ses çıkarmıyor, parasının peşine düşmüyor. Bu takipsizliği 22 yıldır iktidarın göz yumması veya alacağını takip etme! tavsiyesi ile yaptığını varsayabiliriz. Başka bir izah bulmak istemiyorum. Öyle ya, SGK kendine kalsa, durup dururken neden 324 milyar TL alacağının peşine düşmesin, üstelik cezalarıyla birlikte? Yoksa SGK’nin başında işverenler konfederasyonları genel başkanı(!) mı oturuyor? Hayır tabii, ama SGK iktidara bağlı, iktidar Maliye Bakanlığı ve Cumhurbaşkanlığı demek. Patronluğunu onlar yapıyor. İktidar bütçe açıkları ile cebelleşirken, o halde 324 milyar alacağın peşine neden düşmez de SGK’nin batmasına göz yumar? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Patronların peşine düşmez ama sosyal belediyecilik ile halkın ağır geçim sıkıntısına çareler bulmaya çalışan CHP’li belediyelerin düşer, hatta hacze bile başlar... Burada tabii ki herkes SGK borçlarını anında ödemelidir. Ama AKP bilerek ve isteyerek 25 yıldır yönettiği belediyelerin SGK borçlarını ödemesi için bir şey yapmadı. Çünkü emeklilere ait o borçlar belediyeler aracılığıyla kırıştırılıp durdu! Patronlar da ödemedikleri primlerin kaymağını yiyor. Bizzat sermaye sevgisi Ankara’da oturuyor çünkü... Ortalık vergi ödemeyen ama iktidardan milyarlarca TL’lik yatırım alan devasa yandaş şirketlerin isimleriyle dolup taşıyor... Dahası bir bayan AKP milletvekilinin milyonlarca cirosuna rağmen yıllarca tek kuruş vergi ödemediği açıklanıyor. Kendisi de pişkin pişkin kâr ettik de vergi mi ödemedik diyor. Evet, yüksek ücretler ve harcamalarla şirket karlarını aranızda paylaşırsanız, geride ödenecek vergi kalmaz. Bayan milletvekili şu bilançolarını açıklasa harcamalarını bir görsek. Acaba diyorum trilyonlarca lira ihale alanlar, ihale karşılığı peşin kar ödemeleri mi yapıyor, ödenecek vergiler mi aralarında paylaşılıyor. Bilmiyoruz. Ama durum o kadar rezalet ki her türlü spekülasyon, gerçekle ilgili veya ilgisiz ortalığa salınıyor. (SGK prim affı gündemde! Bu ayrı konu!) Bu sözler cumhurbaşkanına ait. HIT-30 yüksek teknoloji teşvik programını açıkladığı, beş yıl içinde Türkiye’nin yüksek teknoloji odağı ülke olacağını iddia ettiği toplantıda. Cımbızla çıkarmış olmamak için paragrafı olduğu gibi alıyorum: “Sözlerimin hemen başında imalat, istihdam, ihracatla, ticaretle, yatırımlarıyla Türkiye ekonomisine katkı veren tüm sanayicilerimize teşekkür ediyorum. Savunma sanayinden otomotive, kimyadan güneş enerjisi hücrelerine oldukça geniş yelpazedeki şirketlere teşekkürlerimizi bizzat ifade ettik. Bundan sonra da sözlerin yanında olmayı özellikle sizlerin ortaya koyduğu icraatla yanında olmayı sürdüreceğiz, yeter ki siz çalışın, üretim, istihdam sağlayın. Allah’ın izniyle bizi sizlerden hiçbir zaman kimse ayıramayacaktır.” Cumhurbaşkanı hızını alamayıp şunu da söylüyor: “Sermaye düşmanlığı, yatırım karşıtlığı yapanlara da asla fırsat vermeyiz.” Birincisi, şu günlerde sermaye düşmanlığı, yatırım karşıtlığı yapan mı var, varsa kim, belki bir avuç insan dışında? Yoksa sermayenin (yani patronların) vergi ödemediklerini liste liste açıklamak “sermaye düşmanlığı” mı oluyor? SGK primlerini tepe tepe kullanarak SGK ve bütçeyi 324 milyar liralık delikler açmasını eleştirmek mi sermaye düşmanlığı? Belki de öyledir. Cumhurbaşkanı şöyle düşünüyor olabilir: Primlerini ödemeyerek aslında sermayelerini büyütüyorlar, çünkü bunları yatırım için kullanıyorlar... İkincisi, yani Allah’ın izniyle bizi sizlerden hiçbir zaman kimse ayıramayacaktır sözleri “Bu ne sevgi ahhh” şarkısını ve Katolik evliliğini akla getiriyor. Bu yaklaşım, patronlara, SGK primlerini ödememekten tutun, vergi bile vermeme hakkını da veriyor. Özellikle iktidar şirketlerine! HIT-30 teşvik programı, bir sonraya...",https://www.cumhuriyet.com.tr/yazarlar/orhan-bursali/patron-sevgisinin-doruk-hali-ve-odenmeyen-vergiler-2233327
Orhan Bursalı,Uzmanlar yoğun endişelerini dile getiriyor: HIT-30,05 Ağustos 2024 Pazartesi,"Üzerinde duruyorum çünkü Türkiye için, ekonominin yeniden yapılanması ve yüksek katma değer üretecek bir ekonomiye doğru yol alabilmek için önemli bir program açıklamasıydı HIT-30. Ve belli ki bir hazırlık döneminden sonra başvuruların da açıldığını görüyoruz. Dün salt teşviklerle ileri teknolojilerde ülke odağı olunamayacağı konusunda uzmanımız Bayram Ali Eşiyok’un eleştirisine yer vermiştik. Bugün ise iki başka uzmanımız Ali Akurgal ve Müfit Akyos’un düşüncelerini paylaşacağım. Ortak kaleme aldıkları notlarda endişelerini dile getiriyorlar: “Bu başlıkları bir kalkınma planında ya da güven veren bir yönetimin strateji belgelerinde görsek heyecanlanırdık. Ancak kurumsal yapılarını yitirmiş, yüz yılda oluşturduğumuz bilgi ve üretim yetkinlikleri aşınmış, orta yüksek-orta düşük teknoloji aralığına sıkıştırılmış bir durumda; hele bir de söyleyenleri çeyrek yüzyıldır tanıyınca yine neler tezgâhlanıyor düşüncesi öne çıkıyor.” “Elbette yatırım teşviki verilebilir. Ancak yatırımdan beklentileriniz nelerdir? Teknoloji mi transfer edeceksiniz? Öğrenme sürecinizin bir parçası mıdır? Sahip olduğunuz yetkinlikleri ileri düzeye mi taşıyacaksınız? Yoksa kaynaklarınızı kullandırıp komisyonla mı yetineceksiniz? Bilimi, temel bilimleri üniversitelerde iğdiş etmiş, ülkemizin geçmiş deneyimlerini inkâr eden bir anlayışın var sayalım ki bu alanlara yatırım geldi; bunları yönetebilecek kurum, kadro ve becerileri bile yok. Yeni teknolojilere en fazla yatırım yapan ülkeler arasında ABD, Çin, İngiltere, Almanya, Hindistan, Japonya, İsviçre, Hollanda ve Norveç bulunuyor. Eğer Bakan Mehmet Fatih Kacır’ın söylediği gibi rol model bir ülkeysek, bu ülkeler arasında yer almamız gerekiyordu. Halbuki, biz bu alanda yüzde 3 varlık gösteriyoruz (yüksek teknoloji ihracat payı). Hükümetin, bu teknolojilere yönelik stratejik yatırımları artırması, Ar-Ge harcamalarını yükseltmesi ve farkındalık çalışmalarını yaygınlaştırması şart. “Desteklerin kimlere verileceği, denetimlerin yapılıp yapılmayacağı ve desteklenen firmaların üretimlerinin siyaset malzemesi yapılıp yapılmayacağı gibi pek çok soru işareti de mevcut. Adil bir paylaşımın olmadığı ve adalete olan inancın kaybolduğu bir ortamda, teknolojiye destek programlarına kuşkuyla bakmak kaçınılmaz oluyor.” “Sermayeye katkı olarak yüzde 40 öngörülmüş hibe destek çok önemli. Özellikle çip üretiminin en büyük maliyet kalemi olan elektrik bedelinin sürekli hibe ile karşılanması gerekir ki karşılarlarsa zarar eden bir KİT kurmuş olurlar. Ayrıca ‘yapay zekâ’ tek bir çip değil. Bunun bir çipi var bir de işlemcisi ve bellekleri. Bunları uyumlu olsun diye hep beraber yapmaya kalkarsanız, iş büyür. O zaman bir yapay zekâ işine değil yarı iletken işine girmiş olursunuz. Kaldı ki yapay zekânın ‘durum belirlemesi’ yapmak için ortamı sürekli kollaması gerek. Bunun için de onlarca, yüzlerce algılamaya ihtiyaç var. Bunları tasarlayıp üretecek olanları ‘giderlerse gitsinler’ diye uğurladıklarına göre başa dönüp lisede entegral almayı bilenler yetiştirmekle işe başlarsınız artık.” HIT elektrikli araçlar çağrısı: “Bu alanda üretim kapasitemizi yıllık en az 1 milyon adede çıkarmayı öngören 5 milyar dolarlık teşvik paketini devreye alıyoruz.” diyor. Bu nasıl bir teşvik ki araba başına 5 bin dolarlık teşvik düşüyor (Önemli değil, yöneticilerimiz niteliğe değil niceliğe bakıyorlar).” Kalkınma: “Nasıl ki ekonomimizi faiz-döviz makasına mahkûm etmişlerse ‘kalkınmayı’ da harcını borcunu ödeyeceği şüpheli teşviklerle dış sermayeye bırakmak anlamına gelebilir. Bir de tükenen inşaat faaliyetleri yerine kendilerine yeni kaynaklar yaratmak üzere teknoloji hayali mi satıyorlar? Bu yönetimin getirdiği hukuksuz, keyfi, kuralsız ortamda (kâr kepçele) ‘carry trade’ dışında ne yatırım gelebilir ki?” *** Gördüğünüz gibi HIT-30 programı uzmanlara güven vermiyor. Yarın, Türkiye’de ileri teknoloji üretimi için ülke iklimine bakacağım.",https://www.cumhuriyet.com.tr/yazarlar/orhan-bursali/uzmanlar-yogun-endiselerini-dile-getiriyor-hit-30-2234663
Orhan Bursalı,MHP kimin yerini aldı devlette? Ve RTE’nin güç sınırı,18 Temmuz 2024 Perşembe,"MHP lideri Özel Harekât Başkanlığı’nı ziyaret ediyor. Tamam, 15 Temmuz’daki FETÖ kalkışmasında 51 elemanını şehit veren başkanlığı ziyaretini normal karşılayabilirsiniz. Veya dersiniz ki Bahçeli, 15 Temmuz tarihini bu ziyaret için kullandı. Ziyareti sırasında Ö. H. başkanına elini öptürerek Emniyet’te bir güç gösterisi yaptı. Özel Harekât başkanının el öpme sahnesi adeta bir biat gösterisi gibiydi. MHP’nin Emniyet içindeki gücü konusunda muhalefet görüş birliği içinde. “Güvenlik bürokrasisi” MHP güdümlülerden mi oluşuyor çoğunlukla, bilmiyorum. Ama Türkiye’nin Avrupa Konseyi’ndeki temsilcisi, AKP’li Tuğrul Türkeş, GazeteDuvar’da Can Bursalı’ya yaptığı açıklamalarda bu güvenlik bürokrasisini gündeme getirdi. Tuğrul Bey, özellikle Osman Kavala davasında ülke hukuk devletine geri dönüş yapmalı, diyor. Kavalı dosyasının kanun yararına bozulması amacıyla yapılan başvuruların kurulan mahkeme tarafından derhal reddedilmesiyle ilgili diyor ki: “Buradaki mesele, güvenlikçi bürokrasiyle yargıyı baskı altına alıp yönetmeye çalışanlardır. Onların bir direnci var. Bu yaşananlar onların direncinin bir sonucu.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evet, bu konu Erdoğan’a en yakın gazeteci Abdülkadir Selvi’nin “Osman Kavala’nın içeride tutulmasının Türkiye’ye, AKP’ye yararı nedir? Türkiye’nin önünü açmalı, siyasi iklim değişmeli” yazısıyla, Kavala davasının bozulmasını gündeme getirmiş, fakat öneri MHP tarafından şiddetle reddedilmişti. MHP Genel Başkan Yardımcısı Feti Yıldız, “bir davayı etkilemeye çalışmanın suç olduğunu” belirterek “cumhuriyet savcılıkları tarafından resen soruşturma açılması gerektiğini” belirtmişti. Selvi, MHP’lilerce kılıç artığı, çöp, yok hükmünde sözleriyle saldırıya uğradı. Gelelim yine güvenlik bürokrasisine... Tuğrul Türkeş’in bu sözleriyle esas olarak devlet içindeki MHP’yi ve güçlerini kastettiği açık. MHP sadece Emniyet içinde değil, yargıda da etkin. Yargı içinde de “güvenlik bürokrasisi”ne bağlı hızlı çalışan mahkemeler mi oluşmuş... Tuğrul Türkeş buna da işaret ediyor: Kavala için “Heyet oluşturulduktan yarım saat sonra ret kararı verdi. Ben buna manidar derim. 16 sayfalık bir dilekçeyi ben yaklaşık bir saatte okudum... O yarım saat içinde savcıdan da mütaala almışlar. Muhakkak ki çok etkin ve dehşetli çalışıyorlar…” Evet bu sınırı, Bahçeli’nin direniş noktası belirliyor. Saray, Selvi ile bir yoklama yapıyor. Aslında MHP’nin tavrını araştırıyor. MHP’den şiddetli bir karşı çıkış gelince, akan sular duruyor. Cumhurbaşkanının Özgür Özel ile görüşmesi de benzer tepkiyi çekmişti. Şunu söyleyebiliriz: Cumhurbaşkanının hükümetin sıkıştığı ve yeni açılım ihtiyacı hissettiği politikalarının sınırını Bahçeli belirliyor. Bahçeli’nin Özel Harekât Başkanlığı’nı ziyaretinde seyrettiğimiz manzaralar da bence MHP’nin devlet içindeki güç gösterisidir. AKP’nin iktidarını sürdürmek için kurduğu ittifaklar kendisine hep sorun yarattı. Ordu içinde büyük tasfiye hareketinde nasıl FETÖ’ye ihtiyacı ve işbirliği darbe girişimi ürününü yarattı. Emniyet, İstihbarat ve yargıdaki müthiş FETÖ örgütlenmesini düşünün. Neredeyse hepsine hükmediyordu. Şimdi ise devletin belirli önemli kurumlarında MHP’nin gücünü görüyoruz. Bir siyasi yer değiştirme olayı. Tabii, bu kurumlarda çeşitli tarikatların varlığı da öteden beri tartışılıyor. AKP devlet içinde bu kurumlardaki “yabancı” yani AKP’li olmayan ideolojik varlıkları birbirine karşı mı dengeliyor, bilmiyorum.",https://www.cumhuriyet.com.tr/yazarlar/orhan-bursali/mhp-kimin-yerini-aldi-devlette-ve-rtenin-guc-siniri-2228483
Orhan Bursalı,"Instagram’ı kapat, yüksek teknolojiye yatırım bekle",06 Ağustos 2024 Salı,"Instagram gibi sosyal iletişim veya medya ağları yüksek teknoloji ürünüdür. Çalışanlarının tümü uzmanlık derecesinde bilgi sahibidir, yani yaratıcılarıdır. Instagram’ı kapatırken eşzamanlı olarak HIT-30 diye, ileri teknolojilere ağırlık veren bir odak ülke olma iddiasıyla üstelik milyarlarca dolarlık teşvikler açıkla. Almanlar buna “diametral entgegengesetzt” derlerdi. Yani “taban tabana zıt” iki görüşü birmiş gibi ileri sürmek. İşin doğasına aykırı. Üstelik hukuksuz yasasız dayanaksız. Ben yaptım oldu, yasa benim tavrıyla. Katalog suç gibi uyduruk gerekçe ortaya at. Mahkeme gibi davran, bir siyasi karar ver. Bakın Instagram umurumda değil. Kendi başına buyruk sansür anlayışını da savunacak değilim. Milyarlarca kazanç kaybı varmış gibi yalanları da boşveririm. Burada esas olan yasalara saygılı bir hukuk devleti kimliğinin bir kez daha yerle bir edilmesidir. Baştakilerin tepesi atınca demek ki hiçbir şey güvence altında değil. Mesela Anayasa Mahkemesi’nin verdiği iptal kararına tepki olarak AYM’nin web sitesini devre dışı bırakmak gibi ergen çocuk davranışları göster. Can Atalay’ın serbest bırakılmasını da yine keyfi davranışlarla bakalım nasıl engelleyeceksiniz göreceğiz veya “AYM mi var o da ne ki” diyeceksiniz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunları şunun için anımsatıyorum. Dışarıdan gelecek yatırımcı öncelikle hukuk devletinin yasaların tam işlerliği görmek ister. Her şeyi siyasi gücün iki dudağı arasında gördüğü sürece güler geçer. Onu mutlaka ülkeye yatırım yapmaya çekmek istiyorsanız, bunun yüksek bedelini de milletin cebinden ödemek zorunda kalırsınız. Aman gel, teşvik iki katı, hibe beş katı dersiniz, hesap kitap bakar ki yatırımcı, yahu daha başlangıçta 10 yıllık kazancımı peşinen cebime koydum, hukuk devleti olsa ne olur olmasa ne olur. Yani hukuksuzlukların, keyfiliğin bedelini yine bu millet öder. Her gördüğüm nitelikli üniversite öğrencisi kapağı ülke dışına atmaya çalışıyor. Yahu bir kişi de “Burada kalacağım” desin diye gözüne bakıyorum. Bir ülkenin en değerli zenginliği yetişkin yetenekli insan kaynağıdır. Eğer bunlar tası tarağı toplayıp gidiyorlarsa yüksek teşvik ve hibeler vereceğiniz şirketlerin nitelikli elemanlarını ülke dışından transfer ederler veya edersiniz, bunun yüksek maliyetini yine bu millete ödetirsiniz. Başarılı bir bilgisayar şirketi yöneticisi Lütfi Bey ile sohbet ediyorum. Sorum üzerine, yeni bilgisayar mezunlarını 50 bin TL ile işe başlatıyoruz, diyor. Ama elemanlarını tutamıyorlar, yılda yüzde 20’si, ki çok daha iyi maaş alıyorlar, çekip gidiyorlar, çoğunlukla yurtdışı. Çocuğunun eğitim masraflarıyla ilgili faturayı göstererek. Yani eğitim diye temel bir sorun da yarattınız bu ülkede. Fakat durum bundan da kötüdür. Üniversitelerimizin başlarına atanan yöneticilerin tümü bilimden uzak kişiler. Üniversitelerimiz bilimsel nitelik bakımından kötü. Liyakatsizlik diz boyu. Yükseltmeler çapsız. Yani ileri teknolojilerin üretimini ülkemizde orta ve uzun vadede sürdürülebilir kılabilecek hemen hiçbir iklimsel (siyasal, bilimsel, hukuksal...) koşulun bulunmadığından söz ediyoruz. Parayı veririz düdüğü çaldırırız, anlayışının egemen olduğu bir ileri teknoloji odağı olma düşüncesi, bir hayal ticaretidir. Veya ülkenin kıt kanaat varlıklarını heba etmeye gider. HIT-30 programı ülkece tartışılmalıdır ve iktidar da bunu bizzat istemelidir. İleri teknoloji odağı ülke hayalini ileri sürerken bir de bugünkü diğer ekonomik koşullar var: Yüksek enflasyon koşullarında ekonomide artan belirsizlikler ve kırılganlıklar yatırım iklimini son derece olumsuz etkiler, ileri teknolojiye yönelik yatırımlar cılız kalır. Bayram Ali Eşiyok diyor ki tüm teşviklere rağmen yüksek teknoloji yoğunluklu sektörlerde arzulanan yatırım temposunun sağlanamadığı koşullarda, kamunun üretici bir aktör olarak piyasaya müdahale etmesi ülkenin geleceği için zorunluluktur. Ve devamla: “Başka bir ifadeyle, ekonominin hızla finansallaştığı, sermayenin giderek üretici yönünü kaybedip rantiyeleştiği, üretimin düşük ve düşük-orta teknoloji yoğunluklu sektörler arasında kilitlendiği koşullarda kamunun ekonomide yapısal değişimi sağlamak için piyasaya müdahale etmesi kaçınılmazdır.” İktidarın bu tür bir anlayıştan ne kadar uzak olduğunu da hepimiz biliyoruz!",https://www.cumhuriyet.com.tr/yazarlar/orhan-bursali/instagrami-kapat-yuksek-teknolojiye-yatirim-bekle-2234991
Orhan Bursalı,"Niyet iyi, hayali de güzel, ama",30 Temmuz 2024 Salı,"Atlamayalım. Burada ve Herkese BilimTeknoloji dergimizde Türkiye ekonomisinin kabuk değiştirerek düşük ve orta nitelikli teknolojik yapısından ileri teknolojik yapıya doğru hızla ve programlı bir şekilde evrilmesi gerektiğini yazıp durduk. Bu ileri teknolojik yapıda bir ekonomik üretime geçmek demektir. Türkiye bunu başaramazsa 1960’ı baz alırsak 65 yıldır içinde bulunduğumuz krizler, cari açıklar, yükte ağır ucuz üretimler ülkesi olmaktan kurtulamayacağımızı artık görmeyen kimse yok. Türkiye’nin ihracatında yüksek teknoloji ürünlerinin yıllardır yüzde 3 gibi komik bir oranda kalması, kralın (ekonominin) ne kadar çıplak ve cılız, sorunun kaynağı olduğunun göstergesidir. Tabii ana sorunun ana kaynağı ülkenin şüphesiz ki siyasi olarak kötü yönetimidir. 21 yıllık iktidarı döneminde ancak şimdi HIT-30 gibi bir yüksek teknoloji yatırımlarını teşvik programını Sanayi ve Teknoloji Bakanlığı hazırladı ve cumhurbaşkanı açıkladı geçen hafta cuma günü. Altı sektörü belirlemişler ve buralara yatırım çağrısı yapıyorlar: Birincisi, ülkemizin otomotiv sektörünün yaşadığı dönüşüme liderlik etmesi için elektrikli araçlar çağrısında, yıllık üretim kapasitesini yıllık en az 1 milyon adede çıkarmayı öngören 5 milyar dolarlık teşvik paketi var. “Amacımız Ar-Ge ve mühendislik faaliyetlerini kapsayan yüksek yerlilik oranına ve ihracat potansiyeline sahip yeni nesil enerjili araç yatırımları... Otomotiv sektörünün rekabet gücünü sürdürebilmek için batarya üretimi bir diğer öncelikli alan...” Yüksek kapasite ile bölgesel bir üretim üssü olma hedefi var, toplamda 4.5 milyar dolarlık teşvik paketi içeriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan, çip teknolojisi yatırımına da 5 milyar dolarlık destek açıkladı: “... Çip tasarlama ve üretme kapasitemizi geliştirmemiz önemli… Endüstriyel boyutta çip üretim kapasitesi inşa etme hedefiyle de çip çağrısını başlatıyoruz. Güncel üretim teknolojilerine dayalı en az bir endüstriyel ölçekli çip fabrikasını ülkemize kazandırmak için 5 milyar dolarlık bir teşvik paketini devreye alıyoruz…” Yeşil enerji alanı: “Güneş enerjisinde 15 gigavatlık bir kapasitenin tesisine yönelik hücre yatırımlarına megavat başına 8 bin dolara kadar hibe desteği vereceğiz. Bu paketin toplamı 2.5 milyar doları buluyor. Rüzgâr enerjisinde ise kritik bileşenleri ve deniz üstü türbinler gibi ürünlerin imalatını desteklemeyi ve yerli bir rüzgâr enerjisi markası inşa etmeyi hedefliyoruz. Bu yatırımlar için ise toplamda 1.7 milyar dolarlık kaynak ayırıyoruz.” Altıncı çağrıda bir umut arayışı var: Ar-Ge faaliyetleri bakımından dünyanın en büyük ilk 1000 firmasının ülkemizde kuracağı yeni merkezlerin personel giderlerinin yarısı beş yıl süreyle karşılanacak. Bunların hepsi teşvike dayalı ve esas olarak da yabancı yüksek teknoloji şirketlerini hedef alıyor. Beş yıl içinde üstelik, 2030’a kadar ülkenin yüksek teknoloji yatırımlarının üssü olması niyeti dile getiriliyor. Bu iş salt teşvikle olur mu tartışma konusudur. Bu hedef için daha şimdiden teknoloji şirketlerinin Türkiye’ye hücum etmesi gerekir yatırım için. 21 yıldır ülkeyi yönetiyorlar, ülkenin büyük bir ekonomik çöküş içinde olduğu bir zamanda, toplam 20 milyar dolarlık bir teşvik paketi açıklanıyor. Böyle yatırımlar ülkelerin iyi dönemlerinde planlanmalıydı. Niyet iyi ama gerçekleşmesi zor, çünkü beş yılda 20 milyarlık teşvikle yüksek teknoloji yatırım üssü olmak hayal gibi bir şey. O kadar kolaysa tüm bizim gibi ülkeler bunu gerçekleştirirdi. Ve başka çok ciddi yönler var ki gelecek yazının konusu...",https://www.cumhuriyet.com.tr/yazarlar/orhan-bursali/niyet-iyi-hayali-de-guzel-ama-2232606
Orhan Bursalı,Devrilebilir bir dijital savaş dünyasına girdik,22 Temmuz 2024 Pazartesi,"Neyse dünyanın bir kısmı yaşadığı dijital şoku hızlı atlattı ama bu güvenlik yamasının hâlâ nasıl olup da büyük şirketlerin kullandıkları Microsoft tabanlı büyük sistemleri çökerttiği bilinmiyor. Ama ortaya çıkan saf gerçek, bir kötü yazılımın veya büyük sistemlere yönelik bir siber saldırının iş yapma dünyasını dijital olarak çok daha uzun süreli çökertebileceği gerçeğidir. Küresel dünya ile dijital dünya aynı şey gibi. Dolayısıyla küresel teknoloji tekellerin elindeki bu büyük ve Batı dünyasını önemli ölçüde bağlayıcı gücünün nasıl bir felaket sorun üretebileceğini dost düşman herkes görmüş oldu. Dost düşman kavramını kasıtlı kullandım. Dünyanın büyük güçleri arasındaki keskin rekabetin seyri hiç de iyi değil. Kimisi 3. dünya savaşının başladığı gibi şeyler de söylüyor. Biden’ın dış politikası tamamen çatışmacı bir karakterken keskin Amerikan milliyetçisi ve (bol yalancı) Trump savaşı önleyeceğim diyor. Bu ülkelerin hepsinin de bilgisayar başında binlerce DİJİTAL SAVAŞÇILARI var. Birbirlerinin sistemlerine saldırılar epeydir sürüyor. Yani çatışmalar keskinleştikçe dijital çökertme saldırıları çok daha ciddi bir karaktere bürünecektir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İsrail’in İran nükleer sistemlerine yaptığı (kısmen başarılı) çökertme saldırılarını anımsayın. Bu açıdan baktığımızda, dünyada her şeyi birbirine bağlayan sistemler giderek daha tehlikeli hale gelecektir. Yani dijital savaştan bahsediyoruz. Herkese Bilim Teknoloji yazarı Ali Akurgal, dijital çöküşle ilgili bir not gönderdi. Ta 2002’de Türkiye için bir işletim sistemi PARDUS’u anımsattı ve o zaman çok bilmişler, ya siz Microsoft’tan daha iyisini mi yapacaksınız diye burun kıvırmışlardı. Evet çok sayıda yazı yazdığımı da anımsıyorum Pardus ile ilgili. Girip baktım, Pardus yaşıyor (Anadolu kaplanından adını alıyor). 2024’e kadar bir tarihçesi var. (https://www.pardus. org.tr/pardus-tarihce/) İyi güzel de kullanan var mı çünkü milli olanaklarla geliştirilmişti. Milyonlarca lira! Derken konu sadece yeryüzündeki dijital çöküş değil. Dünyadaki haberleşme sistemlerine uzaydan saldırı tehlikesi de gündemde. “Uzayda siber saldırı olursa 1950’lerin haberleşmesine döneriz” (https://cuq. in/uSg6) başlıklı bir yazıyı okuyun. GPS navigasyon sistemine dünyadaki işler o kadar bağımlı ki bunlara bir saldırı dünyayı felce uğratır. Yazıdan: GPS gibi kritik uzay altyapısı ve hizmetleri göz önüne alındığında, uzaydaki çatışmalar, siber uzaydakiler bile, Dünya’daki bir çatışmayı tetikleyebilir veya daha fazla yakınlaştırabilir. Örneğin, Rusya 2022’de uydularından birini hacklemenin bir savaş ilanı olarak kabul edileceği konusunda uyardı, bu da savaşla ilgili önceki normlardan dramatik bir tırmanıştı. Bu konuda üretilen çok sayıda senaryo var, bunlardan üçünü yazıda okuyabilirsiniz.",https://www.cumhuriyet.com.tr/yazarlar/orhan-bursali/devrilebilir-bir-dijital-savas-dunyasina-girdik-2229681
Orhan Bursalı,Teknoloji devlerinin küresel gücüne sınır mı?,21 Temmuz 2024 Pazar,"Küresel olarak kullanılan Microsoft’un bilgisayar sistemlerine bir güvenlik yaması, dünyayı tam karıştırdı. Büyük bir çöküş yaşandı. Felaketin boyutları tahmin edilemez olabilirdi. Dijital sistemlere bir küçük “güncelleme”, bunlarla iş gören büyük bilgiyasar küresel sistemlerini çökertti. Bu tür güncellemeler artık otomatik oluyor. Bizim telefonlarımıza veya veya kullandığımız bazı masaüstü bilgisayarlara gelen güncellemeler gibi. Hepimiz güvendiğimiz için, üreticiden gelen güncellemeleri yapıyoruz. Çünkü bunlar gerçekten cihazlarımızdaki yazılımları bir üst düzeye taşıyor veya güvenliğini artırıyor. Üretici şirketlere güveniyoruz. Çünkü genel kanaat, şirketlerin kendi ürünlerini sürekli geliştiği yönünde. Ki bu genel olarak doğrudur. Kimse tüketicilerine yanlış güncellemeler göndererek cihazlarını çökertmez, bu güncellemeler tüketicilere gönderilmeden önce defalarca test edilir, doğdu düzgün işleyip işlemediğine bakılır. Güvenilir bulunduktan sonda işleme alınır. Fakat yaşanan büyük çöküş bunun hiç de öyle olmayabileceğini ve istisnalar yaşanabileceğini gösteriyor. Güncelleme yamasını üreten dünyanın en büyük siber güvenlik şirketi CrowdStrike bu hatayı nasıl yaptı. Ve kuruluşların bilgisayarlarına siber saldırılardan ve kötü amaçlı yazılımlardan korunmak için hazırladıkları Falcon yazılım ürününü nasıl yükledi. Bunu bilmiyoruz. Muhtemeldir ki bilmeyeceğiz, şirket sırrı, ama ta ki içeriden bir çalışan ifşa edinceye veya belki de Amerikan Kongresi kendilerini sorguya çekinceye kadar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu Falcon yazılımı için bir bilimci bakın ne diyor: (Toby Murray, Siber Güvenlik Doçenti, Bilgi İşlem ve Bilişim Sistemleri Okulu, Melbourne Üniversitesi) “Falcon, ‘uç nokta algılama ve yanıt’ (EDR) yazılımı olarak bilinir. Görevi, yüklendiği bilgisayarlarda neler olup bittiğini izlemek ve kötü amaçlı etkinlik (yazılım gibi) belirtileri aramaktır. Şüpheli bir şey tespit ettiğinde, tehdidi kilitlemeye yardımcı olur. Yani Falcon ayrıcalıklı yazılımdır. Saldırı belirtilerini tespit etmek için Falcon, bilgisayarları çok ayrıntılı bir şekilde izlemek zorundadır, bu nedenle dahili sistemlerin çoğuna erişebilir. Buna, bilgisayarların internet üzerinden hangi iletişimleri gönderdiği, hangi programların çalıştığı, hangi dosyaların açıldığı ve çok daha fazlası dahildir. Bu anlamda Falcon, geleneksel antivirüs yazılımlarına biraz benziyor, ancak daha güçlü. Ancak bundan da öte, örneğin, izlediği bir bilgisayarın potansiyel bir bilgisayar korsanıyla iletişim kurduğunu tespit ederse Falcon’un bu iletişimi kapatabilmesi gerekir. Bu, Falcon’un üzerinde çalıştığı bilgisayarların çekirdek yazılımı olan Microsoft Windows ile sıkı bir şekilde entegre olduğu anlamına gelir."" Evet sorumuza gelelim, CrowdStrike bu hatayı nasıl yaptı? -Falcon yaması yeterince test edilmemiş olabilir. Bu devasa şirketlerin kendilerine aşırı güvenmelerinden ileri gelebilir. -İşin başındakilerden bir kötü niyetli bilerek ve isteyerek, şirketi açığa düşürmek istemiş olabilir. -Amacı, herkesin dev ve tek bir şirketin güvenliğine bağlı olduğunda yaşanabilecek felaketlerden bir küçük örnek vermek de olabilir. Daha pek çok olasılık gündeme getirebilirsiniz. Ama dünyanın tekelci şirketlere bağımlı olmasının nasıl bir felaket yaratabileceğine iyi bir örnek yaşandı. Ayrıca bu tür şirketlere siber korsanların sızarak, müşterilerine tüm sistemi tamamen çökertecek yazılımlar göndermesi de bir ciddi olasılık. Bu örnekten sonra ülkelerin kapalı tekelci yazılımlara karşı önlem alacaklarını varsayabiliriz. Rusya ve Çin uzun zamandır kendi bağımsız sistemlerini kurdular. Türkiye’nin güvenliği için, yazılım alanında büyük bir atılım yapma fırsatının doğduğunu idrak edecek politikacı var mı?",https://www.cumhuriyet.com.tr/yazarlar/orhan-bursali/teknoloji-devlerinin-kuresel-gucune-sinir-mi-2229372
Orhan Bursalı,"Kurtarıcı olan turizm, yoksa bir sömürge mi",08 Ağustos 2024 Perşembe,"İleri teknoloji konulu yazılarımın bu milletin ne kadar ilgisini çektiğini az çok sizler de kendinizden test edebilirsiniz. Bu gibi konuların bu ülkenin genel entelektüellerinin de ilgi alanının dışında olduğunu biliyoruz. Bir düzenli okurum, ne lak lak edip duruyorsun, ülke bitmiş sen ileri teknoloji zırvalıyorsun, bile dedi. Bu köşe ona aitmiş ve onun istediklerini yazabilirmişim. Zavallı insanım ve ülkem. Ülke sorunlarının kökenlerine inmeyen yüzeysellik çamurunda boğulmuş durumdayız. Ülkemizin en yüksek birkaç bilgi insanının başında geldiğine inandığım Doğan Kuban Hoca’nın kök sorunlara odaklanan yazılarını hâlâ ve ısrarla Herkese Bilim Teknoloji dergisinde yayımlamayı sürdürmemizin de nedeni bu. (Kuban’ın Cumhuriyet’te yayımlanan kitaplarını okuyun lütfen.) Girişi uzattım çünkü dertliyim bu konuda. Murat Ağırel arkadaşım, Türkiye’nin o güzelim sahillerinin iktidarın politikalarıyla nasıl yağma edildiğini yazıp duruyor. Yaz gelince bu dert başlıyor. Canım Murat fazla dert etme, birkaç yıl içinde yağmalanmamış bir sahil kalmayacak ve bu dert de bitecek! Birkaç yıl önce gezdiğimiz Meksika’da sahiller halka ait. Turizm tesisleri sahillerin ancak 100 metre gerisinde hizmet verebilirler. Anayasaya göre bizde de... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sahiller iktidar ve adamlarına ait. Bir de tümünü şezlong zırvalıklarıyla kapatan tesislere. Sahillerin peşkeş çekilmesi tam bir zincirleme saadet zinciri. Yetkiyi birisine veriyorlar, o başka bir şirkete, o da başka bir şirkete... Halka bir şey kalmıyor. İleri teknoloji yazılarımı okuyan neyse ki birileri var. Üstelik konuya damardan giren ufuk açıcı bir mektup yazdı. Onu paylaşacağım. Bener Kavukçoğlu diyor ki: “Yaklaşık 50 senedir turizm sektöründeyim. Gelişmekte olan ve geri kalmış ülkelere bir kurtuluş reçetesi olarak sunulan turizmin aslında sömürgeciliğin güler yüzlü hali olduğunu çok geç anlayabildim.” “Sizin önceleri de ‘ileri teknoloji ürünleri’ üzerine yazdığınız birkaç yazıdan sonra konu ilgimi çekti, bazı akademik çalışmalar buldum. Ben de turizmci olarak son yıllarda artık turizmin geri kalmış/gelişmekte olan ülkelerin sanayileşmesini önlemek adına bu ülkelere ‘sihirli sektör’ olarak pohpohlanan bir sektör olduğunu savunuyorum.” “Havadaki nemden bile etkilenen, bu denli pamuk ipliğine bağlı bir sektörü bu ülkenin en önemli sektörlerinden biri olarak gören de bilmeyerek bu sömürgeciliğin bir parçası oluyor. Bizden yıllarca önce turizme başlamış ne İspanya ne Yunanistan bugüne değin dünyanın en yüksek refahına sahip ülkelerinden biri olabildi, hatta tam tersi ekonomik sorunlarını aşmakta zorlanıyorlar.” “Yüksek teknoloji ürünleri üretimi tabii ki ciddi yatırım istiyor, eğitim istiyor, bilim istiyor, yaratıcı insan istiyor, araştırma istiyor vs. vs.” “Turizm ise ne eğitim ne araştırma ne bilim ne yaratıcılık istiyor. Yerinde ihracat yapıyoruz derken, döviz getiren turistin yurtdışından geldiğini hesaba katmıyoruz. Ama daha önemlisi, turizm beraberinde 50+ sektörü de destekliyor derken bu sektörlerin çoğunun ithalat kapsamında dövize bağlı olduğunu konuşmuyoruz. Bunları anlatıyorum da kaç kişi dinledi derseniz: HİÇ KİMSE. Alan razı veren razı, Vatan sağ olsun!” Prof. Dr. Celal Şengör, Almanya’daki sekiz devlet akademisinin en büyüğü, en eskisi ve araştırma açısından en yoğun olanlarından biri olan Bavyera Bilimler Akademisi’ne üye seçildi. Bavyera Bilimler Akademisi, kendisini, “Yenilikçi, uzun vadeli araştırmalar yürütür, disiplinler ve ulusal sınırlar ötesinden akademisyenleri birbirine bağlar, bilimsel uzmanlığını siyaseti ve toplumu etkilemek için kullanır, genç bilim adamlarını teşvik eder ve bilim ile halk arasındaki diyalog için bir forumdur” biçiminde tanımaktadır. Akademi 1720 yılında kuruldu. Akademinin geçmiş üyeleri arasında Darwin, Einstein, Heisenberg, Max Planck gibi bilim dünyasının devleri arasında olan isimler de var. Şengör çok sayıda akademiye üyedir.",https://www.cumhuriyet.com.tr/yazarlar/orhan-bursali/kurtarici-olan-turizm-yoksa-bir-somurge-mi-2235601
Orhan Bursalı,"Belediyeleri engellemek zor, halk dayanışır yine yapar",29 Temmuz 2024 Pazartesi,"Yüzde 28’in dışında kalan seçmenin, yani toptan muhalefetin, şüphesiz ki en başta CHP’nin aşması gereken bir temel mesele yarattı iktidar: Belediyelerin sahip oldukları kaynakları halka akıtmasını engellemelerini boşa çıkarmak. Tasarruf önlemleri bahanesi veya yasal palavrasıyla hizmetlerin elini kolunu bağlamanın yine yasal yollarla etkisiz kılmak mümkün mü bilmiyorum. Bu yerel yönetim ve hukukçularının araştırması gereken konu. Ankara Büyükşehir Belediyesi’ne iktidar, “Kreş yapamazsın!” demiş. Kendi ideolojik iktidarları için en önemli gördükleri konuya yasak getiriyorlar. Bu yasağı başta İstanbul olmak üzere yayacaklarını tahmin etmek zor değil. İktidar resmen halkın yararına yönelik tüm faaliyetlere harcanacak belediye olanaklarını “boşa harcama” olarak görüyor! Eh, dünkü yazımda belirttiğim gibi kendilerine adamlarına yandaşlarına akmayan her şey boşa akıyor! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İktidar bu “yasakları” öğrenci yurtlarına ve burslarına yönelik çok geniş bir çerçeveye yayar mı bilmiyorum. Ama mesela İstanbul’da Halk Ekmek büfelerinin yayılmasını, sahip oldukları belediyeler aracılığıyla engelleme rezilliğini bu ülkeye yaratmaktan bile utanmadılar. Bu merkezi engellemelerin ötesinde, SGK kesintilerinin yaratacağı mali darlıklar da var. CHP’li belediyeler tüm sorunları tartışacaklar. Şüphesiz ki iktidarın belediyelerin faaliyetlerinin tümünü engellemesi mümkün değil. Belediyeler kendi bütçe ve kaynaklarını yeniden ele alacaklardır ve yaratıcılıklarını ortaya koyacaklardır. Şüphesiz çok iyi bildiğimiz, belediye olanaklarının engellendiği ve/ veya yetmediği konularda devreye sokulacak olan halk dayanışmasıdır. Özellikle kreşler gibi toplumsal etkisi çok yüksek konular, geçmişte örneklerini gördüğümüz “Halk yapar belediyeye hediye eder” teması ile kesintisiz sürdürülebilir. İktidara karşı oy kullanan yüzde 70 seçmenden bahsediyoruz. Tüm muhalefet için yeni bir birliktelik alanı... Bu millet hem arsa verir hem okul yapar. Bu gibi konularda yapılacak kampanyalarla halka akıtılacak kaynaklar şüphesiz ki yaratılabilir. Bunlar sessiz sakin akıllıca programlanmalıdır. Aslında köpekleri vahşice temizleme konusunda iktidarın ısrarı ve hemen çıkaralım yasayı acelesi de muhalif belediyelerin elini bağlamak amacını taşıyor. Dindar kesim arasında köpek varlığının az olduğunu düşünüyorum. Aşırı dindar kesimler zaten köpekleri, kedileri mundar yaratıklar olarak görür. Hayvan, köpek, doğanın tüm yaratıklarına yönelik sevgi, daha çok seküler seçmenlerle ilişkilidir. Bu bilinçle hareket ediyorlar. Not olarak yazayım. İstanbul Gönüllüsü sıfatıyla dünkü yazıma katkıda bulunan Dr. Boray Uğraş, kreşler konusunda şu görüşlerini paylaştı, teşekkür ederim: “Cemaatlerin güç kazandığı yerlerde sosyal devlet güç kaybeder, sosyal yardım ve sosyal hizmetler cemaatler/ vakıflar üzerinden yürütülür. Ekrem Bey ilk kampanyasında 300’den fazla mahallede kreş açacağını taahhüt etmişti. Bir kısmını başarabildi. Bunu duyduğumda gerçekten çok sevinmiştim ve seçimi kazanacağını daha o zaman anlamıştım. Türkiye’de yaşlı, engelli ve çocuk bakımı kadının omzundadır. Türkiye genelinde yaşlı, engelli ve çocuk bakımı kurumsallaştığı takdirde kadın istihdam oranı rahatlıkla yüzde 50’nin üzerine çıkar, yaklaşık 750 bin kişiye iş imkânı sağlanır. Bu işe biraz kafa yoran birisiyim. Kadını ikinci sınıf yapmanın en kestirme yolu onu bakıma/mutfağa hapsetmektir. RTE’nin iktidarı yaklaşık 12 milyon kişiye çeşitli kanallardan yardım dağıtıyor, evde bakım parası (...) yandaşa akıtılan ihaleler, oy oranının yüzde 25-30 civarında gezinmesi bundandır. CHP’li belediyeler yoksulluğu genişletmeden yönetmeye başlayınca işin rengi değişti. Şimdi daha çok kreş, daha çok yurt, daha çok Halk Ekmek gerekli. Beyoğlu Belediye Başkanı İnan Bey’i görünce ekranlarda gözlerim yaşarıyor... İnan Bey’le çalışmayı çok isterdim. (brugras@gmail.com)”",https://www.cumhuriyet.com.tr/yazarlar/orhan-bursali/belediyeleri-engellemek-zor-halk-dayanisir-yine-yapar-2232205
Orhan Bursalı,Suyun akışı yandaştan halka yönelince,28 Temmuz 2024 Pazar,"İlk okuduğumda hah işte iktidarın temel rahatsızlıklarından biri: Ankara Büyükşehir Belediye Başkanı Mansur Yavaş’ın tasarruf önlemlerini öne sürüp çocuk yuvası/kreş kurmama izin vermiyorlar açıklamasıyla Ekrem Bey’in İstanbul’da açtığı kreşleri anımsadım. En son, eğer 500 kreş açabilselerdi yerel seçim sonuçları daha da farklı olurdu, saptamasını yapmıştım. Kreş, ezber bozmaktır. Kadını iş hayatına kavuşturmak, eve kapatmak ve iktidarın üç kuruşuna muhtaç kılma politikasını tersyüz etmektir. Çocukları da sokaktan bir eğitim sisteminin içine çekerek gelişmelerine destek vermektir. Belediye olanaklarını ihaleler yoluyla iktidar mensuplarını, şirketlerini zenginleştirme aracı olarak kullandı, halkı yoksullaştırdı, eşitsizliği artırdı, yoksulları iktidarın yardımlarına mecbur bıraktı. AKP kendi zengin sınıfını bu yollarla yarattı. Bu öyle büyük bir sınıf ki genelde yüzde 25-30 arası oy potansiyelini ayakta tutuyor. Sadece bu sınıfın varlığı bile iktidarın merkezi ve yerel ihaleler ve iş verme hacminin büyüklüğünü gösteriyor. Yani trilyonlardan bahsediyoruz. Bu önemli zenginleşen kitile ile yüzde 28-30 oy oranı arasında bağlantı kurarsanız, bunca büyük çöküntüye rağmen neden hâlâ bu kadar oy alabiliyor sorusuna da önemli ölçüde yanıt vermiş olursunuz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP’li belediyelerin yaptığı, AKP’nin açıkta bıraktığı bu büyük yoksulluğu yönetmeye çalışmaktır. Kreşler, Halk Ekmek, askıda fatura, öğrenci yurdu ve bursları, emeklilere yoksullara ciddi yardımlar, kent lokantaları, emekli kahvehaneleri (Aferin Beyoğlu Belediyesi!), belediye olanaklarını yandaşları zenginleştirmek için mi kullanacağız veya halkın ihtiyaçları için mi, sorusunun yanıtı ve çözümüdür. AKP kendi yarattığı eğik düzlemde baş aşağı kayıyor. Sanıyor ki CHP’li belediyelerin kasasını boşaltırsam, bu eğik düzlemi en azından düz düzleme çeviririm. SGK borçları meselesini birden gündeme getirmesi bu nedenle. Birçoğu kendi yönettiği belediyelerin devrettiği borçlar. Ayrıca SGK on yıllardır neden borçlarını tahsiline gitmez, başka biri soru. Yanıtı ise belediyelerin büyük çoğunluğunun AKP’li olmasıdır; iktidar kendi belediyelerinin SGK paralarını kullanmaları ve çeşitli yollarla yandaşlarına aktarmaları için buna göz yummuştur. Ama şimdi işin rengi değişince ve CHP’li belediyeler, sahip oldukları mali olanakları halkın ekonomik yararına kullanmaya başlayınca, kıyamet kopmuştur. Bu sadece muhalif belediyelerin ümüğünü sıkmak konusu değildir. Aynı zamanda kendisine oy vermeyen halktan intikam almaktır. Fakat bu iş o kadar açık seçiktir ki baltayı kendi ayaklarına vurmaktadırlar. İktidar gücü gözleri kör ediyor. Yapmaları gereken ise belediye bir tane kent lokantası mı açtı, 10 tane açmaktır. Halk Ekmekleri belki binlerce noktaya yaymaktır. Fakat, o zaman sahip oldukları kaynakları akıtacakları yandaşlar ayaklanır! Bir kez iktidar da yandaş da alışmıştır, hep bana, Rabbena!",https://www.cumhuriyet.com.tr/yazarlar/orhan-bursali/suyun-akisi-yandastan-halka-yonelince-2231934
Orhan Bursalı,"Şimşek, milletin vur beline beline!",23 Haziran 2024 Pazar,"Her ne kadar “Kuryelerden ve bahşişlerden vergi almayacağız, şöyle bir düzenleme yapacağız” demiş olsa bile, bu hafta Meclis’e sevk edileceği söylenen yeni vergi paketinin baş mimarı Mehmet Şimşek (şüphesiz arkasında Saray’ın tam onayı var!), çalışanların üç beş kuruşuna bile göz dikecek düzeylere indi. Komik mi komik. Kim bilir başka trajik ne vergilendirmeler tartışıldı! Fakat günlük işlem hacmi bazen 1 trilyon TL’ye varan borsada, işlem hacminden on binde bir veya iki vergi alınması önerisi bile, borsa spekülatörlerinin para babalarının tepkisini çekti ve sonunda Mehmet Şimşek ekibine “Borsada vergi yok” dedirttiler. Niye? Alım satımdan büyük kazançlar elde edilmiyor mu borsada? “Vergilendirilmiş kazanç kutsaldır” palavrasının reklamını, gelirler idaresi, sadece esnafa, çalışanlara mı yapıyor? Tabii ki! Borsayı Büyük Para yönetiyor. Hisse senetlerinden parayı Big Para kazanıyor. Peki on binde 1- 2 gibi en komik bir oranda vergilendirilmesi? Baktım yazılıp çizilenlere! En alt düzeyde vergi vermemek için Big Para tehdit ediyor özetle! Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Hacmin düşmesi kimi ilgilendiriyor, nasılsa hiç vergi almadığı bir alanda hacmin düşmesinden devlete ne? Yabancılar gelmezmiş. ABD’ye baktım borsadan para kazananlar vergilerini de ödüyor. Avrupa ülkelerinde de öyle olduğunu düşünüyorum. Borsa spekülasyon alanı, riski var, hisse senedi düşer kalkar, peki “Spekülatif bir alışverişten vergi almak Türkiye’ye yakışmaz çünkü zaten Türkiye her türlü vergisiz kaçak paranın cirit attığı ve uluslararası kuruluşların kara listesinde olduğu bir ülke” mi diyeceğiz! Borsaya vergi konusunda yazılıp çizilenlere bakınca aracı kuruluşlardan ve aklı başında borsacılardan “Normaldir, alınmalıdır” diyen de var. Şimşek korkuyor büyük sermayeye dokunmaya! Normal! Hayatının önemli bir kısmı onların paralarını yönetmekle geçti! Biz eşit bir milletiz! Ya yurtdışına çıkış vergisinin 1500-3000 TL arasında olacağı haberleri? Anayasanın seyahat özgürlüğüne şüphesiz ki aykırı, AYM iptal de edebilir. Bizde millet içinde ve arasında tam eşitlik var. Ayrımcılık yok! Bu nedenle milyarder de bir şişe suya aynı vergiyi ödüyor, 6-10 bin lira alan emekli de! Bir milyarder de ve emekli veya çalışan da aynı çıkış parasını ödemekte eşittir. Mahfi Eğilmez’in geliriyle serveti arasında muazzam fark olanlara yönelik gündeme getirdiği “Yüzde 25 vergini ver, kurtul” yasa önerisi Mehmet Şimşek ve Saray’ın kulağına hiç değmez. Çünkü 2003’te iktidara gelir gelmez yaptıkları ilk iş, bu vergilendirmeyi öngören yasayı iptal etmek olmuştu. Şimşek, milletin vur beline beline!",https://www.cumhuriyet.com.tr/yazarlar/orhan-bursali/simsek-milletin-vur-beline-beline-2219649
Orhan Bursalı,Suriye: Kaybedilen onlarca yıl ve hayal olan rüyalar,08 Temmuz 2024 Pazartesi,"Cumhurbaşkanı, Beşşar Esad ile görüşme hazırlığında. Kaç yıl önce, Üsküdar’dan Şehir Hatları vapuruna bineceğim. Derken tanıyan bir görevli laf atıyor: “Orhan Bey TV’lerde Suriye’den çekilmeliyiz, Suriye’nin toprak bütünlüğünü savunmalıyız, diyorsunuz. Girdiğimiz yerler artık bizim, orada Ankara idari teşkilat bile kurdu, PTT hizmeti veriliyor, Türkiye ile entegrasyon sürüyor, görmüyor musunuz? Artık boş şeyler konuşmayın, tam tersine topraklarımız genişliyor teşekkür edin...” Ben de hiçbir ülke çağımızda kendi toprağını başkasına yedirmez, yüzyıl kavga konusu olur ve geri alır, ayrıca görmüyor musun ABD ülkeyi üçe bölüyor... Evet, Erdoğan’ın Türkiye’yi büyütme politikası, bir imkânsızı denemeydi. Bunun için cihatçı gruplar mı desteklenmedi, ÖSO komik şekilde Milli Suriye Ordusu mu yapılmadı, hâlâ maaşları ödeniyor. Onlar da Türk düşmanlığı yapıp bayrak yakıyorlar. Sözde bu “milli” ordu ve Türk ordusu ile herhalde Şam işgal edilecekti! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Davutoğlu’nun teorisi gereğince Suriye Osmanlı bakiyesiydi. Osmanlılık, Osmanlıcılık politikası da bu teorinin zeminini oluşturuyordu. Ahmet Bey imparatorluk çağında yaşıyor ve 1700-1800’lerden itibaren ulus devletler çağına geçildiği olgusunu bilerek ve isteyerek atlıyordu. (Eleştirel bakışım için bakın: Ulus Yıkıcılığı Zamanları, ulusalcılık üzerine yeni bir deneme, Cumhuriyet Kitapları) Rusya orada, ABD orada; ve boş, ayrıca tamamen yanlış bir politika. Türkiye için alt emperyalist; süper devlet masalları bile dolaşıma sokuldu. Cumhurbaşkanı, yurtta barış dünyada barış politikasını pasif buluyor ve biz bunu aktif uyguluyoruz diyordu. Suriye’nin bölünmesi için çalışan ABD ile aynı paralelde politikanın gölgesinde yürüyor ve “ABD nasılsa Suriye’yi bölecek, biz de kendi payımızı alırız” diye düşünülüyordu. TV’lerde AKP’nin düşünce kuruluşlarında çalışan okumuşları da bunu dile getiriyordu. Her şeyin ötesinde, orada Suriye’nin bütünlüğünü savunan Rusya var, İran var demenizin de bir anlamı yoktu, çünkü ABD hepsinden büyüktü! ABD’nin artık dediğini yapacak bir güçten giderek düştüğünü de görmüyorlardı. Her ne kadar orada İsrail’in yanına kardeş bir Kürt devleti kurmaya çalışıyor olsa bile. Hem böyle bir oluşuma karşı çıkacaksın hem de Şam’a karşı savaşacaksın. Bu kadar birbirini reddeden politikaların peşinde koşulan 13 yıl! Cumhurbaşkanı diyor ki Almanya dönüşünde: “...Biz dün Suriye ile düşman değildik ki. Biz Esed ile ailece görüşüyorduk. Biz davetimizi yapacağız. İnşallah bu davetle birlikte de Türkiye-Suriye ilişkilerini geçmişte olduğu gibi aynı noktaya getirelim istiyoruz. Davetimiz her an olabilir. Türkiye’de görüşme olması konusunda ise Sayın Putin’in yaklaşımları var...” diyor. Cumhurbaşkanı çok geç kalınmadı mı? Onca şehit verdik. Hâlâ veriyoruz. Rusya ile kapıştık, uçak düşürdük, düşürüldük, 33 askerimiz İdlib’te öldürüldü. Putin’in kapısında bekletildik. Dostluk her şeydir, düşmanlık hiçbir şey, sadece büyük kayıpların adıdır düşmanlıklar. Rüyadan, hayalden uyanmak ve reel politikaya dönmeye başlamak, şüphesiz iyi bir şey. Peki bu bize kaça patladığı, maliyeti ne oldu? İktidardan bekleyemeyiz ama iktisatçılarımız, grup olarak bir maliyet denemesi yapabilirler mi? Yoksa bunu hesap edecek bir gücümüz de mi yok...",https://www.cumhuriyet.com.tr/yazarlar/orhan-bursali/suriye-kaybedilen-onlarca-yil-ve-hayal-olan-ruyalar-2224867
Orhan Bursalı,Zirve: Gerçekçi ol imkânsızı iste,13 Haziran 2024 Perşembe,"Özetle zirveden çıkan sonucu özetliyor başlık. Ballandıra ballandıra anlatılanlara bakıyorum, ne hediye verdiler birbirlerine, Özel Erdoğan’ı nerede karşıladı, merdivende de tokalaştılar, Erdoğan gazetecileri selamladı vb. En önemlisi Özel’in ofisinde duvardaki Gezi illüstrasyonunun Cumhurbaşkanlığı’nca paylaşılan görüntüde ortadan kaybolması. Hokus pokus dijital eller fotoğrafa değmiş. Saray’ın Gezi hassasiyeti çok derin. Kabul edilemeyen masum bir halk başkaldırısı ve kurban olarak seçilen içeride haksız yere yatırılan insanlar. Gezi’de öldürülen Elvan’lar bir kenara. Ama Saray kendini en büyük mağdur olarak görüyor! Özel şüphesiz iyi bir gündemle cumhurbaşkanının karşısına çıktı. Önemli olan ağır ekonomik kriz altında inim inim inleyen geniş halk yığınlarının dertleridir. Bunları sahiplenerek bu yükü yaratanların önüne koyup çözümler talep etmek şüphesiz ki ana muhalefet partisinin daha doğrusu şu aşamada ülkenin en büyük partisinin görevidir. İktidarla konuşulacak en önemli konu... Bunun yanı sıra adaletsizlik ve eşitsizliklerin de gündeme taşınması kaçınılmazdır. Gayri resmi olarak pratikte yüzde 100’ü aşan enflasyona rağmen hükümetin temmuzda ekonomik yükü hafifletmek için kılını bile kıpırdatmaya niyeti olmadığını biliyorduk. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Saray yetkililerinin önceki açıklamaları bunu net olarak gösteriyordu. İMF program uygulayıcısı Mehmet Şimşek halka zırnık koklatmamak için elini sıkı tutuyor. İşi gücü sermayenin önünü alabildiğine açabilmek. Onlar büyük paralar kazanacak da dış ve iç pazarda satışlarını artıracak da yeni işe alımlar yapacak da halkın eline geçen değerlenecek de... Yani bir ölme eşeğim ölme öyküsü. Ama kapitalist iflasların her zamanki halkın aleyhine işleyen sarmal değil mi, yıllardır ülkemizin de yaşadığı... Önümüzde yeni bayramlar da yok ki 3 bin TL’lik ikramiyeler beklentisi oluşsun! Düşünün, nelere kaldık! Özel’in masaya yaydığı taleplere cumhurbaşkanının şu veya bu şekilde ucundan kenarından da olsa evet demesini bekleyen yoktu. Hele CHP liderinin “bastırması” ile halkta umut doğuracak bir beklenti yaratılmasına Saray hiç yanaşmaz. Yapacaksa kendi yapar. Tabii ki niyeti de yok. AKP Sözcüsü Ömer Bey de zaten, halkın dertlerinin azaltılmasını popülizm olarak görüyor. Popülizme izin yok diyor. Karşı önerisi “Gelin hükümetin ekonomi programına destek verin” oldu. İyi valla... Karşı öneri şu olabilirdi: Tamam destek olalım ama ekonomi ve maliye dahil 3-4 bakanlığı isteriz! İki taraf ta birbirinden “Gerçekçi ol imkânsızı iste!” modunda davrandı ki beklentilere uygun. Teleferik kazasından içeri atılan Kepez Belediye Başkanı Mesut Kocagöz serbest bıraktırıldı. Beğenmediniz mi? Jest jesttir!",https://www.cumhuriyet.com.tr/yazarlar/orhan-bursali/zirve-gercekci-ol-imkansizi-iste-2216831
Orhan Bursalı,Bilim insanından iyi siyasetçi-başkan olur mu?,10 Haziran 2024 Pazartesi,"Herhalde maçoluğun zirve ülkelerinden biri olan Meksika’yı fizikçi ve çevre mühendisi olan ve ardındaki iyi bir bilimsel başarımı olan bir kadın bilim insanı yönetecek: Claudia Sheinbaum Pardo. Meksika tarihinde bir ilk. Sol kanattan. Ve başkentin belediye başkanlığından ülke liderliğine sıçradı. Kentte karbon emisyonunu azaltmak için bir kentte dünyanın en büyük fotovoltaik tesisini kurdu. Ayrıca şehirde ve Latin Amerika’da elektrikle çalışan ilk hızlı otobüs ağını da kurdu. Tarihin cilvesine bakın ki karşısındaki rakibi de bir kadındı. Meksika, mafyaların cirit attığı bir ülke. Seçim kampanyasında kendi destekledikleri milletvekili adaylarının seçilmesini kolaylaştırmak için rakip adaylardan 10’dan fazlasını öldürdükleri basına yansıdı. Yeni başkan, seçim kampanyasında Meksika’daki yaklaşık 200 bilim insanıyla yaptığı toplantıda “her zaman eğitimin, bilimin, yenilikçiliğin ve beşeri bilimlerin geliştirilmesine ve adil ve müreffeh bir Meksika” yaratılmasına hizmet edeceğini söylemişti. Bazı Meksikalı bilimciler onun “kanıta dayalı karar alma sürecine öncelik vermeyeceğini” düşünüyor. Fakat kendisini yakından tanıyan çalışma arkadaşları ise umutlu. Bilimciden iyi politik yönetici olur mu? Bir tartışma konusu bu. Biz de bir üniversite profesörü Tansu Çiller örneği yaşadık. Başbakan oldu. Yönetimi rezaletti ve sıradan bir politikacının başarımına bile yaklaşamadı. Yalan dolan vaatlerle ülkeyi oyaladı. Ama Çiller’in bilimsel geçmişi de çok çok zayıftı. Bilim yerine şirket-ekonomi raporları yazmayı ve para kazanmayı tercih etmişti. Para kazanma işlerinde uzmandı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu bakımdan onu bir profesör kadın olarak Türkiye açısından bir yol kazası ve kötü örnek saymalı. Politikadan yükselmedi, Demirel elinden tuttu onu; bir seçim kazanma aracı olarak kullandı ve tepeye oturttu: Sarışın ve üstelik üniversiteden. Herkese iki anahtar verecekti: Otomobil ve ev! Oysa Sheinbaum Pardo daha öğrencilik zamanından beri mitingler, gösteriler ve parti kuruluşlarının ta içinden yetişti. Nature dergisinde yayımlanan ve ülkelerine liderlik yapmış bazı bilim insanlarının politikacı olarak değerlendirildiği bir makalede, tarihçiler ve politika uzmanları diyor ki bilim uzmanlığı, siyasette iki ucu keskin bir kılıçtır. Bilim tarihçisi Sayaka Oki, “Araştırmacılar, toplumdaki çeşitli aktörlerden nasıl bilgi toplayacaklarını çok iyi bilirler; seçmenleri dinlemek yerine kendi akıllarına çok fazla güvenirlerse kendi doğruluklarının tuzağına düşebilirler” diyor. New York City College’dan federal bilim politikası konularını takip eden fizikçi Mike Lubell de şu saptamayı yapıyor: “Ülkelerine liderlik etmeyi başaran bilimadamları her şeyden önce politikacılar gibi düşünme eğilimindeler. Sheinbaum Pardo bilimsel bilgisinden faydalanmalı ancak ona bağlı kalmamalı. Bilim siyasette her şeyin başı ve sonu değildir. Ve devamla: “Ona tavsiyelerde bulunsaydım, Meksika demokrasisinin gelişmesini sağlamanın, Meksika’nın bilim ve teknolojide ilerleme yeteneği açısından çok önemli olacağını söylerdim.” *** Evet ülkemizde çok sağlam bir bilimsel geçmişi olan bir akademisyen, Türkiye’yi çok daha iyi mi yönetir?",https://www.cumhuriyet.com.tr/yazarlar/orhan-bursali/bilim-insanindan-iyi-siyasetci-baskan-olur-mu-2215667
Orhan Bursalı,"Beyin göçünü geri çevirmek, bir öneri",17 Haziran 2024 Pazartesi,"Şüphesiz ülkenin en önemli sorunlarından biri veya başlıcası, nitelikli genç beyinlerin öncelikle yurtdışına göçleri. (Bunun yanı sıra üniversitelerde liyakatsizlikler...) Tüm bunlara rağmen yurtdışındaki bazı bilim insanları ülkenin bilimsel hayatına destek vermek için çalışıyorlar. Bunlardan biri Prof. Şakir Ayık. Şakir Bey fizikçi, Tennesse Tech University’de emeritus prof. Fakat on yıllardır bir yandan da ülkemizde bilimsel faaliyetlere dışarıdan destek veriyor. Bu desteğin nasıl gerçekleştiği konusunda Herkese Bilim Teknoloji dergisinde yayımlanan makalesi etkileyiciydi. (www. herkesebilimteknoloji.com/slider/ beyin-gocunu-beyin-gucune-nasildonusturebiliriz) Diyor ki 1960’lı yıllardan sonra ülkeler, özellikle temel bilimlerde, eğitim ve araştırmanın önemini çok daha fazla idrak etmeye başladı. Avrupa’da Almanya ve Asya’da Çin Halk Cumhuriyeti (ÇHC), yetenekli genç öğrencilerini temel bilimlerde eğitim almak ve araştırma yapmak için Amerika Birleşik Devletleri’ne (ABD) gönderdi. 1980’li yıllardan itibaren ÇHC’den ABD’ye yetenekli öğrenci göçü durdu. Bu arada yeterli sayıda öğrenci ÇHC’ye döndü ve ÇHC mucizesinin gerçekleşmesine katkı yaptılar. 1970’li yıllardan sonra Almanya çok başarılı Alman asıllı bilim insanlarını cazip tekliflerle geri çağırdı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu dönemde ülkemizden de genç ve yetenekli öğrenciler, TÜBİTAK veya bakanlık burslarıyla ABD’ye gitti. Genç ve yetenekli öğrencilerin ABD’ye göçü 1980’lere kadar devam etti. Bu ülkelerden ABD’ye gidenler arasında çok yetenekli olanlar geri dönmedi ve beyin göçü halen de devam etmekte. Bu kısa bilinen özetten sonra temel bilimlerde eğitim seferberliğinin mutlak gerekliliğine işaret eden Şakir Bey, kendi katkı ve deneyimlerini paylaşıyor: “Özellikle ABD’de bilim insanları bir yılda dokuz ay kontratla çalışır, yaz ayları araştırma yapmakla geçer. Proje destekli öğretim üyelerinin araştırmalarını kendi üniversitelerinde yapma zorunluluğu yoktur, istedikleri yerde yapabilir.” Yurtdışında çalışan hocalarımızla irtibata geçerek ve kısmen destek vererek söz konusu bilim insanlarımızın yaz aylarını ülkemizdeki üniversitelerde geçirmesini sağlamayı öneren Sayın Ayık, hem yetenekli öğrencilerimizin araştırmaya yönelmesi hem ülke içinde ve hem de ülke dışında ortak çalışmalara katılması mümkün olabilir diyor. Genel fizik eğitiminin altını çiziyor: “Öğrenci klasik fizik yasalarının yanı sıra matematik öğrenir, bilgisayar öğrenir, kuantum fiziği öğrenir, istatistik biliminin kurallarını öğrenir, termodinamik öğrenir ve deneysel becerilerini geliştirir. Dolayısıyla dört yıllık fizik eğitimi almış bir öğrenci iş dünyasının değişik alanlarında çalışma olanağına sahip olur.” 1997 yılından itibaren her yıl yaz döneminde iki-üç ay ve bazen kış döneminde iki-üç hafta süreyle ODTÜ Fizik Bölümü’nde akademisyenlerle ortak çalışmalara başlıyor. 2003- 2019 arasında altı farklı TÜBİTAK araştırma projesi bitiriyor. Yedincisi sürüyor. Nükleer Fizik Grubu’nda yürütülen ve tamamlanan beş doktora tezi ve yedi yüksek lisans tezi çalışmalarında ortak danışmanlık yapıyor. Bu ortak çalışmalardan doktora çalışmalarını bitiren altı öğrenci halen ülkemizin değişik üniversitelerinde öğretim üyesi. Hepsi profesör. Yazısında isimlerini sayıyor. Anlatıyor: Nükleer Fizik Grubu ile ortaklaşa uluslararası Nükleer Fizik Yaz Okulları’nı organize ettik. Beş yaz okulunu 2002, 2004, 2006, 2008, 2010 yıllarında TÜBİTAK’ın katkılarıyla İstanbul’da Feza Gürsey Enstitüsü’nde tamamladık. Altıncısı Yıldız Teknik Üniversitesi’ndeydi. Bu yaz okullarında ABD, Avrupa ve Japonya’dan gelen hocalar, nükleer fizikte son gelişmeler üzerine dersler verdi. Bazı öğrencilerimiz yaz okullarındaki hocalar ile bağlantılar kurarak Avrupa ve Amerika’da değişik üniversiteleri ve laboratuvarları ziyaret etme firsatını buldu. *** Şüphesiz başka örnekleri vardır ama yüzlerce bilim insanının üniversitelerimizle bu tür ilişkilerinin katkıları büyük olacaktır.",https://www.cumhuriyet.com.tr/yazarlar/orhan-bursali/beyin-gocunu-geri-cevirmek-bir-oneri-2218086
Orhan Bursalı,Erdoğan-Bahçeli: Üç bulanık su,16 Haziran 2024 Pazar,"Cumhurbaşkanının, ülkenin içinde bulunduğu ekonomik çöküntüyü açmak için özellikle siyasi ve sosyal platformda yeni açılıma ve dile ihtiyacı var. Nedeni çok basit, yazıp çiziyoruz: Ülke ekonomisi ve dışarıdan gelecek en azından orta vadeli yatırım. İkisi için de ülkede “sakinliğe” ihtiyaç var. CHP’den gelen siyasetin normalleşmesi önerisi bu talebe uygun. Şüphesiz, içinde bulunduğumuz ekonomik koşullar, halkın derin ekonomik sıkıntıları için olsun, dış yatırım için olsun, “normalleşme” veya “yumuşama” (*) yeterli bir sakinleştirici ilaç değil. Bunların ötesinde çok daha güçlü bir “iksir”e ihtiyaç var. İç koşullar için iksir, halka daha insanca yaşam koşulları sağlamaktır. Dış yatırım koşulları için ise tarafsız bağımsız yargı, ifade ve medya özgürlüğü, daha demokratik bir ortam. Dış yatırım koşulları için de halkın satın alma gücünün artırılması, gündeme gelmeyen ama zorunlu şartlardan biridir. Malını kime satacak. Gelip ancak yerli şirketleri devralma seçeneğini kullanabilir. Ama bunun için de ülkede demokratik iklimi gözetir. Şimdi bu yazdığım koşulların oluşması o kadar kolay değil. Hele ülkede yatırım iklimi oluşması iktidarın en büyük sorunu. Nerede o 2005’lerin Türkiye’sine yatırım hücumu! Erdoğan’ın (ve Şimşek’in) zamanı çok dar. 4 yıl ha deyince geçer; bu nedenle hemen adımlar atmaya başlamalılar. Demokratikleşme ve yargıyı siyasi müdahaleden arındırma, AİHM kararlarının uygulanması, simge Gezi ucube kararlarının usulüne uygun ortadan kaldırılması öncelikle adım olabilir ama engeli var Saray’ın: Ortağı! Erdoğan, Bahçeli ile iktidarını sürdürmek zorunda ve isteğinde ancak ortağı çok yönlü huysuz. Huysuzluğu ortağının, ilk olarak Saray’ın Gezi tutuklularının bir şekilde serbest bırakılmasına yönelik adımı. Saray Abdülkadir Selvi aracılığıyla bunun ortamını yaratmak istedi. Selvi gerçekten temel soruyu sordu. Tutuklu kalmalarının AKP’ye ne yararı var? (Ülkeye de!?) Sanırım konu Bahçeli ile konuşulmadan ve oluru alınmadan açıldı. Belki de Bahçeli yoklandı, olumsuz yaklaşımı görülünce bu kez Selvi devreye girerek siyasi ortam yaratılmak istendi. Ben Erdoğan ve Şimşek’in bu ortamın yaratılması girişiminden vazgeçeceklerini sanmıyorum. Bahçeli, Erdoğan’ı ayrı tutarak, AKP içinde suyu bulandıranlar var diyerek, sözde AKP içinde bu politika benimseyenlere hücum etti. Aslında bir “bulandıran” varsa, Erdoğan’ın kendisi olduğunu çok iyi biliyor. Erdoğan bir de yumuşama-normalleşme politikasıyla “suyu bulandırdı”. Bahçeli, buna da şiddetle karşı. Bahçeli kutuplaşma ve sertlik politikasından vazgeçmiyor. Üçüncü su bulanıklığı Sinan Ateş dosyası. Cumhurbaşkanı Ateş’in eşi ve çocuklarını kabul etti. Cinayet dosyasında ülkücü ve partiye yakın kimselerin olması, iki taraf için de çok zor konu. İki konu, yani Gezi tutukluları ve CHP ile normalleşmede, Bahçeli’nin “huysuzluğu” giderilebilir. Peki Sinan Ateş cinayeti ne olacak? Erdoğan, Bahçeli’nin uzun açıklamasını okuduktan sonra İtalya öncesi kararını vermiş. Durup dururken hâkimi savcısı derhal görevlerinden alınmaz. Belli ki MHP’nin isteği yerine getiriliyor. Bu dosya ve dava, Cumhur İttifakı’nın ya tamam ya devam noktasıdır. Ama ne Erdoğan ne de Bahçeli konuyu bu noktaya getirme niyetinde değil. Yoksa iki taraf için de kayıp kayıp olacak. Peki dava ne olacak? Zamana bırakılacağa benziyor ve siyasi gelişmelere. (*) Normalleşme ve yumuşama farklı içerikler. Özgür Özel’inki, siyasetin bundan sonraki doğal seyri için bir öneri; partiler arasında birbiriyle gerektiğinde sürekli görüşme iklimini anlatıyor. AKP ve Erdoğan’ın “yumuşama”sı ise siyasi kutuplaşma ve sertliği dışlamıyor. Şimdi bunları yumuşama dönemine sokuyor.",https://www.cumhuriyet.com.tr/yazarlar/orhan-bursali/erdogan-bahceli-uc-bulanik-su-2217820
Orhan Bursalı,"Yüzde 28-30 oy, neden daha aşağı düşmüyor?",11 Temmuz 2024 Perşembe,"Son iki anket AKP’nin oylarını yüzde 29-30 bandında gösteriyor. Bu oranlar AKP’nin MHP ile ittifak halinde girdiği yerel seçimlerdeki, mühendis Serdar Karsu tarafından hesaplanan ve daha sonra MetroPoll vb. tarafından da doğrulanan yüzde 28 oy oranıyla tutarlılık gösteriyor. (Bakınız: 8 Nisan 2024 tarihli yazım) Seçime katılma oranı önceki seçimlere kıyasla düşük olduğu için küskün AKP’li seçmen sandığa gitmedi, gerekçeleri, AKP için bir avuntu meselesi olabilir. Ama son iki anket, AKP oylarında bir sabitlenme olduğunu gösteriyor. Seçimlerden bu yana 2.5 ay geçti. Ekonomik felaket, geçim derdi daha da derinleşti. CHP’nin sıkıştırmasıyla, zenginlerin ve uluslararası piyasaların adamı Mehmet Şimşek’in taviz vermez gibi görünen yoksullaştırmaya devam programında AKP yönetimi canhıraş feryatlar karşısında bir delik açmaya hazırlanıyor. Emeklilere 2 bin lira mı fazla versek yoksa 2.5 mu, gibi komik bir tartışmayı sonuçlandırmaya çalışıyorlar. Asgari ücret için tek kelime bile yok. Şimdilik. CHP’nin halkın feryadını daha iyi örgütlemesi gerek bunun için. Bu yazının konusu aslında yüzde 28’e sabitlenmiş görünen oy oranının neden daha düşmediği ile ilgili. Herkesin sepetinde gerekçeler vardır. Ben de diyorum ki: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 1- AKP yerel seçimlerde yaklaşık 13 milyon oy aldı. (Genel seçimlerde ise 19 milyon küsur.) 2- Şimdi sabit görünen seçmen sayısı 13 milyon kişi AKP’nin 22 yıllık iktidarının zeminini oluşturuyor. 3- AKP, devleti 2 milyon kişi büyüttü. Devlet AKP’leşti. Hadi eski memurları saymazsak, devlete katılan 2 milyon kişi AKP’nin süzgecinden geçti. Partinin destekçisi. Her birinin hanesinde oy kullanan ortalama üç kişi olsa, asgari 6 milyon oy eder. 4- Belediyeler: AKP düne kadar belediyelere insan doldurdu. 5- Cumhurbaşkanlığı Strateji ve Bütçe Başkanlığı’na göre (2023) kamuda çalışanların sayısı 5.1 milyon. (2007’de 2.9 milyon, 2014’te 3.4 milyon). Sadece il özel idareleri, mahalli idare birlikleri ve belediye şirketlerindeki işçi sayısı ise 549 bin 759. Belediyelerde memur sayısı kaç ve sayı nasıl büyüdü? 6- AKP belediyelerine yerleştirilen memur ve işçilerin en az 2 milyon oy potansiyeli yarattığı söylenebilir mi? 7- AKP’nin ekonomi politikalarından yararlanan oldukça geniş bir kesim var. Şirketler, ihaleler ve buralardan beslenenler... Bir tahmin? 8- AKP’nin dini söylemlerinden etkilenen bir seçmeni hesap etmeliyiz... 9- Cemaat tarikat vb’nin etkilediği seçmenler... 10- Salt ideolojik bağını koruyanlar. 11- İktidarın bakanlık, parti, belediyeler aracılığıyla yaptığı düzenli düzensiz yardımlarda hayatını sürdürenler. 22 yıldır iktidarda bir parti. Belirli bir ekonomik ve ideolojik zemin yaratmış ve kazanmış. Oy oranının daha aşağılara çekilmesi için biraz daha olağanüstü bazı faktörlerin olması gerekir. Bir de her şeye rağmen partisinden daha güçlü bir lider var. Ben şimdiki koşullarda AKP taban oyuna ulaştı derim.",https://www.cumhuriyet.com.tr/yazarlar/orhan-bursali/yuzde-28-30-oy-neden-daha-asagi-dusmuyor-2226092
Orhan Bursalı,AKP taban oyuna ulaştıysa eğer Ve 11 milyon üye,14 Temmuz 2024 Pazar,"Perşembe günkü yazım, AKP’nin cumhurbaşkanı/genel seçimlerde 19 milyon oyunun yerel seçimlerde 6 milyon azalarak 13 milyona indiğini belirtmiş ve artık iktidarda kaldığı sürece bu taban oydan aşağı düşmeyeceğini ileri sürmüştüm. Bunca ağır ekonomik krize rağmen neden 13 milyonda tutunduğunu sormuş ve 11 gerekçe ileri sürmüştüm. Bir analitik yazı ve durumu anlama çabasıydı. Bir destek buldu yazı. Okurlar ve sosyal medyada görüş açıklayıp katkıda bulunanların önerileriyle eksikleri tamamlayacağım bu yazıda. Öncelikle belirteyim, durumu salt din, CHP düşmanlığı ve CHP beceriksizliği ve Aziz Nesin’e gönderme yaparak açıklayanları bir kenara bırakıyorum. Bunlar analiz için pek bir şey ifade etmiyor. Zaten dini bağnazlık ideolojik saplantı ve tarikat ağlarının iktidara desteği dünkü yazımda bir madde olarak vardı. Ama salt bunlarla iktidarda kaldığını söylemenin bu yazının reel durumu anlama çabasıyla ilgi kurmak zor. Yabancı seçmen desteği: Mültecilerden vatandaş yapılanların sayısı resmi açıklamalara göre 300 bin civarında. Fakat 2012-2024 arası yabancılara satılan konutların sayısı yaklaşık 385 bin. Bunların yüzde 95’i vatandaşlık da aldı. Pek çoğu 250 bin dolara aldığı konutunu üç yıl sonra birkaç katına satarak zengin oldu. Ailelerine de yurttaşlık verildi. Diyelim kabaca 1 milyon kişi. Bunların önemli çoğunluğu AKP’yi bir kazanç kapısı gördüğü için destekler ama kaçı bu ülkededir ve oy kullanmaktadır, tartışma konusu. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al AKP’nin 11 milyon kayıtlı üyesi var: Evet var, seçmen yap kampanyaları etkili. Üyelik bir gönül bağı oluşturur. Getirisi de olur. Fakat daha önemlisi aidat ödeyen var mı, ne kadar bilinmiyor. Yerel seçimde hepsi AKP’ye oy mu veriyor? Verdiyse üye dışında ancak 2 milyon oy almış ki bana mantıklı gelmiyor. Belki de yarısı oy kullanmadı. F. N. arkadaşım diyor ki seçmene maaş rüşvetini unutmuşsunuz, 1 milyona yakın kişiye verilen yaşlı maaşı ve bilmem kaç milyon kişiye verilen ayrıca özürlü maaşı var. Niye rüşvet? Çünkü yaşlı maaşları 1 yılda yüzde 102 artmış. Yetmemiş, yerel seçimlerinden 1 ay önce temmuz zammı açıklandı yüzde 49. Engellilere maaş var. Bunlar önemli, her ne kadar ölmeyecek kadar bir maaş olsa bile önemli, bunları aslında “sosyal yardım” kapsamına almalıyız. Tabii ki oy oydur. Sağdan soldan oradan buradan topladığınız zaman belirli bir yekün tutuyor. AKP bunu çok iyi yapıyor, biri kalkıp vatandaşın iradesini rüşvetle oya tahvil ediyor diyebilir. Onlar da sosyal yardım diyor. Evet bazı katkılar, AKP’nin bu yolla yoksulluğu, fakirliği yönettiğini söylüyor ki doğrudur. İç Anadolu vilayetleri köylerinde emekli olmamış çiftçi yok, diyor bir izleyici ve devlette, belediyelerde taşeron çalışanlara işaret ediyor. AKP’nin ekonomik politikalarından zenginleşen, demiştim yazımda gerçekçi bir saptama: Ekonomik sıkıntıdan daha az etkilenen kesim. Yüzde 28’in altında aslında diyen izleyiciler: Seçimlerde örneklerini gördüğümüz boş binalarda bile insan gösterip oy kullandırıyorlar. En önemli konu: Yurtdışında yaşayanların oyu. Bu ülke ve yaşadığı sıkıntılarla zerre ilgisi olmayan ama ülkenin geleceğini etkileyecek yurtdışı yerleşiklere oy kullandırılmasın önerisi var. Katılıyorum, oy kullanabilecekler kurallara bağlanmalı. Yabancı ülke örnekleri var. *** Tüm bunlara rağmen AKP’nin taban oyu 13 milyona oturdu.  Çok önemli faktörlerle biraz daha aşağı inebilir. Ama genel seçimlere kadar şüphesiz bu tabanı büyütmeye çalışacaktır.",https://www.cumhuriyet.com.tr/yazarlar/orhan-bursali/akp-taban-oyuna-ulastiysa-eger-ve-11-milyon-uye-2227126
Orhan Bursalı,"Zengin ülkeler sağa, yoksullar sola mı?",11 Haziran 2024 Salı,"Kızım Meryem İtalya’da, oğlum Bulut Danimarka’da Avrupa Parlamentosu seçimleri için oy kullandı. Seçim sonuçları tahminleri yanıltmadı. Henüz parlamentoda merkezde olan partiler 720 koltuklu parlamentoda çoğunluğu ellerinde bulundurmalarına rağmen (400’den fazlası) sağ ve aşırı sağ (faşist eğilimli) partiler hızla yükseldi. Avrupa Parlamentosu seçimlerinde sağaşırı sağ ciddi bir yükselişte. İktidardaki Alman Sosyal Demokrat Partisi ülkesinde parti olarak büyük bir inişe geçti. Hitler rejimi ile aralarına kesin bir çizgi çekmekten kaçınan AfD, henüz kesin oranlar açıklanmadı ama bir adım önde görünüyor. Merkezin (kısmen liberallerin) kayıpları öyle ki Fransa lideri Macron’a, daha üç yıl görev süresi olmasına rağmen parlamentoyu feshettirdi ve ay sonunda seçimleri ilan etmek zorunda bıraktı. Macron yeniden aday da olamayacak. “Milliyetçilerin ve demagogların yükselişi milletimiz ve Avrupa için tehlikedir” açıklamasıyla herhalde Marine Le Pen daha da yükselmeden erken davranarak yine merkezde bir iktidar kurulabilir düşüncesiyle hareket ettiği açık... Bunun için kendi koltuğunu da feda ediyor. Fransa yeniden büyük bir kutuplaşma yaşayacak. İki yıl sonra Almanya’da Schulz kalmayacak. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İtalya’da Meloni zaten başbakan. Beş yıl sonra Avrupa Birliği’nde liberal bir merkezi yönetimden bahsedilemeyecek. Bu seçim sonuçlarının ulusal genel seçimlere de yansıyacağı açık. Sağ-aşırı sağ hızlanan adımlarla yükseliyor. Avrupa Birliği’nin en önemli üç ülkesi Fransa, Almanya, İtalya giderek Avrupa Birliği’nin ana siyasi karakterini belirleyecek. Dikkatinizi çekerim, bu siyasi kriz zengin ülkelerin krizi olarak patladı. Tetikleyici unsur da Avrupa’ya göç hücumu oldu. Ekonomik kriz de bununla birleşti. Avrupa seçmeni kazandıkları refahı kaybetmeye başladığını gördükçe ve yakın gelecekten de umudu kayboldukça, tutuculaştı, milliyetçileşti ve kendilerine hitap eden sağ-aşırı sağ partilere yöneldi. Bunun ilk işaretlerini İngiltere’de ve ABD’de gördük. İngilizler, Avrupa Birliği’ni terk etti. Amerikalılar Trump’ı iktidara getirdi. Bu süreç içinde Avrupa Birliği’nde altı kadar ülkede aşırı sağ-sağcılar ya iktidara ortak oldular ya da iktidara geldiler. Birliğin ekonomik ve siyasi bakımdan geri ülkelerinde mesela Macaristan’da ve (geri dönüşe rağmen) Polonya’da süreç daha erken ve hızlı işledi. Zengin ülkelerin seçmenlerinin seçimlerdeki haykırışı bu. Bu süreci Ukrayna savaşı da hızlandırdı. Merkezi liberal yönetimlerin Ukrayna konusunda Rusya ile çatışma olasılığını göze alan politikaları da sağcı partilerin yelkenlerine yeni rüzgâr verdi. Avrupa’ya yeni ve büyük; askeri, mali yükler, seçmeni kaygılandırıyor. ABD’de Trump’ın yeniden iktidara gelmesi muhtemel. Hapis cezası alsa bile hücresinden Amerika’yı yönetmesine engel olacak bir yasa yok ABD’de. Avrupa seçim sonuçlarının Trump’a destek vereceği yorumlarını okuyorum. Burada net olarak zengin ülkelerin dertleriyle ekonomik zorluklar içinde çırpınan ülkelerin zorlukları siyasi anlamda ayrışıyor. Türkiye’de epey bir süredir sağa kaymış ve MHP gibi aşırı sağ bir partinin desteğiyle ayakta duran bir iktidar var. Ülkeyi büyük bir ekonomik krizin içine sürüklediler ve kaybetmeye başladılar. Sosyal demokratların yükseldiği bir süreç yaşıyoruz. Meksika’da da seçmen biraz daha halkçı bir lideri ve yönetimi işbaşına getirdi. Coğrafi etkilenmeler ve ülkelerin iç dinamikleri farklı. Fakat Avrupa’da sağ-aşırı sağın yükselişinin etkilerini, onlar daha iktidara gelmeden, Avrupa Birliği’nde çok yönlü, kültürel, siyasi ve ekonomik anlamda yaşayacağız.",https://www.cumhuriyet.com.tr/yazarlar/orhan-bursali/zengin-ulkeler-saga-yoksullar-sola-mi-2216053
Orhan Bursalı,"Vergide adaletsizliğe karşı kampanya, temel mesele",24 Haziran 2024 Pazartesi,"Türkiye vergi adaletsizliğinde başta gelen ülkelerden biri ve iktidar “biraz adalet” için parmağını bile kıpırdatmıyor. On yıllardır bu adaletsizlik sürüyor. Yalçın Karatepe ile Mehmet Şimşek bugün masada buluşacaklar. Halk yararına bir sonuç bekler miyiz, hayır. Emekliler ve asgari ücret konuları, Şimşek için el yakıcı. Diyecek ki: Yahu bütçe çökük, yeni vergi paketini Meclis’e getiriyoruz, sen ise vergide adalet için indirelim diyorsun. Bu masada karşılık bulacak bir konu değil, (diğer konular gibi). CHP geçinemiyoruz mitingi yapacak Kocaeli’nde. Sanayinin kalbi bir yer. Kapsamlı bir vergi adaletinin sağlanması konusunda CHP’nin kapsamlı bir programıhazırlığı var mı bilmiyorum. İktidara aday parti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İktidara geldiğinde köklü değişiklikler yapmak zorunda. Bunlardan biri de vergi. Şimşek’in vergi paketinden çıkardığını öğrendiğimiz gelirlerle harcamalar arasında farktan ve açıklanamayan servetten vergi alınması maddeleri tasarıdan çöpe atılmış. Tabii ki! AKP döneminde trilyonlarca servet edinenler var. Bunları vergilendirmeye kalksalar AKP içinde ve çevresinde adam bulamazlar. Bu kesime yurtdışı çıkış vergisini bırakın 3 bin, 5 bin yapsanız ne yazar! CHP halkı aydınlatmalı. İktidara gelince vergi adaletsizliğini nasıl gidereceği konusunda plan ve programını açıklamalı, bugünkü adaletsiz düzenle kıyaslamalı olarak. Bunu irili ufaklı toplantılarla yurt çapında uzun süreye yayarak yapabilir. Köklü, dokunulmaz olan sorunları nasıl çözeceğini anlatmalı. En önemli konulardan biri aslında Türkiye ekonomik yapısının düşük ve orta teknolojik üretimden orta ve yüksek teknolojik üretim yapısına nasıl dönüştürüleceğidir. Bu orta ve uzun vadeli ama mutlaka yapılması gereken bir program konusudur. Bu dönüşüm gerçekleştirilmeden Türkiye ekonomisini bekleyen sadece dönemsel batışlar ve yoksullaşmalardır. 17 bin TL’lik asgari ücreti bile çok bulan, dışta rekabet yeteneğini kaybetmeye başladıklarından şikâyet eden işveren kesimi çoğunlukta. Üretimleri ucuz işgücüne ve teknolojik üretime bağlı. Okuyoruz ki bazıları iç piyasaya yönelmiş. Çünkü iç piyasa babalarının çiftliği. İstediği fiyatı dayattıkları ve yüksek kazanç elde ettikleri, hele hele şu enflasyonist ortamda... CHP iktidarı bu yapıyı planlı programlı nasıl değiştirecek? Gül Akçasoy: 17 Haziran 2024 tarihli yazınızın bir başka yönü olan istihdam konusunda ufak bir katkıda bulunmak isterim. Yazınızda bahsettiğiniz, tersine beyin göçü için model önerisinin, bilim insanı yetiştirmek, onların yeni bilimsel çalışmalara ve buluşlara imza atmalarını beklemenin yanı sıra fizik mühendislerinin özel sektörde istihdam edilmelerinin de bir o kadar önemli olduğunu düşünüyorum. Üniversite-özel sektör işbirliği projelerinden öte, günlük operasyonun içinde fizik mühendislerinin bulunması, rekabet üstünlüğü için çok önemli. Yüksek teknoloji ürünleri (mal ve hizmet) ile tanınan bütün ülkelerde, fizik mühendisleri her zaman en temel kadroyu oluşturuyor. Ülkemizde sadece beş üniversitede fizik mühendisliği bölümü olduğunu görmek de konunun bir üzücü yanı. Meslek yaşamımın 35 yılını İK yöneticisi olarak özel sektörde geçirdim, Türkiye’de fizik mühendislerinin hiç denecek oranda istihdam edildiklerini biliyorum. Rekabet üstünlüğü sağlamanın en temel kadrosunu fizik mühendisleri oluşturur, ürün (mal ve hizmet) geliştirmek için en temel bilim dalı uygulaması. Oysa ülkemizde yüksek teknoloji şirketlerinin bile fizik mühendisi kadrosu aradığını göremiyoruz. Örneğin nitelikli işgücü ilanlarının olduğu bir internet sitesinde, 42 bin 975 iş ilanından sadece ikisi fizik mühendisi ilanı (0.0005 oranında). Aynı internet sitesinde 4 bin 833 mühendislik iş ilanı ile karşılaştırınca oran 0.0004 oluyor.",https://www.cumhuriyet.com.tr/yazarlar/orhan-bursali/vergide-adaletsizlige-karsi-kampanya-temel-mesele-2219912
Orhan Bursalı,2016 darbe girişiminin düğmesine 2007’de basıldı,16 Temmuz 2024 Salı,"15 Temmuz’da yazmak gerekir. Odakta ordu ve subay var. Kısaca asker diyelim. Yabancı devletin kontrolünde bir cemaat, Gülenciler orduyu önemli ölçüde ele geçiriyor. Bugüne kadar Atatürk’ün ordusu Kemalist ordu vb. ile nitelendirilen ve bu bilinçle eğitim verilen/alan bir ordu nasıl oldu da emperyalizmin aracına dönüştü ve darbe yapmaya kalkıştı. Olayın tartışılmayan bu yönü bize ne anlatıyor? Tepeden tırnağa hiyerarşik, onlarca yıl boyunca ideolojik olarak diyelim yüzde 95 bir bütünlük arzeden bir yapıyı, dışarıdan propaganda ve indoktrinasyon ile değiştiremezsiniz. Hatta bu değişimi yapmak isteyenler ordu içinde propaganda yapsalar bile... Bazı taraftarlar toplayabilirsiniz, sonuçta subay-astsubay da insan ve vaatlerden veya ideolojik iknalardan etkilenebilir. Ama hiyerarşik yapı galip gelir. Çünkü subayın astsubayın geleceği bu hiyerarşik yapıya bağlıdır. Bunun yerini başka bir hiyerarşik yapının alacağını net görmeden, eskiye bağlı kalır. Gülen bunu bildiği için ta ilkokul, ortaokul, lise, üniversiteden yani ordu dışından beslediği, indoktrine ettiği, üzerinde tam bir kontrol kurarak eğittiği öğrencileri ordu içine sokmaya başladı. Adım adım, milim milim, büyük bir sabırlar, çok yönlü hamlelerle... Binlerce askerini ordu içine soktu ve ordu içinde paralel bir ordu kurdu. Yani iki ordudan bahsediyoruz. Bir büyük güç birikimi oldu. Gülen’in Son Kale diye adlandırdığı ordunun önemi üzerine yazısı var. Bir yandan da siyasi ve ekonomik büyüklüğünü ve devlet, siyaset ve milliyetçi ideolojiler de inşa ederek Ordu içindeki güçleri üzerinde bir koruyucu kalkan olarak kullandı. Medya ve ekonomik gücü de paralel devlet ve paralel ordu içindeki güçlerini büyüttü. Burada bir soru sormak gerekirse acaba ordu içindeki Gülenciler ideolojik propaganda ve vaatlerle Atatürkçü askerlerden devşirme yapabildiler mi? Zor bir soru, Ordudaki hiyerarşik yapının ortaya çıkmalarını mümkün kılmayacağını biliyoruz. Ama darbeyi ve Gülen’in hiyerarşik gücünü görenler arasında komutan seviyesinde pusuya yatmış insanlar oldu. Son ana kadar bir gizlilik içinde, ordu içinde büyüme, kilit noktalara yerleşme, olan bitenler konusunda geniş bir istihbarat ağı kurarak bilgi toplama ana görevleri oldu. Personel daireleri yerleştikleri yer oldu. Buraları istihbarat, değerlendirme ve atama merkezleriydi. Ayrıca komutan yardımcılıkları, yaverlikler... Deniz, kara ve hava kuvvetlerinden bütünleşik bir yapı oluşturdular. Kurdukları mekanizma, kendilerinden olmayan Atatürkçü subayları tasfiye mekanizması olarak da işledi. Sınav kurullarını ele geçirerek ve daha Harp Okulu öğrencilerinden başlayarak. Her şeyleri, darbe yaparak iktidarı ele geçirecek bir büyük güç oluşturmaya yönelik oldu... Ergenekon, Balyoz kumpasları en büyük tasfiye harekâtlarıydı. Bu önlerini açtı ve ordunun kilit mekanizmalarına yerleşmelerini hızlandırdı. Tüm bunları AKP ne yapıldığını bilerek ve her şeyin farkında olarak seyretti. Destekledi. Çünkü tek adam rejimi de önünde en büyük engel olarak orduyu görüyordu. Ordu da 2007’ye kadar sık sık da AKP için rahatsızlıklar yarattı. 2007, AKP ve Gülencilerin adeta ortaklaşa düğmeye bastıkları yıl oldu. AKP’nin önündeki ordu engeli de kaldırılmış olacaktı. 2007 aynı zamanda, 2016’da Gülencilerin darbe girişiminin de düğmesine basıldığı yıldır. Çünkü büyük tasfiye hareketinin temel amacı orduyu temizlemek ve gerekirse darbe yapabilecek bir güce erişmekti. Nitekim bunu gördük. Bu anlamda AKP, bu darbe girişimi sürecini isteyerek veya istemeyerek kolaylaştırdı. Bir koltuğa iki karpuz sığmaz. Gülen’in Erdoğan’ın oturduğu koltuğu, yani iktidarı bütünüyle ele geçirmek istediğini AKP-Erdoğan ve kurmayları gördü mü, görmedi mi? Not: Bulabilenlere, Kırmızı Kedi’den yayımlanan Çatışmanın Anatomisi kitabını okumalarını tavsiye ederim.",https://www.cumhuriyet.com.tr/yazarlar/orhan-bursali/2016-darbe-girisiminin-dugmesine-2007de-basildi-2227737
Orhan Bursalı,"Biraz insan ve millet sevgisi, yüreklerinizi açın",09 Temmuz 2024 Salı,"TÜİK aylık enflasyonu yüzde 1.64 olarak açıkladı. ENAG ise 4.26. TÜİK’in enflasyonu baştan beri şaibeli zaten. Ekonomim gazetesinden Alaattin Aktaş çok ince ve akıllı bir ekonomi işçiliği ile TÜİK’in gizlediği madde fiyatları üzerine yazdı. 100 kalem içinde uzman doktor ücreti 34 TL, kira fiyatı 6 bin TL, yurt ücreti 467 TL vb. Yani gerçek hayatta karşılığı olmayan rakamlar. TÜİK de ince işçilik yapıyor, hesabını kitabını enflasyonu en düşük nasıl gösteririm üzerine yapıyor. Bu konuda en az beş yıldır epey çalıştı, yüksek lisansını çoktan bitirdi sayılır. Belki Türkiye gibi ülkelere de TÜİK ve hesap oyunlarını ihraç ederiz, kimbilir. ENAG’ın enflasyon hesabı üzerine de ulema arasında tartışma var. Veysel Bey bunun üzerinden gelecek ve hesabını kitabını açıklayacaktır. İki enflasyon arasındaki fark yüzde 2.62. Bunun milletin cebinden çalınan paranın hesabını yapacak bir sonuç çıkarmak zor ama asgari ücret ve emekliye zam konusunda TÜİK hesabı dikkate alındığı için emekçilere verilmesi gerekenin ne kadarının verilmediği hesap edilebilir kolayca. Mahfi Eğilmez Bey’in en doğru enflasyon hesabı üzerine bir yazısı var, üstelik yakın tarihli (www. mahfiegilmez.com/2024/05/endogru-enflasyon-tahmini.html), bu yazı ENAG’ın enflasyon oranını doğruya yakın da gösteriyor. Buradan başka bir noktaya geleceğim. CHP lideri Özgür Özel asgari ücrete zammı söke söke alırız dedi. Cumhurbaşkanı ile yaptığı görüşmede bu talepleri de gündeme getirmişti; görüşme sonrası AKP’den iki kişi, CHP’nin halkın ağır geçim sıkıntısını biraz olsun hafifletecek bir zam üzerinde ısrarla durmasını, CHP propagandası olarak görmüş ve bu parti ile yumuşama olmaz, görüşme yapmak AKP’ye zarar veriyor demişlerdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İnsan, politik tutum ve tercihlerinden önce bir halk sevgisini yüreğinde taşır. Siyaset ve CHP taleplerinden bağımsız olarak bizzat 17 bin TL aylığa mahkûm edilmiş milyonlarca insanın nasıl olur da geçinebildiği sorusunu kendi vicdanına sorar, vicdanının isyanını duyar ve iktidarına seslenir. Tabii siyaset vicdanını ezip yok etmediyse. Belli ki iktidarda olmak, kalmak her şeydir. Halk ise ezilebilir, soyulabilir, açlığa mahkûm edilebilir, en eşitsiz koşullarda yaşatılabilir. Bakıyorlar ki tüm yaptıklarımıza rağmen hâlâ bizi destekleyen ve ikinci parti olarak tutan önemli bir kitle var. Evet, bu seçmen kitlesinin hâlâ nasıl iktidarın arkasında durduğu üzerine konuşuluyor. Yarınki yazımı da bunun üzerine kuracağım. “Biliyoruz: Bugün susacak, duracak, yorulacak olursak hem çocuklar için hem de kadınlar için yarın güvenilir bir tek sokak kalmayacak. Dün Sinan’ı hedef alıp katleden ve sesi herkes tarafından duyulan namluya bugün takılmak istenen susturucu, yarın başka cinayetlerin namlularının ucuna takılacak. Bu yüzden birlik olmaya, bir arada kalmaya devam etmeli, karanlığın ürpertici siyahını ‘Adalet!’ nidalarıyla paramparça etmeliyiz. Bu mücadelede en çok kadınlardan korkuyorlar. Cinsiyetçi söylemleri, hakaretleri, tehditleri de bu sebeple.” (https://x. com/ayseatesaa/ status/1810047744691622069) Toplumu, siyaset dahil, değiştirecek olan kadınlardır. Mahkeme talimat kararını verecektir. Oradan hiçbir yargıcın “Bu davaya bakamam” diyerek çekileceğini düşünmeyin. İktidarın zemininde kan var. AKP için en önemli olay budur. “Davadan döneni, emirlere uymayanları vurun, dövün”, bu ortak, bütünlüğünü böyle tutuyor. Arkadaşlarımızı susturmak için de tehditler savuruyor adamları. Peki Sinan Ateş’in ardından gözyaşı döken on binler nerede, ne yapıyorlar?",https://www.cumhuriyet.com.tr/yazarlar/orhan-bursali/biraz-insan-ve-millet-sevgisi-yureklerinizi-acin-2225291
Orhan Bursalı,"Trump ‘bir kahraman’, kazandı gibi: Biden en büyük risk",15 Temmuz 2024 Pazartesi,"Trump’a suikast girişimi ABD’de şaşırtıcı değil. Orası her türlü silahın serbestçe satıldığı edinildiği bir “özgür” ülke. Adam öldürmenin de kitlesel katliamların da... Bu alabildiğine özgürlük suça yöneldiğinde şüphesiz cezası da ağır. İdamlar bu nedenle var orada. Suikast girişimi ABD’de siyasi gerilimin ve krizin ve derin bölünmenin yaşandığı, özellikle demokrat ve liberal kesimde “Amerikan demokrasisi” konusunda yaşayacak mı tartışmalarının derinliğinde gerçekleşti. “Demokrasi”nin en büyük tehdidi tabii ki Trump’ın düşünceleri ve yalanlarıydı, sistemi kökten değiştireceği konusunda kimsenin neredeyse şüphe duyulmamasındaydı. 30 küsur suçtan hüküm giymesine rağmen arkasındaki Cumhuriyetçi seçmenin ve partinin desteğini artırmasındaydı. Trump bir katil bile olsa, başkan seçilmesine neredeyse bir engel olmayacaktı. Bu şüphesiz büyük bir siyasi ahlaki kriz ve çöküş demekti. Olay, yani ahlaki çöküş, azınlık siyasi gruplarda değil, siyasetin tam merkezinde, en tepesinde gerçekleşiyordu. “Özgürlükler ülkesi” demek ki “siyasi ahlaki çöküşü” de kapsıyordu. Suikast girişiminden önce de bu çöküş başlamıştı. Özellikle Biden için herkesin “Bu bunak mı ülkeyi yönetecek?” demeye başladığı TV tartışması sonrası, Biden’in adaylığını asla geri çekmeye yanaşmaması da ahlaki çöküşün bir parçasıdır. Biden için önemli olan kaybetse bile kendi adaylığı idi. Partisinden çıkan cılız seslere bakıyor ve kendisini görevden alamayacaklarını düşünüyordu. Parti içindeki bir oligarşik yapı buna cesaret edemiyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Suikast girişimi tam bu noktada gerçekleşti. Ama artık tartışacak bir şey kalmadı gibi. Trump bu suikast girişiminin kahramanıdır. Suikast anında verdiği ikonik fotoğraflar bile tek başına kendisine seçimleri kazandırmaya yeter. ABD seçmeni kahramanları sever. Trump dört yıldır bu kahramanlığı oynuyor. Dört yıl önceki seçim sonuçlarını reddetmesi, en ufak bir temeli bile gösterilmeden oylarımız çalındı kampanyaları, taraftarlarına Capitol’u bastırması, hep bu kahramanlık ve kurulu düzene meydan okuma politikasının zirve noktalarıydı. Neden Baba filmi gelmiş geçmiş en ikonik filmlerin başlarında geliyor dersiniz. Trump’ın başkanlık dönemi dahil sonraki dört yılın bir kurgusu yapılsa filmi Baba’yı geçer. Eksik olan suikast girişimi ile Trump hedefe ulaşıyor ve film Beyaz Saray koltuğuna bir dört yıl daha oturmakla sonuçlanıyor. Demokratların Biden’ı görevden alma süreci hızlanabilir. Harris’i veya valilerden, senatörlerden ismi geçenlerden birini, seçimlere çok kısa süre kalmasına rağmen aday göstermeyi göze alabilirler. Riski göze alarak. Çünkü şu an en büyük risk Biden’in bizzat kendisi... Yarın: Dünyanın geleceği konusunda iyimserin düşüncelerini merak ediyorum...",https://www.cumhuriyet.com.tr/yazarlar/orhan-bursali/trump-bir-kahraman-kazandi-gibi-biden-en-buyuk-risk-2227364
Orhan Bursalı,Ne üretelim?,18 Haziran 2024 Salı,"Yüksek teknolojili ürünlerin imalat sanayi ihracatı içindeki payı yüzde 3.1. Teknoloji üretim uzmanı ve danışmanı ve HBT yazarı Müfit Akyos’un derginin 425. sayısında yayımlanan önemli yazısını, belki meraklısına yararlı olur düşüncesiyle aşağıya alıyorum. *** “TÜİK teknoloji yoğunluğuna göre dış ticaret verileri” imalat sanayimizin yapısını gösteren önemli bir göstergedir. 2024 Ocak-Mart döneminde yüksek teknoloji ürünlerinin imalat sanayi ürünleri ihracatı içindeki payı yüzde 3.1, ithalatı içindeki payı yüzde 11.8 oldu. 2023-2024 yılı karşılaştırmaları tabloda özetlenmiş. Yaklaşık son 10 yıldır pek değişmeyen tablodaki veriler imalat sanayisi bağlamında yaptığımız ya da yapamadığımız işlerin aynası olup üzerine söylenebilecek çok şey olabilir. Örneğin dış satıma konu ürünlerin niteliğine bakıldığında ürün çeşitliliğinin pek artmadığı ve genel olarak bir nitelik kaybı olduğu söylenebilir. Ekonomiler ürettikleri ve ihraç ettikleri ürünlerin türünü geliştirerek büyürler. Bu nedenle dış satım ürünlerinin dünya ticaretindeki payı önemli bir göstergedir. Her bir ürün veya ürün grubu, tasarımından dağıtımına kadar belirli bir nasıl bilgisi, teknoloji ve teknoloji yönetimi, yetenek ve yetkinlik kümesini temsil eder (ürün kompleksitesi). Dış satıma konu ürünlerin birlikte temsil ettiği kompleksite ise “ekonomik kompleksite” olarak tanımlanır. Söz konusu ürünlerin niteliklerini dünya ticaretindeki hacimlerini ve ülkelerin bu ticaretteki paylarını dikkate alarak sayısallaştıran endeksler ise sırasıyla “ürün kompleksitesi endeksi-PCI” ve “ekonomik kompleksite endeksi-ECI” olarak tanımlanır. Sahip oldukları kompleksiteler birbirine benzer ürünlerden oluşan ya da birinden diğerine geçişi (üretilmesi) kolay olan ürünlerden oluşan kümeye “ürün uzayı” denilmekte. Bir ülkenin dış satım sepetinde yer alan ürünlerin niteliğine bakarak olası ürün uzaylarını bir başka deyişle gelişme yörüngelerini oluşturmak olanaklıdır. Yukarıda açıklanmaya çalışılan kavramlar, Hausmann ve Hidalgo vd. tarafından yayımlanan “The Product Space Conditions the Development of Nations, 2007” başlıklı makalede kullanılan “ürün uzayı” kavramından hareketle Harvard ve MIT üniversitelerince “Atlas Metodu-1” olarak modellenmiştir. TEPAV’ın bu modeli kullanarak yaptığı hesaplamalara göre “... Türkiye’nin ihracatının niteliği yıllar içerisinde incelendiğinde, Türkiye’nin 2014 sonrasında dünya ortalamasının altına düştüğü görülmekte. (...) 2014 sonrası gerileyen ECI değeri ise Türkiye’yi 1980 öncesi döneme götürmekte ve Türkiye’yi dünya ortalamasının gerisine düşürmekte (...) Türkiye’nin 2014 yılında dünya ortalamasından daha iyi olup 41. sırada yer aldığı 2016’da ise sıralamada iyileşerek 40’ıncılığa yükseldiği, ancak dünya ortalamasının altında kaldığı görülmekte (...) 2014’ten 2016’ya Türkiye, nitelikli ürünlerdeki rekabet gücünü kaybedip niteliksiz ürünlerdeki rekabet gücünü artırmaya başlamıştır.” The Atlas of Economic Complexity (2021)’ye göre Türkiye 0.61 ECI değeri ile 133 ülke arasında 40. sıradadır. Yukarıda açıklananlar ışığında dış ticaret verileri metodolojik ve bir modele dayalı olarak analiz edilmeksizin “Katma değeri yüksek ürünler üretmeliyiz”, “Çip üretmeliyiz”, “Yapay zekâ yatırımları yapmalıyız” gibi kalıp cümleler kullanmanın “boş” olduğu açıktır. Sanayi politikası ufku, yerli-milli otomobil ve İHA-SİHA ile sınırlı yönetimin eğitim sistemimize sokuverdiği çağdışı yeni müfredat ile gelecek tasarımı yapabilmek olanaksızdır. *** NOTUM: Evet bilgiye ve araştırmaya, bir stratejiye dayanmadan bir adım bile atamayız.",https://www.cumhuriyet.com.tr/yazarlar/orhan-bursali/ne-u-retelim-2218374
Orhan Bursalı,AKP ayağında MHP zinciri,20 Haziran 2024 Perşembe,"Gördüğümü yazayım, Cumhur İttifakı arasında çatışma açıkça sürüyor. Hürriyet yazarı ve RTE’ye en yakın yazarlardan Selvi, Osman Kavala’nın mahkûmiyeti üzerine yeniden kaleme aldığı yazısında bu kez Adalet Bakanlığı’nın Kavala’nın avukatlarının cezayı kanun yararına bozma talebini incelediklerini duyurunca küçük ama etkili ortağın hedefi oldu. Avrupa Konseyi Parlamenterler Meclisi (AKPM) Türkiye Raportörü Stefan Schennach’ın, AİHM kararı gereğince Kavala ve Demirtaş’ın serbest bırakılması gereğini anımsatması üzerine kaleme Selvi, kaleme aldığı “Kavala, Öcalan’dan daha mı tehlikeli” başlıklı yazısında, Ankara’dan bir yetkilinin böyle söylediğini belirtti. Tabii ki küçük ortağın sözcüleri kaleme sarıldı. Kimler oldukları önemli değil. Aslında bu konuyu geçen pazar günü Erdoğan-Bahçeli: Üç bulanık su başlıklı yazımda çok daha geniş yazmıştım, bayram nedeniyle kaçırdıysanız bir göz atın derim. Söz düellosu aslında Erdoğan ve Bahçeli arasında geçiyor ama vekil kullanıyorlar (siyasette moda, bölgesel silahlı çatışmalarda da) ve iki lider birbirini hedef almıyor. Tam tersine demeçlerinde sevgi ve saygılarını ve ittifakın devam edeceğini belirtiyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kazın ayağı ise hiç de öyle değil. Kavala’nın bir şekilde serbest bırakılması, nedense küçük ortağın tüylerini diken diken ediyor. Aslında ona ne bile diyebilirsiniz çünkü Gezi olayları aralarındaki ortaklıktan çok önce, 2013 Mayıs’ında patlamıştı ve belki de Bahçeli’nin Gezi’den dolayı iktidara saldırıları bile söz konusuydu. Aralarındaki ittifak 2015 Haziran’ından sonra oluşacaktı. Mesele aslında Bahçeli için Kavala değil. Kavala konusunda Erdoğan’ın yeni politikasının, Bahçeli’nin istemediği zincirleme yeni sonuçlar doğuracağı endişesi. Sonra Demirtaş ve diğer Gezi tutukluları gelecek. Bahçeli, bu gidişatın sonunu kendi politikaları için uygun görmüyor, AKP’nin, kendi kontrolünden çıkmaya çalıştığına inanıyor. Birbiri ardına yumuşama, normalleşme, ebedi düşmanı CHP ile diyalog gibi politikalar da neyin nesi? Yoksa “Gözden çıkarılıyor muyum?”... Aslında AKP ile MHP arasında bir güç gösterisi oyunu sahnede. Kim kim için daha önemli? Bahçeli, “İktidarın benim iki dudağım arasında” diyor. Cumhurbaşkanı sessiz manevralarla süreci istediği şekilde yönlendirme peşinde. Daha doğrusu ortağını ehlileştirmeyi umuyor. Tabii elindeki en büyük koz Sinan Ateş dosyası. Bahçeli’nin korkusu. Bu dosya ile zincirinden kurtulur mu? Kurt Uğur: “Orhan Bey, Norveç’te her sınıfta 21 öğrenci ve 5 öğretmen vardır (biri başöğretmen), öğretmenlerin aylığı ise bir mühendis ile aynıdır. Liseyi bitiren her öğrenci İngilizce dahil çok lisan konuşur, onun için yalnız tarım değil ‘high technology’ devleti oldular; biz imam hatip okulu, AKP/MHP ve CHP’nin 1930 zihniyeti ile hiçbir şey üretemeyiz. Biz ise tarihi bir müze ve dünyanın en güzel memleketi olan bu ülkeyi batırıyoruz, Kürt, Laz, Türk diyerek ve din kisvesinde Araplaşarak. Bu uzay çağında teknolojide ileri gitmiş devletler mavi okyanuslarda yaptıkları gibi uzayı da keşfetmek durumuna gelmişken biz hâlâ yasaklarla din ve ırk kavgası ve savaşları yapıyoruz.”",https://www.cumhuriyet.com.tr/yazarlar/orhan-bursali/akp-ayaginda-mhp-zinciri-2218893
Orhan Bursalı,"Bir bilek güreşi mi, RTE ve Özgür Özel",13 Mayıs 2024 Pazartesi,"Bakıyorum en çok tartışılan konuların oturdu. Herkes kendi bakışına göre bir değerlendirme yapıyor. Bir okurum da sordu, ne düşünüyorsunuz Özür Özel beyin Cumhurbaşkanına ziyareti ve yeni politikası hakkında. Yanıtım şu oldu: Merakla ve ilgiyle izliyorum. Karşı olmak veya desteklemek gibi bir durumda hissetmiyorum kendimi. Bakalım görelim… CHP lideri yeni bir politika uyguluyor. Bunun günlük, akla hemen gelmiş, bir de şöyle yapalım düşüncesiyle uygulamaya konmuş bir politika olduğunu sanmıyorum. Öyle olmadığını düşünüyorum. Bu yenilikçi karakterli, orta vadeli düşünülmüş hem stratejik hem taktik yönleri olan bir politika gözüküyor. Bu politikayı yerel yönetim politikalarıyla birlikte düşünmeliyiz. Özel’in söylediği bu politikaların nihai amacı önümüzdeki seçimlerde CHP’yi iktidara taşımak. Yani iktidar olmanın yolu bu politikalar. Bazı yorumlar Saray’ın bu politikayı kabul etmesinden kuşkulanarak, Özel’in yaklaşımını Saray’ın tuzağına düşmek olarak görüyor. Hatta uç noktada yorumlar bile var: Özel zor durumda iktidara can simidi attı, ona karşı mücadeleyi ve tepkileri yumuşattı. Tam Saray’ın Saray’ın istediği ortam!!! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sanki öyle, denebilir. Ama tam da değil, çünkü Özel sert muhalefeti de sürdürüyor. Mitingler düzenleyecek. Edoğan’a sunduğu isteklerin de takipçisi. Muhalefette olup bazı istekleri gerçekleştirmek, her ikisinin de işine gelir. Saray Özel’in girişimini kabul ettiğine ve iadeyi ziyaret sözü de verdiğine göre, bu politika çıkarları olduğunu görüyor demektir. Biraz sakinliğe ihtiyacı var. Biraz mı dedim? Epey biraz! Çünkü ekonomide yoksullukta kan gövdeyi götürüyor. Öyle söylenebilir. Kim bu süreci iyi yönetebilirse, en çok yararlı çıkacak gibi. İktidarın iktidar olma avantajı var. Fakat ülkeyi batırmış olmak gibi bir dezavantajı da. Muhalefet hem iyi niyet ve gerektiğinde ülke için işbirliği gösterisi ile ülkeyi yönetmeye hazır bir parti görevini millete kabul ettirmeye çalışıyor. Muhalefetin aslını hiç elden bırakacağını da sanmıyorum. Özel çok geniş bir kitleye CHP yönetimini şimdiden kabul ettirme peşinde. Bu doğru bir politikadır. Bunu iyi geliştirirse İYİ Parti gibi yardımcı partilere ihtiyacı da aradan çıkartır. Önemli olan CHP’nin sosyal demokrat değiştirici dönüştürücü politikalarını asla unutmamasıdır. *** Bu konuda yazılacak çok şey var. Bekleyelim hele.",https://www.cumhuriyet.com.tr/yazarlar/orhan-bursali/bir-bilek-guresi-mi-rte-ve-ozgur-ozel-2205910
Orhan Bursalı,"100 yıl, henüz genç bir gazete",07 Mayıs 2024 Salı,"İnsan ömrü ile kıyaslamanın anlamı yok Cumhuriyet’i. İnsan ömrü 100’ü geçince veya yüze dayanınca hâlâ haber oluyor: Bu kadar uzun yaşamanın sırrı ne anlatır mısın? Oysa ki insanlık bir bütün, yaşayan bir organizma, bir uzun yaşam zinciri. İnsancıklar ise durmadan mucize bir hayatın peşinden koşuyor. İnsanlar bu zincirin devamı için görevlerini yerine getiriyorlar, ölüyorlar ama zinciri yaşatıyorlar. Mucize, insanlığın yaşıyor olması. Cumhuriyet bir canlı varlık. Çoğu kurum ve kurumsal yapılar gibi. Bunca nesil, insanlar, Cumhuriyetçiler, okurlar durmadan ona can verdiler. Başta Atatürk, Nadi ailesi.... Cumhuriyet’in tarihsel varlığı ve yürüdüğü gelecek ile kendini özdeşleştiren Cumhuriyetçilerin omuz, hayat vermesiyle, yazarlarıyla, aydınlarıyla, gönüldaşlarıyla, tabii ki okurlarıyla, bugüne 100 yaşına dayandı. Pek çoğumuz öldü, yenileri geldi. Burada 100 yıllık tarihinde yaşadıklarına bakılacak olursa, Cumhuriyet’inki de bir mucize sanki. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şüphesiz 100 yıllık hayatta yaşanan çok şey var, insan gibi, insanlık gibi. Yarası, beresi, hastalığı, sorunları... Bunlar aşılıyor, tarihi sırtlayarak ve geleceği kucaklayarak. Şimdi yeni bir yüzyıla yelken açılıyor. Yeni yüzyıl, geçmişin yüzyılı olmayacak. Bugünün Cumhuriyet’i, artık dünkü Cumhuriyet olmadığı gibi, yarının, gelecek 10 yılın 20 yılın Cumhuriyet’i de olmayacak. Çağla birlikte zarf değişiyor. Ama zarfın üzerinde Cumhuriyet hep parlayacak. İçerik çağa uyacak, teknik ve bilim yeni iletişim kanallarıyla Cumhuriyet’i dalgalandıracak. Cumhuriyet Türkiye Cumhuriyeti ile özdeş bir tarihsel güce, içeriğe göreve sahip. Ülkenin güçlü bir temele sahip olduğu gerçeğini gördük ve görüyoruz. Fakat artık yeni ile yürünerek varolunabilecek bir çağa girdik. Cumhuriyet artık kurumsal bir yapı. İnsanlar ölür ama iyi kurgulanmış ve sağlam temellere sahip bu yapılar yaşar ve yaşatılır. İkinci yüzyıl Cumhuriyetin yeni gençliğinin filiz süreceği, sürmesi gerektiği bir dönem olacak. Cumhuriyet genç bir gazete. Tıpkı Türkiye Cumhuriyeti gibi. Birlikte yürüyecekleri daha nice yüzyılları olması dileğiyle...",https://www.cumhuriyet.com.tr/yazarlar/orhan-bursali/100-yil-henuz-genc-bir-gazete-2203809
Orhan Bursalı,"Siz gelin, aman oğlunuz gelmesin",27 Mayıs 2024 Pazartesi,"Bir vize hikâyesi, çok rastlanılan bir öykü aslında ama yeniden vurgulamak gerek. Hele cumhurbaşkanı bir ülkeye daha nüfus kâğıdı ile girebilecek herkes, “müjdesini” verdikten sonra! Yurtdışına çıkmak tam bir şans işi, hele gençseniz turistik gezi için vize almanız neredeyse olanaksız. Önce yaşanan bir olay: Dört arkadaş Berlin’e gidecekler beş günlüğüne, ikisine tam beş günlük vize veriyorlar, ne bir eksin ne bir fazla, diğer ikisine ret. Şimdi İsveç’ten: Ana baba ve 16 yaşındaki oğulları İsveç’e akrabalarının doğum günü için vizeye başvurdular. Ana baba alıyor ve gence ise ret geliyor. Nedenini sorunca İsveççe şu açıklama yapılıyor: “Düşük maaşı ve önemli bir finansal kaynağı olmaması da dahil olmak üzere mal varlığı ve genç olması nedeniyle üye devletlerin topraklarını terk etme niyetinden şüphe duyulur.” Başkonsolosluk ayrıca şunu belirtir: Türkiye’deki ekonomik durum ve Türk parasının değer kaybetmesi, ülkedeki genel yaşam standardının kötüleşmesine yol açmıştır. Göç Mahkemesi’nin görüşüne göre bu koşullar: “Sayın ...’nın geldiği ülkeden ayrılma niyetinden şüphe duymak için yeterli bir nedendir. Dolayısıyla vize verilmesine ilişkin koşullar yerine getirilmemiştir ve vize verilmemesine yapılan itiraz reddedilmelidir.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gencin daha ne maaşı ve birikimi olabilir ki ret gerekçesi yapılıyor, hayret bir şey... Evet insanları dışarı çıkamaz hale getiren ülkemizin yönetimi. İsveç Konsolosluğu açık ve seçik, “Yoksullaştınız, paranız değer kaybediyor, yaşam standardınız yerlerde sürünüyor. Durum böyleyken ülkemize gelirseniz, Türkiye’ye dönmez ve kalırsınız. Size vize vermiyoruz” diyor. Bu pahalılık, ekonomik kriz, hayat standardının düşmesi olmasaydı ve insanlar da Avrupa ülkelerine yakın ölçüde normal bir gelir düzeyine sahip olsalardı, Avrupa tarafından bu denli aşağılanmazlardı. Aşağılanan salt insanlarımız değil, ülkemiz; paramız, devletimiz, Türkiye Cumhuriyeti! İsveç ve Avrupa ülkeleri haklı mı, haksız mı tartışmasına girmenin anlamı yok. Sadece şu saptamayı yapalım: Kapıları açsak, herkese vize verseler, gerçekten de ülke nüfusunda çok önemli bir azalma olur. Ama bu gerçeklik, Avrupa ülkelerinin keyfilik kokan uygulamalarını mazur göstermez. Her açıdan büyük eşitsizlikler, hem ülkeler düzeyinde hem de insanların kazançları açısından, küçülen dünyada insanları refah bölgelerine göçe zorluyor. Küreselleşme sermayeyi serbest bıraktı ama emeği değil. Refah ülkeleri salt ihtiyacı olan emeğe izin veriyor. Afrika Avrupa’ya akacak ama Avrupalılar Kuzey Afrika ülkelerine büyük paralar aktararak daha aşağı ülkelerden gelen büyük göç akınını durduruyorlar. Washington Post’un (WP) geçenlerde yayımladığı araştırması, bu işin ne kadar vahşice ve sıfır insani koşullarda gerçekleştiğini gözler önüne seriyor. Kuzey Afrika ülkeleri, gelenleri zorla çöle sürüyor. Yazıdan bir pasaj: “Tunuslu yetkili, siyah göçmenlere ‘Cezayir var, ışığı takip edin’ diye bağırdı. ‘Eğer burada görülürsen vurulursun’.” Kime söylüyor bakın: “38 yaşındaki Kamerunlu François, ıssız Cezayir sınırı yakınında bir kamyonetin kasasından atlayarak itaat etti. Bir gün önce, kendisini ve diğer Sahraaltı Afrikalıları Avrupa’ya taşımaya çalışan tekne, Tunus sahil güvenliği tarafından kıyı açıklarındaki kobalt mavisi sularda durdurulmuştu. Hâlâ ıslak ve soğuk olan, aralarında iki hamile kadının da bulunduğu 30 kişilik göçmen grubu şimdi cezalarına doğru yürüyordu: Çöl.” Akdeniz’den çöle 500 km’lik bir yolculuk. WP, bu çöle sürme projesinin arkasında Avrupa var diyor ve araştırmacı gazeteciliğin sonuçlarını açıklıyor. *** Bir farkımız var mı? Doğumuzdan gelenleri de biz tutuyoruz... Parasına! Avrupalılar da eşitsiz küresel ilişkilerden elde ettikleri muazzam refahın keyfini sürsünler diye her şey...",https://www.cumhuriyet.com.tr/yazarlar/orhan-bursali/siz-gelin-aman-oglunuz-gelmesin-2210891
Orhan Bursalı,"Politik sırat köprüsü, RTE ile dans",09 Haziran 2024 Pazar,"Cumhurbaşkanı, salı günü Özgür Özel’e iadei ziyaret için CHP Genel Merkezi’ne gidecek. Sanırım bir ilk olacak. Bugüne kadar her türden lanet okuduğu CHP’nin merkezine ayak basacak. Ve Özgür Özel ile görüşecek. Şüphesiz ki önemli. Günlerdir de Özgür Özel doğru mu yaptı, zor durumda olan ve partisi hızla oy kaybederek ikinci sıraya düşen Erdoğan’a bir kurtarıcı el mi uzattı tartışmaları yapılıyor. Bir kısım RTE ile görüşülmez mücadele edilir derken, tartışmalar ise görüşmeler yumuşama mı politik havayı normalleştirme çabası mı ikilemi arasında sıkışıp kaldı. Sürecin mimarı şüphesiz Özgür Bey. İktidar ile yumuşama demiyor, herkesin herkesle konuşabileceği ve ülkenin sorunlarının çözümüne katkıların görüşülebileceği normalleşme diyor. Ayrıca iktidara karşı da ekonomi, hukuk, halkın dertleri, emekliler, eğitim vb. tüm alanlarda mücadelesini de sürdürüyor, mitingler yapıyor. Özgür Bey siyasi girişimci niteliğini gösterdi ve siyasi alanda bir değişimi tetikledi, yeni bir yol açtı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol RTE ile görüşeceğini, görüşmeye hazır olduğunu açıkladıktan sonra, Saray düşündü taşında ve bu politik oyuna veya açılıma evet dedi. Şüphesiz iki taraf da siyasi yarar peşinde. İki tarafın da beklentileri farklı, dahası birbirine zıt bile diyebiliriz. RTE sıkışık durumdayken bu zor ekonomik ve politik sürecin ülke atmosferini dahası seçmen kitlelerini de yumuşatacağı düşüncesinde. Şu aşamada klasik sertlik ve kutuplaşma politikasından elde edebileceği sıfır yarar olduğunun farkında. Millet ekonomik çöküntü altında inim inim inlerken CHP ve Özer’e vay terörist kışkırtıcısı, dikili bir ağacınız bile yok vb. gibi karşılığı olmayan kendileri açısından zamansız söylemlerle saldırmanın sıfır karşılığı olduğunu, üstelik bu saldırıların CHP ve Özer’i daha da büyüteceğini görüyor. Bu nedenle mümkün olduğunca bu “diyaloğu” sürdürecek. Düşünün, bunun için CHP Genel Merkezi’ne bile gitmeyi göze aldı. Şu aşamada, keskin kalem ve dillere rağmen, Özer bu normalleşme politikasının yararını görüyor ve görecek diye düşünüyorum. Birincisi, iktidar sahnesine çıktı. O sahneye yerel seçimlerde en çok oyu aldığın için çıkılmaz, politikalarla çıkılır. Ülkenin temel sorunlarını iktidarla tartışan, çözüm isteyen ve arayan bir lider. Bu isteği de iktidar tarafından kabul edilen ve muhatap alınan lider. Sorunları çözme iddiası bu sahnede kabul görüyor ve seçmen de bunu izliyor. İkincisi ayrıca Erdoğan’ı CHP Genel Merkezi’nde ağırlıyor. Bu önemlidir. AKP seçmeni açısından da! Bu seçmen de ilk kez CHP’yi ve Özer’i farklı bir sahnede, üstelik yıllardır kendisine öcü berbat düşman olarak tanıtılan bir kurumu ve liderini görüyor. RTE ile karşılıklı ve “el ele”. Diyebilirsiniz ki seçmen zaten CHP’yi birinci parti olarak öne sahneye iteledi, RTE ile dansa ihtiyacı mı var Özel’in. Yerelde evet iktidar yaptı, ama genelde değil. Çankaya’ya çıkmak ve oturmak için 4 yıl çaba sarf edeceksin. Kimse koltuğu boşaltmıyor. RTE erken seçim kararını kendi koşullarında ancak kendisi verir. Kimse hayal görmesin. Özel’in elinde, bu dans sırasında güçlü bir dayanağı var: Ülke sorunlarına en ciddi sahip çıkma ve bu amaçla mücadele etme kararı. Bu, dansta mükemmel bir denge sağlıyor. Özel girişimciliğiyle bir adım öndedir. RTE milletin isteklerine yanıt verebildikçe dansı sürdürebilir. Bir sırat köprüsü kuruldu dersek, bunun üzerinde yürümenin zorluğu daha çok RTE içindir. Şimdilik öyle gözüküyor.",https://www.cumhuriyet.com.tr/yazarlar/orhan-bursali/politik-sirat-koprusu-rte-ile-dans-2215335
Orhan Bursalı,İyi ve kötü arasında: İnsan daha zekiye boyun mu eğecek,20 Mayıs 2024 Pazartesi,"Dünyada yapay zekâ (YZ) üzerinde kıyamet kopuyor, biz ise genellikle seyrediyoruz. Bu alanda üretici değiliz, her zamanki gibi bilim ve teknolojinin uç noktalarındaki araştırmalarla ilgilenmeyiz, bakarız ve bekleriz, uygulamaya yönelik elimize bir şeyler geçsin (telefon gibi mesela) biz de parasını verip kullanalım. Yapay zekâ konusu, yeni versiyonu açıklanan ChatGPT-4o gibi genel bilgi kumkuması olan ayrıca bilgi aktarmakla yetinmeyip tüm problemlerinize ve sorunlarınıza aktif yanıtlar da veren bir sohbet robotuyla sınırlı değil. Bilimin ve tıbbın tematik alanlarında çok uzmanlaşmış ve insan yeteneklerinin katbekat üzerine çıkarak insanoğlunun zor konuları anlamasına yardımcı olan yapay zekâ programları da var. OpenAI şirketinin GPT-4o yapay zekâsı, artık üstelik görüntü ve ses de kullanıyor. Teknoloji ve siber uzay yazarı Tanol Türkoğlu bu haftaki Herkese Bilim Teknoloji dergisindeki makalesinde, GPT4o’nun bazı insanı özellikler de kazandığını şöyle belirtiyor: Terbiyeli bir kişi konuşanın sözünü kesmez; ama birisi sözünü keserse hemen susup onu dinler. GPT-4o da öyle yapıyor! Dahası gülüyor, boğazını temizliyor, yeri geldiğinde lafı ağzında geveliyor. Kendisi ile iletişim kuran kişinin yüz ifadesini ve ses tonunu analiz edip onun ruh halini anlama ve ona uygun ses tonuyla cevap verme becerisine sahip. Telefon kamerasından bina gösterip bilgi alabiliyorsunuz, çözemediğiniz geometri problemi, şipşak önünüzde. İngilizce öğreniminden tutun aynı zamanda dertleşecek bir sırdaş... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yapay zekâ konusunda bilim dünyası parçalanmış durumda. İyi tarafları ve kötü tarafları... Önümde bir makale duruyor: Yapay zekâ için varoluşsal felaket riski diyor. Yani insan neslini tehlikeye atacak bir gelişme. Dr. Roman V. Yampolskiy yapay zekâ üzerine bilimsel literatürü kapsamlı bir şekilde incelemiş ve yapay zekânın güvenli bir şekilde kontrol edilebileceğine dair hiçbir kanıt bulamamış: “Varoluşsal bir felakete yol açma potansiyeli olan neredeyse garanti bir olayla karşı karşıyayız. Pek çok kişinin bunu insanlığın karşılaştığı en önemli sorun olarak görmesine şaşmamak gerek. Sonuç refah ya da yok oluş olabilir ve dünyanın kaderi dengede duruyor.” Ve YZ için güvenlik sistemlerine büyük fonlar sağlanması gerektiğini belirterek devamla: “Yapay zekânın yanıtlarını açıklama olmadan kabul etmeye alışırsak yanlış mı yoksa manipülatif yanıtlar mı vermeye başladığını söyleyemeyiz. Kapasitesi arttıkça özerkliği de artacak” diyor ve çok önemli bir noktanın altını çiziyor: Daha az akıllı kalan insanlar daha akıllı etmenleri kalıcı olarak kontrol edemezler. İnsanların nasıl karar verdigˆini inceleyen psikoloji profesörü Joe Árvai, makul kararlar söz konusu oldugˆunda “Yapay zekâ, insanları daha da az disiplinli ve daha az becerikli hale getirmekten sadece bir tık uzakta” diyor. (HBT sayı 420) Árvai, bizim yerimize düşünüp karar vermesine izin verdiğimiz sürece düşünme yetimizi kaybetmeye başlarız ve boyun eğme riskiyle karşı karşıya kalırız görüşünde. Bu konuyu arada sırada sürdüreceğim, YZ araştırmaları ülkemiz için de önemli.",https://www.cumhuriyet.com.tr/yazarlar/orhan-bursali/iyi-ve-kotu-arasinda-insan-daha-zekiye-boyun-mu-egecek-2208500
Orhan Bursalı,"Yamyamlar ülkeyi bastı, yeni krizler mi?",23 Mayıs 2024 Perşembe,"Yüksek kazanç kokusu alan, uluslararası piyasalarda hangi ülkelerden hızlı, kısa sürece ve kolay para kazanılacağını bilen akbabalar, iktidarın- Mehmet Şimşek’in ekonomi politikalarının yarattığı ortamdan yararlanmak için harekete geçtiler. Faizler arttı, dolar ve Avro neredeyse sabitlendi (Merkez Bankası fazla dolarları alarak dengede tutuyor, yabancılara sabit kur ve yüksek faizli para kazanabilecekleri ortam yaratıyor. Maksat sıcak para dolsun ülkeye. Borsa tepelere tırmanıyor. Bankalara, Hazine kâğıtlarına talepler artıyor, 1 milyar doları aşkın bir sıcak para dalgasının ekonominin sahillerine vurduğunu okuyoruz. Şimşek, bu sıcak paracıları “enflasyon düşeceğine ve çok para kazanacaklarına” ikna etmiş durumda! Mahfi Eğilmez, 2021 koşullarını yaşadığımıza işaret ediyor: “Bugün ortada bir bahar havası var. Ne yazık ki bahar havasının geçici ve çok tehlikeli olduğunu ve insanı fena halde çarpabileceğini” söylüyor. Gazetemizde yayımlanan FT raporu gerçeğin altını çiziyor: “Bir yıl önce başlayan ekonomik reformlara rağmen enflasyon hâlâ kontrol altına alınamadı. Artan enflasyon ve yüksek faizler, asgari ücretlileri ve yoksulları orantısız şekilde etkilemeye devam ediyor.” Halktan kimsenin enflasyonun düşeceğine inandığı yok. Dün aldığı malı aynı fiyatta alamıyor. Bence iş dünyasında da inanan yok. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Şimşek’in reformu sıcak para gelsin reformu. Oysa o da biliyor ki diğer yapısal reformlar yapılmazsa ülke istikrarlı ekonomik yatırımların yapıldığı bir ülkeye dönüşemez. Yani süre uzun, kriz içinde kriz yaşama olasılıklarına işaret ediyor aklı başında herkes. Sıcak para takviyesi, ne ekonomiyi düzeltir ne enflasyonu düşürür. Mahkeme kararları uygulanmıyor. Anayasayı takmıyorlar, anayasa iktidar ortaklarının saldırısı altında. Özel siyasi mahkemeler kuruluyor, yargı ne tarafsız ne özgür ve ne de vicdanına ve yasalara göre karar verebiliyor. Gerçek bir tasarruf yok, Saray harcamada elini kolunu bağlamıyor. Şimşek belki de bastırıyor olabilir: Hiç olmazsa Osman Kavala’yı serbest bırakıldığı süreç başlasın diye. Ama Kobani davasından Selahattin Demirtaş ve arkadaşları ağır cezalara çarptırılıyor. Şunu belirteyim, Osman Kavala’yı MHP’yi ikna ederseniz tabii ki bırakın ama onun özgür kalmasıyla kimseyi kandıramayacaksınız, kimse nihayet Türkiye’de yargı kararları uygulanıyor, nihayet bağımsız yargı geçildi demeyecektir. Gezi tutukluları var. Demirtaş’lar var. Saray mahkemelerinin durmadan açtıkları on binlerce hakaret davaları var. Daha dün Barış Terkoğlu, tarafsız ve gerçekleri yazdığı için hapis cezası aldı. Meclis’e bir de ülkedeki ifade özgürlüğünün ve gerçekleri söyleme yazma çizmeye son vermeyi kararlaştırdığınız “Etki Ajanlığı” yasa tasarısı sevk ettiniz. Ülkeye doğrudan büyük düzgün yatırımlar gelmez. Sıcak para tilkilerini semirtebilirsiniz sadece. Ülke halkı da pahalılık içinde çırpınmayı sürdürür. Sizde ülke kaderini kökten değiştirecek irade yok ne yazık ki.",https://www.cumhuriyet.com.tr/yazarlar/orhan-bursali/yamyamlar-ulkeyi-basti-yeni-krizler-mi-2209557
Orhan Bursalı,Tüm hayvanlar ve canlılar bizim bir parçamız,26 Mayıs 2024 Pazar,"Günlerdir köpek sorununu tartışıyoruz. Sokaktakileri ne yapacağız. İktidar, Saray başta olmak üzere AKP’liler barınakta belirli bir süre sahiplenilmeyen köpekleri “uyutmak”tan yana. Çok kibardır iktidar! Öldüreceğiz diyemiyor da iğne ile uyutalım diyor. Yani iğne ile idam edelim. ABD’de bazı eyaletlerdeki idam kararlarının uygulanması gibi. Köpekler bir suç da işlemedi ki yok edilmeyi hak etsinler. Tamam ortalığı başıboş köpek sürülerinin pek istenen bir şey değil. Ama kontrol altına alınabilir üremeleri. Sıkı ve yaygın bir aşılama ve kısırlaştırma. Sahiplerine zimmetleme. Köpek alıyorlar sonra onu evin bir ferdi haline getiremiyorlar ve sokağa bırakıyorlar. Bizzat yaşadığım yerlerde görüyorum. Bakımlı, sevimli açık seçik ev köpekleri (dahası arada sırada ev kedileri bile) şaşkın dolaşıyor. Tüm canlılar bizim bir parçamız. Onlardan bizde, bizden onlarda bir sürü özellik var. Canlılık büyük bir havuz. Milyonlarca yıl öncesinden beri gen alışverişi yapmışız ve süreç sürüyor. Köpekler insanı liderleri olarak kabul etmiş hayvanlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evde inanılmaz sevimlilikleriyle ortak yaşamımızı paylaşırlar. Tıpkı akılca gelişme çağında olan çocuklar gibi. Bilim tüm canlıların düşünme yetileri ve davranışları konusunda son derece ilginç ve yeni araştırmalar yapıyor. Herkese Bilim Teknoloji dergisinin gelecek sayısında bu araştırma sonuçları kapak konusu. Size biraz bilgi vereyim. Yıllar önce İstanbul’da yapılan zekâ konulu bir toplantıda hayvanlarda bilinç düşünce zekâ konusu da gündeme gelmişti ve bir akademisyen “insan dışındaki canlılarda bilinç yoktur demişti”. Ben de söz almış ve “bakın sizin bu iddianızı kedime anlatamam, hem düşünce var hem bilinç, kedime yokmuş sende dersem beni sıkı bir patiler”. İki hafta kadar önce bakın şu 40 bilimcinin yaptığına (New York Hayvan Bilinci Bildirgesi): “Bugüne dek iç dünyaları olmadığı düşünülen sürüngenler, balıklar, böcekler ve daha başka hayvanlar için de ‘bilinçli deneyim olasılığının’ söz konusu olduğu, kuşlar ve memelilerde bilinci destekleyici “güçlü bilimsel kanıtların” bulunduğu konusunda bir ortak bildiri imzaladılar.” (Nature) “Canlıların bu tür deneyimleri çevresindeki dünyayı koklama, tatma, işitme ya da dokunmanın yanı sıra, korku, hoşlanma ya da acı duymayı içeriyor -özünde, o hayvan olmanın nasıl bir şey olduğunu yansıtıyor.” HBT’deki yazıdan: Kargalar, şempanzeler, filler ve çok sayıda başka memeli ve kuş türleri bilinçli olabileceklerine işaret eden davranışlarda bulunur. Üstelik bu tür davranışlara sahip hayvanlar yalnızca omurgalılarla sınırlı değil. Bilim insanları bilinçle ilgili araştırmalarını ahtapot, arı ve sineklerin de aralarında yer aldığı çok farklı hayvanlar üzerinde sürdürüyor. Özetle onlar hakkında karar verirken oturup bin kez düşünmemiz gerekir. Dünya hayvanlar; canlılar konusunda başka bir serüvene giriyor. Dergide yer alan bir diğer yazıda, çok sayıda insani davranışa sahip 31 canlıya yeriliyor. Mesela “yaşayan en yakın akrabalarımız olan şempanzeler, bonobolarla birlikte, insanlara özgü beş temel kişilik özelliği olan açıklık, sorumluluk, uyumluluk, dışadönüklük ve duygusal denge özelliklerine sahipler”. Gelecek hafta bu konuyu dergide okuyun lütfen. *** Köpeklere kıymayın. Onlar insanların en yakın dostları. Akıl ve bilimle bu konu çözülür. Eğer yeterince aklımızı çalıştırır ve bilimsel düşünebilirsek. Cani olmayalım. Bu ülkede yeterince insan, kadın, çocuk öldürülüyor.",https://www.cumhuriyet.com.tr/yazarlar/orhan-bursali/tum-hayvanlar-ve-canlilar-bizim-bir-parcamiz-2210591
Orhan Bursalı,"Önce AKP/FETÖ, şimdi AKP/MHP",16 Mayıs 2024 Perşembe,"Türkiye sürekli iktidar kavgalarının hüküm sürdüğü, üst düzeyde kıyasıya siyasi kavgaların olduğu bir ülke olarak tarihe ve kayıtlara geçiyor. Tüm bunlar da AKP iktidarları zamanında gerçekleşiyor. AKP’nin FETÖ ile iktidar ortaklığı ve şimdi de AKP’nin MHP ile iktidar ortaklığı... Sonu 2016 FETÖ askeri darbe girişimine varan ilk büyük iktidar savaşını(*) burada anımsatmak gerekmiyor. Şüphesiz aralarında derin farklar var, ama şimdi de Ankara’da Emniyet’te (ve başka alanlarda) üst düzeyde yaşanan, acil gece toplantılarına vesile olan Emniyet’teki gözaltılar parçalanmış veya parsellenmiş bir iktidarın dışavurumu. Yalnız bugünkü görüntüde, son 7-8 yıldır yargı, siyaset ve Emniyet ile iç içeliği sorgulanan mafyöz yapılanmaların çok önemli etkisi görülüyor. Konu Ayhan Bora Kaplan isimli bir çete reisi, bu süreç önemli rol oynuyor. Aslında Kaplan bir simge, öne çıkan. Çok kısa süre içinde palazlanan Kaplan’ın Emniyet ve siyasi ilişkileri ve işbirlikleri göz kamaştırıcı. Yurtdışına kaçarken havaalanında derdest edilen Kaplan’la ilişkili olduğu varsayılan veya öne sürülen Emniyet içindeki dört gözaltılı sarsıntının ucunun, hükümette resmen ortak olmayan ama devlet bürokrasisinde örgütlü ortaklığı üzerine çok şey yazılıp çizilen MHP ile ilişkisi tartışılıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Fakat görüldüğü kadar AKPMHP ortaklığını da aşan, iktidarda çok parselli bir kavga, ayak kaydırma vb. söz konusu. Türkiye yasadışı oluşumlarla siyasetiktidar ilişkilerine yabancı değil. En büyüğü 1996 Susurluk skandalıdır. Hepsinde bir Emniyet ve siyaset ayağı var. Mafya, devletle-Emniyet’le, yargı ile ilişkisi olmadan palazlanamaz. Zaten bugüne kadar son 5-6 yıl içinde yaşadıklarımızın hepsi bir ülke, devlet ve iktidar için yüzkızartıcıdır. Mayfaya yol verilmekte, sonra kazandığı milyarların bir kısmı paylaşılmaktadır. *** Şu an yaşanmakta olan tam bir siyasi kamplaşma ve hesaplaşma görüntüsü veriyor. Sinan Ateş cinayeti de bu görüntünün bir parçasıdır. Ortaklar birbirini zorluyor. Karşılıklı kozlarıyla, iktidar ilişkilerini bugüne kadar sürdürdükleri dengenin bozulması ve yeni siyasi bir durumun ortaya çıkması söz konusu mu bilinmez. Ama Kavala’nın yeniden yargılanması veya serbest bırakılması konusundaki gelişmeler de ortaklar arasında gerilimin veya anlaşmazlığın bir parçasıdır. Etki ajanı yasası da MHP’nin bir dayatması mıdır: AKP, MHP ile olan ortaklığını öyle kolay idare edemez ve sürekli kaybeden ve boyun eğen büyük taraf durumunda gözüküyor. Bu bir iktidar çıkmazıdır aynı zamanda. Şu sırada seçmen azınlığına dayanan bir iktidarın vereceğe tavizler de oldukça fazla olduğunu bilmeliyiz. Merakla bu işin sonu nereye varacak, bekleyeceğiz... (*) İlk büyük iktidar savaşı FETÖ ile birlikte AKP’nin orduya, vesayet savına karşı 2007’de başlattığı Ergenekon ve Balyoz operasyonlarıydı...",https://www.cumhuriyet.com.tr/yazarlar/orhan-bursali/once-akpfeto-simdi-akpmhp-2207174
Orhan Bursalı,Cumhuriyet gazetesinde bilim,08 Mayıs 2024 Çarşamba,"Cumhuriyet gazetesinin bilimsel gelişmelerle ilişkisi yayıncı olarak hep oldu. En başta Atatürk’ün kurduğu gazete olarak en büyük hakikat ilimdir fendir diyen bir büyük adam, zaten Cumhuriyet gazetesine de en büyük görevlerinden birini de vermişti. Elime geçen bir kupür arşivinden geride doğru yaptığım taramada bunun izlerini gördüm. Şüphesiz Cumhuriyet, bir fikir gazetesi olarak ikinci sayfasını ülkenin değerli bilim insanlarına hep açık tutmuş; burası Türkiye’nin canlı fikir tartışma platformu olmuştur… Bu ayrı bir konudur. Elimdeki 60’lı yıllardaki kupür arşivinden mesela Keşifler ve İcatlar özel başlığı altında yazılar görüyorum: Bir batarya olan gözün beyine gönderdiği elektrik miktarı ölçüldü.” Yazıda beyinle ilgili ayrıntılı bilgiler vardır araştırma Londra Oftalmoloji Enstitüsü’nde yapılmış, Bu Keşifler ve İcatlar köşesinde imza yoktur. Fakat Organ ve Aşılar başlıklı başka bir yazının altında iki derleyen ismi görünüyor: M. Turhan Tan, Ümit Gürtuna. İki yazarın imzası “Evde suni böbrek” yazısında da var. Gayet bilimsel ve anlaşılır ve ayrıntılı bilgiler. Bunlar bilimin ileri araştırmaları. Vehbi Belgil ismine rastlıyoruz :Bilim Dünyası, başlığı altında yazmıştır. Birkaç yazısı: Maddenin Zıddı, Bilimsel Sır Peşinde, Buluşçu Yetiştirme Yöntemleri… Belgil, duayen bir bilim yazarıdır ve aslında o zamanlarda tektir. Belgil daha sonra yayımlanacak olan Cumhuriyet Bilim Teknoloji dergisinde de haftalık yazarlığını sürdürecektir. Evet geldik 29 yıl boyunca her hafta yayımlanan dergiye. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yıl 1986, Cumhuriyet ek çıkarmaya başlamış, Kitap Eki, Pazar Eki derken Bilim eki yayımlamak için gazeteye geliyorum. İki aylık bir hazırlık döneminden sonra, danışmanı Reşit Canbeyli olmak üzere Cumhuriyet Bilim ve Teknoloji’yi (CBT) 1987 başında yayımlamaya başlıyoruz. Cumhuriyet 120 bin satıyordu ve ek ile birlikte satışı 160 bine yükselmişti ilk haftalar. 29 yıl boyunca Cumhuriyet gazetesi yönetimi, İlhan Selçuk, o zamanki yayın kurulu ile yayın müdürü Hasan Cemal, yazıişleri müdürü Okay Gönensin derginin hep arkasında durdular. Türkiye’de bir devrim oluyordu ve ilk kez Cumhuriyet gibi 100 yıllık köklü bir düşünce yorum ve haber gazetesi, haftalık bir gazete eki olarak CBT dergisi yayımlıyordu. 1987-2015 arası 1451 sayı yayımlandı. CBT epey badireler atlattı, parasızlıktan sekiz tabloid sayfa bile bastığımız oldu ve ana yazıları kapaktan giriyorduk. Cumhuriyet’te yönetim değişince Akın Atalay, Can Dündar ve Milliyet’ten getirttiği gazeteci arkadaşları gazeteyi yayımlamaya başlayınca, CBT’yi gözleri görmedi. Gazetenin satışını yükseltmek için her şeyi yaptılar çok sayfalı magazin dergileri çıkardılar, büyük borçlara girdiler, sıra CBT’nin maliyetini karşılayamadığı tartışmasına geldi ve yazıişlerinden gelen üç saniyelik bir telefon ile Orhan Bey dergiyi kapattık ve yanınızdaki iki arkadaşı da işten çıkardık talimatı iletildi. Neyse ki Aziz Sancar’ın bir önceki CBT’de “NOBEL” zaferini kapak kapmıştık. Bu bizim için bir zafer kapanışı olmuştu! Şunu da belirteyim, Sancar’ın davetlisi olarak Nobel törenlerini izleyecektik, bu büyük bir ayrıcalıktı ama her şeye su gibi para akıtan yönetici beyler size verecek 40 kuruşumuz yok dediler. Kendi olanaklarımızla Stockholm’de kaldık. Haberlerimizi, röportajlarımızı da gönderdik. CBT çok yakın bir tarih olduğu ve Cumhuriyet arşivinden de ulaşılabildiği için CBT üzerine yaşadıklarımızı, yayın poltikamızı, nelere öncelik verdiğimizi ayrıntılarıyla burada anlatmayacağım. Ama CBT hem bilim dünyamızın sorunlarının tartışıldığı, röportajların yayımlandığı bir forum ama tabii her şeyden önce de dünyadaki önemli bilimsel gelişmeleri haberleri taze taze veren, basın tarihinde arkasında iz bırakan bir dergi oldu. Bilimi özendirdik, gençlere hep yol gösterdik, bilim tarihinin kilometre taşlarını dile getirdik. Türkiye’de bilimsel araştırma ve geliştirmenin hızlanması için tonlarca yazı yayımladık. Üniversitelerin özgrülüğü ve liyakat için kavgalar verdik... Gazetede ofisimde çalışıyorum bazı gençler örgütlenip geldiler. Sanırım Emin Çapa da vardı. Bu dergi yayımlanmalı dediler. Bu kapatma kararını protesto eden kitlesel bir hareket de oldu. Biz de başta Doğan Kuban olmak üzere dergi yazarlarının da desteğiyle aynı formatta bir dergiyi, Herkese Bilim Teknoloji (HBT) adıyla bu kez 24 sayfa olarak yayımlama kararı aldık. 1 Nisan 2016 çıkış tarihi oldu. Ve mali zorluklarla boğuşarak sekiz yılını geride bıraktı. HBT şimdi basılı derginin yanı sıra www. herkesebilimteknoloji. com internet yayıncılığının yanında YouTube kanalında da görevini sürdürüyor ve desteklerinizi bekliyor. Ayrıca Cumhuriyet gazetesine de bilim haberleri vermeyi sürdürüyor. Bilimsiz Cumhuriyet olmaz, biz Atatürk’ün çocuklarıyız ve bilim olmadan var olamayacağımızın da bilincindeyiz.",https://www.cumhuriyet.com.tr/yazarlar/orhan-bursali/cumhuriyet-gazetesinde-bilim-2204196
Orhan Bursalı,Olmasaydılar bizler de olmazdık,19 Mayıs 2024 Pazar,"Önce 19 Mayıs’ı, Türkiye’nin Kurtuluşunun ve Kuruluşunun büyük başlangıç adımını kutlayalım. O büyük irade, uzun zamandır planladığı Türkiye’yi var etme koşullarını adım adım olgunlaştırdıktan sonra, tam gerektiği zamanda Samsun’a çıkıyor ve yıldırım hızıyla örgütlenmelerini yapıyor. Bu, Türkiye Büyük Millet Meclisi’nin Kurtuluş ordusunun kuruluşunu ve nihai zaferlerini kapsayan, dünyada eşi benzeri olmayan ve mazlum milletlere kurtuluş yolunu gösteren apayrı büyük bir serüvendir. Hepimiz, tüm Türkiye yurttaşları, en Cumhuriyet ve Atatürk inkârcısı, en şeriatçısı dahil, böyle muazzam bir tarihi ve bu şanlı geçmişi maddi ve manevi en değerli ve yıldızlı madalya olarak göğüslerimizde taşımalıyız. Bizi millet olarak birleştiren budur, bu varoluştur. Bu asgari gerçeği görmeyen, düşünemeyen ve kabul etmeyenin zaten bu ülke ile ne bir gönül bağlantısı olabilir ne de vatan sevdası. Atatürk ve erler dahil silah arkadaşlarının, silahsız arkadaşlarının, kuruluşu da gerçekleştiren Cumhuriyetçilerin büyük özverilerine sonsuz teşekkürler. Olmasaydılar bizler de olmazdık... *** Atatürk ve arkadaşları bugünkü devlet yapısını, ülke yönetimini, içinde bulunduğumuz kargaşayı görmek istemezlerdi. Onların görmek isteyecekleri bir ülke oluşturmak, hepimizin, tüm izleyicilerinin en önemli görevi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Devlette görev alanların haline bakın. Bir mafya lideri ortalığı karıştırıyor. Uyduruk darbe söylentileriyle de siyasi iktidarın devlet organlarında yarattığı ve bu ağdan beslendiği başıbozukluk ve kara ilişkiler ağı da gizlenmeye çalışılıyor. En üst düzey emniyet mensupları, toplam 8 kişi sorguda. Bu noktaya nasıl gelindiği sorusu önemli. Aslında devletin önemli organları yıllardır mafya, silahlı çete, uyuşturucu baronları tarafından sarılmış durumda. *** Genç meslektaşım Murat Ağırel’in bir süre önce Kırmızı Kedi tarafından yayımlanan Havala kitabı, aslında hangi politikalar sonucu (varlık barışları dahil!) ülkenin bir karapara, uyuşturucu, her türlü kaçakçılık trafiğinin merkezine oturduğunu anlatıyor. İşin içinde yargı ve yanlış, kasıtlı kararları, polis ilişkileri hepsi var. Karapara trafiğinin Havala yöntemiyle nasıl işlediğini de öğreniyoruz. Milyon, milyar dolarlar nasıl yurtdışına transfer ediliyor, ülke içine sokuluyor, uyuşturucu trafiği nasıl çalışıyor? Yüzyıllar öncesi tüccarların neredeyse yediemin alışveriş yöntemlerinin yeni versiyonunu görüyoruz. Kitabı noktaladığımda, ilk sorum, “Böyle bir ülke olmaktan nasıl çıkacağız” sorusu oldu. Paranın gücü nasıl oluyor da her şeyi satın alabiliyor? Bir Para Diktatörlüğü nasıl oluyor da bu kadar derin ilişkiler ile devlet dahil her şeyi besliyor? *** Neden mi bu sorular? Bugün 19 Mayıs! Bu ülkeyi kurtaranlar ve kuranlara büyük bir borcumuz var. Ülkeyi yeniden inşa etmek için herkesin elinden geleni yapması gerektiği inancı. 19 Mayıs Ülkenin Kurtuluş ve Kuruluşunun Başlangıç Bayramı kutlu olsun.",https://www.cumhuriyet.com.tr/yazarlar/orhan-bursali/olmasaydilar-bizler-de-olmazdik-2208214
Orhan Bursalı,Kavala’ya özgürlük mü ve veya yeni bir sürek avı mı,14 Mayıs 2024 Salı,"Bir tartışma var. Bu özellikle iktidarın (daha çok RTE’nin) yazarı A. Selvi’nin “Osman Kavala’yı içeride tutmanın AKP’ye yararı nedir” sorusunu irdeleyen yazısıyla gün ışığına çıktı. Selvi, Kavala’nın (ve tabii ki diğer Gezi mahkûmlarının) uğradıkları dünyanın en büyük haksız yargılama ve mahkûmiyetlerinin canhıraş tartışıldığı, kararın siyasi öç almanın bir sonucu olduğunun vurgulandığı, tarafsız hukukçuların kararı şiddetle eleştirdiği yıllar içinde tek kelime etmemişti. Ne oldu şimdi? Olan şu: Hükümet sıkıştı. Avrupa Konseyi Bakanlar Komitesi, Avrupa İnsan Hakları Mahkemesi’nin (AİHM) verdiği kararların uygulanmaması konusunda Ankara’yı iyice sıkıştırmanın sonuna geldi gibi. Türkiye normal koşullarda olsa bunu takmayabilir hatta çıkarım konseyden gibi laflar da edebilir. Ama hiç öyle değil. İktidarın aldığı ekonomik önlemlerin çok önemli bir eksik ayağı var: Hukuksuzluk, adil yargılamama, AİHM kararlarını uygulamamak, ifade özgürsüzlüğü vb. Mehmet Şimşek bunu biliyor, salt mali politikalarla bir “başarı” kazanamayacağını da. Kavala (ve tabii aynı durumda Demirtaş da var!) neden yasalara uygun olarak serbest bırakılmasın? Şimşek’in bu konuda hükümet içinde epey kulis yaptığını varsayabiliriz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dahası RTE’nin önüne de konuyu getirdiğini... Selvi işte bu noktada devreye giriyor ve konuyu kamuya açarak bir nabız yoklaması yapıyor. Burada kendi seçmenlerinden önemli bir karşı çıkış beklemezler. AKP içinden ise hiç. Tersine bak yasalara hukuka uyuyor iktidar diye büyük alkış da alacaklarını hesaplamışlardır. Yoklama, MHP/Bahçeli içindi ve korktukları tepki gecikmedi, anında geldi. Bu kısa süreç içinde iki olay oldu. İlki Kavala’nın avukatları yeniden yargılama için başvurdu. İkincisi ise cumhurbaşkanının mahkeme kararlarını herkes benimsemeyebilir, biçiminde sözleriydi (benzer açıklamasını okudum ama aradım metni bulamadım). Bu konuda bir yemek pişiriliyor, izlenimi var. Fakat böyle bir gelişme cumhurbaşkanının yasakçı, ifade özgürlüğünü kısıtlayıcı politikalarından vazgeçeceği anlamına gelmez. Erdoğan’ın anlayışı demokratik eğilimlere kapalıdır. Meclis’e sevk ettikleri 9. yargı paketi, ülkede ifade özgürlüğü konusunda yurttaşlara karşı adeta yeni bir “sürek avı” veya cadı kazanı ateşlemek istediklerinin kanıtıdır. Özellikle paketteki belirsiz, bir “etki ajanı” kavramıyla. Allah Allah, hükümetin neredeyse her tür icraatına yönelebilecek eleştiriler, yapılacak açıklamalar, yabancı ülkelere; ülkeyi, devleti, iktidarı jurnal etme kapsamına sokulabilecek ve ağır cezalara konu edilebilecek. Saray bir yandan da ülkeyi bir suskunluk cehennemine dönüştürmek için var gücüyle çalışıyor. Bu yasa tasarısı kanunlaşırsa, valla bir Kavala dışarı çıkar belki ama binlerce Kavala da içeri tıkılır. Biliyorsunuz Abdülhamitçilikten sirayet. Yıldız ve burun (sarayı ve burnu) sözcüklerini dile getirmek veya bunlarla cümleler kurmak geniş hafiye ağının derhal harekete geçmesini sağlardı. O dönemi giderek ağırlaşarak yaşamaya başlıyoruz sanki...",https://www.cumhuriyet.com.tr/yazarlar/olaylar-ve-gorusler/kavalaya-ozgurluk-mu-ve-veya-yeni-bir-surek-avi-mi-2206345
Orhan Bursalı,Boşuna kürek çekiyorsun milli eğitim bakanı,12 Mayıs 2024 Pazar,"Çok güldüm okuyunca, 100 yıllık bir müfredat-eğitim programı hazırlamışlar. Türkiye Cumhuriyeti 100 yılı geride bıraktı ya, girdiğimiz ikinci yüzyılın milli eğitimini belirlemişler bu programla... Bakan bey profesör. Böyle bir şey olamayacağını bilmesi gerekir. 100 yılı bugünden dondurdu. Sular akmıyor, keçiler melemiyor, Dünya Ay üzerine yerleşmiyor. İnsanın belki de ölümsüzlüğü veya 150 yıllık yaşamı keşfedilmiyor. Bilim durdu, teknoloji kaput. Sanki bugün evrenin, dünyanın, hayatın tüm sırları çözüldü. Yapacak bir şey yok artık. Eh, elifbe, dön baba oku baba... Bakan profesör, yani bilim doktorluğu almış. Bilimle ilgisi ne derece, bilim deyince öncelikle hangi cümleleri kurar, dünyada gücün bilgi üretiminden ve bunun kullanılmasından geçtiğini bilir mi? Bilir bilir... Çin’in gücünün bilim ve teknoloji yarışında ABD ve diğer ülkeleri geride bırakmaktan ileri geldiğini duymuş mudur, var mı yanında öyle bir danışman bunları anlatacak? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evrim neymiş? Çıkar kitaplardan, çocuklar yanlış şeyler öğrenmesin! Bilimsel devrimler de neymiş, Einstein neyi bulmuş, Aziz Sancar neyi keşfetmiş, dünya ülkeleri milyarlarca dolar bilimsel araştırma ve geliştirmelere neden harcıyormuş? Boş ver bunları... Neyin ahlakı ve değeri? AKP iktidarının 21 yıllık iktidarı döneminde yapılan yolsuzlukların, milletin parasını har vurup harman savurmasının ne büyük insanı değer taşıdığını mı anlatacaksınız? Anlatacağınız ahlak, 21 yıllık ahlakınız mı?... Kendinize benzeteceğiniz nesiller olacak hülyası içindesiniz. Oysa çocukların hayatı ders kitaplarındaki pek çoğu anlaşılmaz, bağlamlarından kopuk yazılardan öğrendiğini mi sanıyorsunuz? Hayat ileriye doğru coşkuyla akıyor. Siz birkaç bin yıl geriye koşun diyorsunuz. Geçmiştekilerden zerre farkınız yok. İşiniz gücünüz ülkenin ve gençlerin önünü tıkamak., Amansız bir rekabet ve yarışa çocuklarımızı hazırlamak ve ülkeyi her açıdan ileriye taşımak varken, hayır ayaklarımıza prangalar vurmaya kalkışıyorsunuz. Şöyle derin bir nefes alın. Dünyaya bir bakın. Nereye koşuyor? Ülke sevgisi, gelecek umudu, başarma tutkusu, evrensel değer yaratma düşüncesi. Bunların hiçbiri yok sizde. Ülke sizlerle birlikte geleceğe yürüyemeyecek... Bunu kısa sürede hepiniz göreceksiniz., Biraz daha geleceği geciktireceksiniz, hepsi o kadar.",https://www.cumhuriyet.com.tr/yazarlar/orhan-bursali/bosuna-kurek-cekiyorsun-milli-egitim-bakani-2205647
Orhan Bursalı,Ortadoğu bir yüksek teknoloji üssüne doğru,21 Mayıs 2024 Salı,"Fotoğrafları görünce aha dedim zengin Suudiler ve BAE gibi Arap ülkeleri Batılılaşıyor. Konu alışıldık kıyafetleri değil, tam serbest Amerikalı kıyafetler. Kaçırmışım, fotoğraf 2018’de çekilmiş. Suudi Veliaht Prens Muhammed bin Salman (fotoğrafta sağda), Kaliforniya’da Apple ofisinde Apple CEO’su Tim Cook ile birlikte bir Apple yetkilisinin gösterdiklerine bakıyor. Hiçbirinin kravatı yok. Şimdi ikinci fotoğraf: Sıkı durun BAE Yapay Zekâ Bakanı Ömer Sultan el Ulema, bu yıl 16 Ocak’ta İsviçre’nin Davos kentinde her yıl düzenlenen Dünya Ekonomik Forumu’nun açılış gününde panelde konuşuyor. Tamam bu kıyafetler yeni olmayabilir ama dikkatinizi çekmek istediğim konu giysilerden çok, Yapay Zekâ Bakanlığı ve bin Salman’ın yüksek teknoloji konularına olan ilgisi. Evet BAE ve Suudiler kendilerine yeni bir yol çiziyor: Yüksek teknoloji, yapay zekâ... Bu alanlara milyar dolarlar yatırıyorlar. Şöyle diyeyim, Amerikalı şirketler büyük parasal kaynakları görünce bu ülkelerle işbirliğine gidiyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Washington Post gazetesi Ortadoğu için Silikon Vadisi’nin başkenti oldu manşetini atmış. Özlem Yüzak’ın geçen cuma yazısında değindiği Ortadoğu ve yapay zekâ yatırımlarının aslında siyasi yönü de var: ABD’lilerden önce bölge ülkelerine bu alanlarda yatırım ve işbirliği için Çin girmişti. Çin hâlâ var ama ABD hükümeti Çin’in Ortadoğu’ya yerleşmesini hadi diyelim dengelemek için kendi şirketlerini de harekete geçirdi. ABD’nin zaten çok güçlü teknoloji şirketleri var ve BAE ve Suudilerdeki bu büyük teknoloji yatırımları iştahını görünce bölgeye iyice yerleştiler. Düne kadar geri dediğimiz bu ülkelerdeki gelişmeye dikkatinizi çekerim. Bu teknoloji devlerinin hiçbiri ülkemize yatırım düşünmüyor. Burası onlar için para kazanma, ticaret yeri. Neden acaba, diye sormayacağım. Türkiye’de iktidar bırakın bu yatırımlar için ortam yaratmayı, iyi üniversitelerin bile çanına ot tıkamanın peşinde. Amerikan şirketleri Ortadoğu yolunu açan ise Biden’ın kulisleri ve çalışmaları. Ortadoğu Silikan Vadisi teknoloji liderleri ile irili ufaklı start-up kurucuları ile kaynıyor. Bakın: “Microsoft geçen ay, BAE’nin amiral gemisi teknoloji şirketi G42’ye 1.5 milyar dolarlık yatırım yaptı. G42’nin aynı zamanda Sam Altman’ın OpenAI’sinden yapay zekâ dil modellerini kullanma anlaşması da var. Önde gelen risk sermayesi şirketi Andreessen Horowitz, özel bir yapay zekâ fonu için Suudi Arabistan’dan 40 milyar dolar toplamak üzere görüşmelerde bulunuyor. (www.cnbc. com/2024/03/20/saudi-arabia-intalks-with-andreessen-horowitz-tocreate-ai-fund.html) Türkiye ne yazık ki nal topluyor. Dahası var...",https://www.cumhuriyet.com.tr/yazarlar/orhan-bursali/ortadogu-bir-yuksek-teknoloji-ussune-dogru-2208882
Orhan Bursalı,1.5 milyarlık İslam dünyası ve minicik Filistin,09 Mayıs 2024 Perşembe,"Hiç unutmam, HaberTürk’te program yaptığımız günlerden birince Erdoğan’ın İslam ülkeleri üzerindeki etkileri tartışılmış ve iktidar yandaşları bol bol Müslüman ülkelerin birliğinden falan bahsetmişlerdi. Şüpheniz yine Filistin gündemdeydi. İslam ülkelerinin parçalanmışlığı ve Filistinlilerin yalnızlığı-dramı. Yandaşlar ümmet ümmet diye parçalanmıştı. Bugün iktidardan uzaklaşan tartışmacı kulağıma eğilmiş “Biz de bu ümmetin bir parçasıyız” demişti. Milletler, ulus devletler ve çıkarlar çağında ne ümmeti? Müslümanların da birbiriyle kanlı düşmanlar olduğu geçmişte ve günümüzde... Gazze yerle bir. İsrail kasapları, yüreklerinde tek bir insanı kıpırdama olmadan, vahşetlerinin çağrısına doludizgin gidiyorlar. Adeta Almanların kendilerine uyguladığı soykırımın intikamını, bugünün modern soykırım yöntemleriyle Filistinlilerden alıyorlar. Adeta soykırım öyle yapılmaz böyle yapılır dercesine... İsrail katliamlarını pohpohlandığı için sürdürüyor... Almanlar arkasında (silah da veriyorlar mı?), İngiltere, İsrail’de atom bombası üretim tesislerini kuran Fransa, yani tanıdık emperyalistlerin yedi düveli, katliamın destekçisi. Şüphesiz soykırımın en büyük paydaşı ABD. Her türlü silahla, büyük bir koruma ile İsrail’in arkasında. Şimdi duyuyoruz ki soykırımınız Refah’ta sürdürmek için harekete geçeceğini belli ettiği için Yahudiyim diyen Biden çok daha ağır silahları teslim etmeyi durdurmuş. Amerikan üniversiteleri tıpkı 1968 Vietnam Savaşı’nı protesto eylemlerine sahne oluyor: Soykırımı ve vahşeti durdurun! Ünivesite yönetimleri polisi öğrencilerin üzerine salıyor. Amerikan gençliğinin vicdanı katliamlar karşısında patladı ama bunun esintilerinin bile Avrupa üniversitelerine düştüğünü görmüyoruz. Fransa ve İngiltere’de şüphesiz göstericiler alanlara döküldü. Ama kendi hükümetleri üzerindeki, “İsrail’e desteğini çek ve vahşeti durdur” talebi zafiyetini sürdürüyor. İsrail’le iş kotaran krallıklar, prenslikler... İsrail’e bu vahşeti durduruncaya kadar seninle tüm ilişkileri kesiyorum bile diyemeyen sözde ümmet! Seyrediyorlar. Filistinlilerin Müslüman olması bile gerekmiyor karşı çıkmak için. Yanı başında bir soykırım var, insancıklar yerle bir, çocuklar hedef alınıyor, kökleri kurutuluyor, doğurmasınlar diye kadınlar öldürülüyor... Hepsi seyirci... Şu Filistin konusu da başımıza bela temizlesinler de bu iş bitsin beklentisi içindeler adeta. Amerikan gazetelerinde bir analiz, yapay zekânın Gazze’deki katliamda İsrail tarafından adeta bir ölüm makinesi olarak kullanılmaya başlandığını gösteriyor. İsrail saptadığı kişileri bugüne kadar hedef yaparak tek tek öldürme politikasına şimdi yapay zekayı kattı. Gazze’de Filistin’de yaşayan herkesi izlemeye alarak kimlerin kimlerle ne tür ve ne sıklıkla ilişki içinde girdiğini saptıyor ve muhtemel önderleri veya savaşçıları vb. hedefleyerek toplu katliamlara girişebiliyor Yapay zekânın savaş alanında böylesine kullanılmaya başlanması, İsrail’in soykırım politikasını “zenginleştiren” yeni bir araç...",https://www.cumhuriyet.com.tr/yazarlar/orhan-bursali/15-milyarlik-islam-dunyasi-ve-minicik-filistin-2204591
Orhan Bursalı,Taksim bir kültürel mirastır ve ne anayasası ayol?,02 Mayıs 2024 Perşembe,"Anayasa Mahkemesi’nin kararı var. Taksim Meydanı 1 Mayıs törenlerine kapatılamaz diyor. On yıllardır emekçi sınıfı Taksim’deydi. Şehitler verdi, öldü öldü dirildi, hak aradı, sesini orada dünyaya duyurdu. Kazancı Yokuşu’nda şehitler verdi; devletle ilgili gizli ve açık örgütlerin provokasyonlarına karşı mücadele verdi. Bir canlı anılar müzesidir Taksim. İşçi sınıfının belleğidir, sevincidir, kederidir, derdidir. Ve Taksim emekçilerin düşüncelerini özgürce dile getirdikleri bir tarihsel mekândır. Bunu değiştiremezsiniz. Çünkü nesilden nesile bu düşünce özgürlüğü ve taptaze bir anı gibi dünden bugüne ve yarına akmaktadır. Bu açıdan Taksim’e bir “kültürel miras” olarak da bakabiliriz. Anayasa Mahkemesi Taksim’in bu toplumsal belleğine gönderme yaparak alanın yasaklanmasını düşünce yasağı kapsamında değerlendirmiştir. Ne kadar içerikli, derin bir üst hukuk kararı! İktidar, Saray keyfi öyle istediği için Anayasa Mahkemesi’nin kararını tanımıyor. Emekçilerin Taksim hafızasını yok etmeye çalışıyor... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şu kısacık ömründe bu mümkün değil. Evet orada da bir başka hafıza vardır, birikmiştir. Taksim’i ideolojik yeniden yapılandırma ve gerçekleştirme amacı... Gezi Parti, Topçu Kışlası, cami. Bu sonuncusunu gerçekleştirdiler. Gezi Parkı’nı alamadılar. Saray’ın hafızasında asla değişmeyecek olan ise Gezi Parkı olaylarıdır. Bir ağaç koruma gibi sıradan doğal isteği bir cehenneme çeviren iktidarın kendisidir. Ve Gezi masum hareketini Türkiye çapında iktidara karşı adeta bir isyan hareketine dönüştüren de. Saray bu konuda hep gözü kara hareket etti. Mahkemeler kurdu, mahkemeler yıktı, beraatleri bozdu ve Gezi olaylarından bir avuç suçlu insan yarattı. Dava dava değil, hukuk hukuk değil, suç suç değil, dünya tarihinin en ucube kararlarından birini sırtına yükledi. Gezi bir halüsinasyon gibi kendini anımsatıyor. Bu tutum aynı zamanda “güç gösterisi”dir. Kişisel. Büyüklük. Mutlak otorite. Hınç. Saraçhane’deki Valens Kemeri’nin önüne yığılmış tankı vb. ile çevik kuvveti, “Çanakkale geçilmez” havasında, aslında Saray’ın iradesinin ta kendisidir. Ne vali ne içişleri bakanı. Anayasa tartışmaları komiktir. Zırvadır. Ne anayasası? Türkiye gerektiğinde anayasasız bile idare edilebilirin örneğini veren bir iktidarın, anayasa yapalım diye ortalıkta dolaşması, dünyanın en trajikomik olaylarından biridir. Neyse, anayasa zaten yok, gereği olmayan ve olmayacak olan bir anayasa için niye tartışılıyor?",https://www.cumhuriyet.com.tr/yazarlar/orhan-bursali/taksim-bir-kulturel-mirastir-ve-ne-anayasasi-ayol-2202088
Orhan Bursalı,Millet oyunu geri alır mı? Veya radikal dönüşüm mü?,22 Nisan 2024 Pazartesi,"Ekranlarda ve tartışmalarda bir konu var, pek de siyasetin ve milletin davranış biçiminin ruhuna uygun olmayan: AKP’ye oy veren seçmenler, aslında AKP’ye tamamen sırtlarını dönmediler, kendisini toparlasın diye sadece bir uyarı işareti verdiler. İlk seçimde geri dönme olasılıkları var. Bunlar arasında sandığa gitmeyen AKP seçmeni var, CHP’ye de oy verenler var ama seçime katılmamayı tercih edenler çoğunlukta. AKP’liler hele bu yorumu çok seviyor! Çünkü yedikleri büyük haltlara rağmen milletin kendilerinden asla vazgeçmeyeceklerine ve saltanatlarını sürdüreceklerine kesin inanıyorlar. Öyle mi? Bir kez yolculuğa çıkan ve başka partilerde soluk alan seçmenin oyu genellikle geri dönmez, artık bir yolculuğa çıkmış sayılır. Buna deneysel yolculuk da diyebilirsiniz. Seçmen AKP’yi çok denemiştir, beş yıldır hayatı daha kötüye gitmiştir, onların adam olmayacağını özellikle son bir yıl içinde görmüştür ve oyunun rengini değiştirmiştir. Ayrıca bu iktidarın omuzlarına yıktığı ağır yükün daha iki yıl süreceğini görmektedir, belki de hiçbir umudu kalmamıştır. 20 yıllık AKP macerası bence noktalandı görünüyor. Millet CHP’ye yöneldiyse bunun sonuçlarını almayı bekler. Dört yıl boyunca iyi ve kesintisiz bir parti yönetimi, yerel yönetimlerin başarısı, sadece oy veren değil vermeyen seçmenle de sıcak ve yeni bağlantılar, CHP’nin sosyal demokrat yönetiminin ne demek olduğunu pratikte gösterme becerisi, seçmeni bağlayacaktır. Daha başka bir ekonomi daha başka ve halkı gözeten bir yönetim biçimi ile tanışılmıştır ve tanışılacaktır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Öyle umuyoruz! Seçim sonuçlarının hiç tartışılmayan bir yönü daha var. Seçmenin hiçbiri birbirine bakarak oyunu değiştirmedi. Yani benzer düşünceleri gelip bir başka nehre aktı. Veya zaten oluşmakta ve akmakta olan nehirle buluştu. Hepsi baktı ki “Ooo benim gibi düşünen milyonlar var, o halde doğru karar vermişim.” Bu kolektif bir davranış biçimini ortaya çıkardı. Bunun toplumsal ifadesi bir kitlesel dayanışmanın ve görüş birliğinin varlığıdır. Bu durumun tek tek seçmende etkisi büyüktür, bir bütünsel davranışın parçası olmuştur ve seçmende kendine güven yaratmıştır: Yalnız değilim, iktidarı değiştirme iradesine ve gücüne sahibim... Kötü yönetimi cezalandırabilir ve alaşağı edebiliriz, iktidarın istediği gibi kandıracağı ve yönlendireceği köleleri değiliz. Biz Cumhuriyetiz... Sokak röportajlarına bakıyorum, artık daha güvenli ve üst perdeden sesler duyuyorum. Burada bir kitle psikolojisinden de söz ediyorum. Sosyal psikologların alanına girdim, kusura bakmasınlar! Ben seçmende ve ülkede radikal bir dönüşümü görme eğilimindeyim. Ülkelerin hayatlarında çok ciddi yol ayrımları vardır. Büyük ekonomik çöküş, kitlesel yoksulluk ve umutsuzluk da bunlardan biridir. Bu yol ayrımında yurttaş, radikal ve yeni bir yola girmiştir. CHP, seçmenin anlayacağı bir dille sosyal demokrat ilkeleri tek tek anlatabilmelidir: Dayanışma, namusluluk, sözünde durma, saydamlık ve halkın iyilik sağlığı ve mutluluğu için her şey. CHP’nin AKP’yi alaşağı eden dinamiklerin hepsini tersine çevirmesi yeterlidir.",https://www.cumhuriyet.com.tr/yazarlar/orhan-bursali/millet-oyunu-geri-alir-mi-veya-radikal-donusum-mu-2198660
Orhan Bursalı,Müze Gazhane diye olağanüstü bir yer,07 Nisan 2024 Pazar,"Kadıköy, sonradan Hasanpaşa Gazhanesi adını alan büyük tesis 1892-1993 yılları arasında Kadıköy bölgesinin gaz enerjisi ihtiyacını karşıladıktan sonra, doğalgaz gelince sanayi tarihinin çok önemli bir mirası oldu. Tıpkı bugün Silahtarağa’da şimdi üzerinde bir üniversite kurulan elektrik üretim fabrikası gibi. Hasanpaşa Gazhanesi kok kömüründen ürettiği “hava gazı” ile evleri ısıttı, sokakları aydınlattı. 93’ten sonra uzun süre fabrika alanı, İETT otobüsleri deposu, hurdalık, çöplük ve kömür deposu olarak kullanıldı. Bu arada fabrika parça parça sökülüp o muazzam üretim tesisleri hoyratça yok ediliyordu. Gazhane Çevre Gönüllüleri yıllarca mücadele etti. Kültür ve sanat merkezine dönüştürülmesi projesi hazırlandı (Afife Batur hocanın kulakları çınlasın!). Önce SİT alanı ilan edildi. 2014’te büyükşehirin onayıyla Müze Gazhane inşası başladı. Üç yıl önce de açıldı. Müze Gazhane öncelikle bir sivil halk girişiminin büyük başarısıdır. Önceki gün bir öğleden sonrayı orada geçirdik. Öyle “Bakayım şöyle bir” denecek bir yer değil. Gideceksiniz, anıtsal sanat eseri gibi yer yer inşa edilen fabrikanın farklı işlevlerdeki yapılarını gezeceksiniz. Geniş alana serpiştirilmiş heykelleri inceleyeceksiniz. Kafelerinde oturacaksınız. Çocukların koşuşturmalarını seyredeceksiniz. Müze Gazhane’nin hem tarihini hem mirasını hem şimdiki güzelliklerini içinize çekeceksiniz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sonra Beltur’da yemeğe oturacaksınız. Ben yıllardır uzak durduğum hamburgerlerine takıldım. Şefin hamburgeri umarım bir alışkanlık yapmaz! * Sonra İstanbul Kitapçısı’na gideceksiniz. Sizi bilmem ama ben Tatavla Tarihi’ne takıldım. Oturup okumaya başladım. 1913’te yazılmış çok özel bir çalışma. 1500’lerden itibaren Kasımpaşa’dan yukarı doğru uzanan alana (bugünkü Kurtuluş’a) getirilen ağırlıklı Ege adalarından esirlerin ve özellikle Sakızlıların yerleştirildiği büyük Rum nüfusun ve yaşamın hikâyesi. İlk kez gördüm: Yazar Melisinos Hristodulu sunuş yazısını “Allah kuvvet versin!” diye bitiriyor! Kitabı İstanbul kitapçılarında molalar vererek bitirmeyi planladım. Böyle bir de işim oldu! Tiyatro zamanı geliyor. Soluğu Tartuffe oyununun sahnelendiği salonda alıyoruz sonra. 400 yıl önce Molière’in toplumsal mizah yüklü ünlü eseri. Yiğit Sertdemir’in yönettiği oyun, şairimiz Orhan Veli Kanık çevirisi ve şiirlerinin de seslendirilmesi ile bir tiyatro şöleni. Sahne, dekorlar, giysiler, baştan sona çok yüksek bir oyuncu performansı. Ve en önemlisi günümüze uygun çok hoş güncellemeler. Yüzyıllardır dini kullanarak her türlü kepazeliği toplumsal alanda kullanan yobaz ve sahtekârlar... Ve akın akın gençler. Biz yaş ortalamasını yükseltiyorduk. Neyse ki sayımız az olduğundan etkisi de fazla olmadı! Müze Gazhane herkesi bekliyor, hakkını verin... * Bu kez yazıya dökeceğim. Demir sandalyeler ve masalar. Müşteri ve hizmet verenlerin kalkıp oturdukça, yerleştirildikçe büyük gürültüler ortalığı kaplıyor ve sessizlik rezil bir gürültüye dönüşüyor. Bu demirlere lastik papuç taksanıza dedim. Abi birkaç kez denendi ama düştüler dedi. Yaratıcı çözüm bulunabilir. Tasarlanıp ürettirilebilir. Moda’da bir pizzacıda çıldıracaktım. Demek ciddi sorun: Sandalye üreticileri bu çözümle satmalılar. Üretim aşamasında. Türlü çözümler akla geliyor. Bakalım kim el atar, yoksa sandalye pabucu üretimine soyunacağım!",https://www.cumhuriyet.com.tr/yazarlar/orhan-bursali/muze-gazhane-diye-olaganustu-bir-yer-2194231
Orhan Bursalı,Kamu hizmeti bir çadırda da verilebilir,18 Nisan 2024 Perşembe,"Şaşaa, görmemişlik, kamu kaynaklarını har vurup harman savurmaktır ülkeyi bitiren... Sancaktepe Belediyesi’nin AKP’lilerce yaptırılan bir saray yavrusu belediye binası neden bugüne kadar gündeme gelmedi, bilmiyorum. Belki yazan olmuştur. Ama bir halkın parasının nasıl har vurup harman savrulduğunun, şaşaanın, görmemişliğin, açgözlülüğün, yiyiciliğin bir simgesi olarak tarihe geçmiştir. CHP’li yeni belediye başkanı bir üniversiteye teklif edeceklerini söylüyor binayı, o kadar yani!!! Çok önemli bir laf daha etti, özetle “Biz herhangi bir binada da iş görürüz...” AKP zihniyeti için bu ne mümkün! Tam bu söz üzerine düşünürken bir okurum telefon etti sabah sabah... Hukuk fakültesini bitirmiş. Sıddık Sami Onar’ın öğrencisi olmuş. Amme hukuku, şimdiki adıyla Kamu Hukuku dersiyle ilgili bir anısını anlattı. Kamu hukuku devlet ile yurttaşlar arasındaki ilişkileri düzenleyen başlı başına bir hukuk dalı. Prof. Onar, saymış saymış ve en son söz olarak “Bakın kamuya hizmet için en önemli konu şudur, hizmetin nerede yapılacağı önemli değildir, bir çadırda da verilebilir...” Bu söz çok önemli. İçinde neler saklı! Milletin parası... doğru harcanması... önemli olan hizmetin kalitesi... Memurların, seçilmiş olsun atanmış olsun, milletin hizmetkârları olduğu vb... Ama maşallah, 21 yıldır inşa etmedikleri saray yok. İmam kendine birkaç saray ederse, altındakiler de yavrucuklarına paraları akıtırlar. Kendilerini seçen yurttaşlara hiç sormazlar. Zaten millet de hey ne yapıyorsun diye sormaz, çünkü oyunu vermiş ve yurttaşlık görevi bitmiştir. Beş yıl sonraya Allah kerim. Sancaktepe’ye o koskoca şaşaalı binayı konduran belediye başkanına yine koşar oy verir. Aklından bile geçmez, “Yahu oy verdim ama bizim paralarımızı bu koskoca binaya harcadı, oysa ilçemizde onca insan açlık çekerken, yapılacak kreşler varken, yuh olsun, nah sana oy” demek. Ve hatta çevresini de seferber etmek!... Bizim adamdır, der ve gider tıpış tıpış oy verir.. Yurttaşlık bilincini ara ki bulasın. Denizli Büyükşehir’in belediye başkanı saçını başını yoluyor, iktidarın eski başkanı 11 milyar TL borç takıp gitmiş. Paralar torbalarda taşınıyormuş, sağ sola dağıtmak için. Onlarca yerel internet sitesine milyonlar dağıtılmış durmadan... İnanılmaz şeyler anlatıyor. Ey CHP, AKP’den devraldığınız belediyelerin hali pürmelalini önce o kentlerin yurttaşlarına sonra tüm ülkeye anlatmalısınız. Bu başlı başına millete borçlu olduğunuz bir konu, önemli bir amme hizmetidir. Önemli konularda CHP yurttaşların düşüncesini de öğrenmelidir. Bu ülke, seçilen veya atanan ama o çoook değerli popolarının altına altından şey etme yeri yapmış iktidarın adamlarını da gördü. *** Saray araştırıyormuş neden battık diye. Belediyeleri peşkeş çekme merkezleri olarak kullandıkları hiç akıllarına gelmiyor. Hepsi ne yaptıysa Ankara’da Saray’a bakarak yaptı. Yıllarca Saray hiçbirine hey ne yapıyorsunuz diye sormadı, hepsini de kendileri seçerek oralara yerleştirdi. Not: Gazetemizde AKP’nin oyunu yüzde 35.5 gibi gösteren yazılar çıkıyor. Bu oyun içinde MHP oyu var ve ayıkladığında yüzde 28 oy görülüyor. Son yapılan bir anketin sonucu da ilginçti, bu pazar seçim olsa hangi partiye oy verirsiniz sorusuna verilen yanıtlarda AKP oyu da yüzde 28 çıkmaz mı!",https://www.cumhuriyet.com.tr/yazarlar/orhan-bursali/kamu-hizmeti-bir-cadirda-da-verilebilir-2197338
Orhan Bursalı,CHP’de yükselişin dinamikleri,14 Nisan 2024 Pazar,"CHP epey bir süredir farklı bir politika izliyor. Kimisi buna sağcılaşma diyor. Kimi vay laikliği savunmuyor diye bakıyor vb. Ben ise bunların ötesinde bir “halkçılaşma” gördüğümü düşünüyorum. *** CHP aslında epey bir süredir sıkıştığı cendereden kurtulma çabası içinde. Özellikle AKP’nin yükseliş dönemlerinde bu sıkışma had safhaya çıktı. Özellikle geçmiş genel ve yerel seçimlerde iktidar olmada başarısızlık ağır eleştirilere uğradı. Vay 10 seçim kaybetti eleştirisi, Saray’ın ve AKP’lilerin başını çektiği ve giderek CHP saflarında da taraftar bulduğu, CHP yönetimlerini aşağılamak için kullanıldığı, haklılığı çok tartışmalı, hatta kasıtlı bir suçlama kampanyası oldu. Bu suçlamalar bir düzgün siyasi analize dayanmıyordu. İktidarın CHP’yi iyice yıpratmak için ve CHP içindeki iktidar kavgaları için araç olarak kullanılıyordu. Şüphesiz, daha iyi bir yönetim ve politika ile daha iyi sonuçlar alabilirdi parti ama iktidarı alamazdı. Bu konuyu birkaç kez yazdım ve söyledim. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir parti veya AKP, liderinin karizması olsun veya göz boyayıcı imar politikaları olsun, hele hele ülkeye giren trilyonlarca dolar ile halkı mutlu eden ama geleceği olmayan bir tüketim toplumu yaratma başarısı gibi nedenlerle olsun, bu modeli sürdürebildiği ölçüde, iktidarda kalır. AKP döneminde ülke çapında açılan 400 kadar AVM, bir yeni hayat, tüketim ve eğlenceli gezi tapınakları olarak AKP’ye hizmet etti. Bu ve benzerlerinin hepsi AKP’nin uzun yıllar iktidarda kalmasının araçları oldu. Tabii savunma ve savaş sanayisindeki gelişmeler de... İşler yolunda görünürken hiçbir ülkede bir iktidar öyle kolay el değiştirmez. AKP’nin kurduğu aslında bir saadet zinciriydi ve kopmaya mahkûmdu. Üretici değil tüketici bir modeldi. Çünkü bu zinciri besleyen kaynaklar tükeniyordu, dışta içte. Milli gelirdeki gerilemeler, dış borç birikimi, içeride öyle büyük gelirler yaratacak tesis ve mülkün iyice azalması, AKP’de güç kaybı yaratmaya başlamıştı. 2015 Haziran genel seçimleri bunun ilk büyük işaretiydi. Hükümet kuramadı tek başına. MHP’ye teslim oldu. Cumhur İttifakı ile iktidar olma dönemine geçildi. Muhalefetin ana partisinin iktidar olma başarısı için zemin son iki yılda ortaya çıktı. Saadet zincirinin birkaç yerden kopması bile yetmedi, ülke ekonomisinin gök gürültüsüyle çökmesi gerekti. Eşitsizlik ve yoksulluk boğaza dayanmıştı. Konudan uzaklaştığımın farkındayım ama vay hiçbir seçimde iktidar olamadın suçlamasının çok ötesinde, iktidar olmanın temel dinamikleri olduğunu anlayacak ortalama insan oranının hâlâ çok az olduğunu düşünüyorum. *** CHP bu cendereden ve tecritten çıkmak için, daha geniş kesimlere açılma politikasını özellikle Kılıçdaroğlu döneminde şekillendirdi. İktidarın halk üzerindeki gücü, CHP’nin kendi kadim seçmeni dışındaki kesimlerle birleşmesine engeldi. Bu nedenle ittifaklar politikası öne geçti. Bu aşamada tek “muhalif parti” MHP idi ve cumhurbaşkanı seçiminde zorunlu olarak bu denendi. CHP şüphesiz bunun uzun vadeli olabileceğini varsayıyordu. 2015’te AKP ile MHP’nin “politik evliliği” ile bu sona erdi. Kemal Bey’in muhalif seçenek yaratmak için İYİ Parti’yi ayağa kaldırma politikasına yoğunlaştığını gördük. Bunun yer yer CHP’ye bir seçmen faturası olacağını bile bile. AKP’nin bu zayıflama döneminde, oradan kopacak seçmenlerin bir merkez sağ partide toplanacağı temel varsayımdı. Kısa keseyim, bu ittifak politikası genişledi, 2019 yerel seçimlerinde ilk meyvesini verdi. İmamoğlu ve Yavaş ortaya çıkarıldı. Sonraki altılı masa başarısızlığı ayrı bir konudur. Yerel seçimlerde bu kez üç dinamik etkili oldu. Özgür Özel ve CHP’de insan değişimleri, İmamoğlu ve Yavaş’ın güçleri ve yükselişleri. Tabii ki iktidar ekonomisinin tam çöküş zemininde. Ve doğru bir söylem: Türkiye ittifakı ve ayrımsız tüm seçmenin hedef alınması. *** Yarın, bu konuyu açacağım. Halkçılığı ve Özgür Özel ve CHP politikası CHP’yi iktidara taşıyacak mı sorusunu irdeleyeceğim.",https://www.cumhuriyet.com.tr/yazarlar/orhan-bursali/chpde-yukselisin-dinamikleri-2195992
Orhan Bursalı,Millet faturayı Saray’a kesti; Saray aşağılara bakıyor,08 Nisan 2024 Pazartesi,"Postacı seçim sonuçlarını halkın mektubu olarak Saray’a bıraktı, tabii ki. RTE evirip çeviriyor, bu bize mi diye bakıyor. *** AKP, seçimlerde ağır yenilginin faturasını kime kesecek, laflarını dinliyoruz. Bir Saray bakışı bu, aslında fatura isme yazılı: AKP başkanı ve cumhurbaşkanı, adres Saray. Tabii RTE de tek başına değil, Saray ve çevresindeki konglomera yönetimi, memur bakanlar, AKP yönetimi... Hepsi RTE’nin seçimi, adamları. Hepsi bu ülkeyi yönetiyor. Ekonomiyi yönetiyor. Sosyal hayatı, ideolojiyi, dış politikayı, güvenliği... Sayın sayabildiğiniz kadar. Sayılamayanlar da var: Mülteci meselesi, kaçakçılar ülkesi, uyuşturucukarapara ülkesi, azgın emek sömürücülüğü; yoksulluk, eşitsizlik, kayırıcılık, hukuksuzluk, anayasa tanımazlık, daha sayın sayabildiğiniz kadar. Bunları da yönetenlere fatura kesildi. Şimdi postacı kapısı çalarak seçim faturasını Saray’ın eline tutuşturdu. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Bu kadar ağır faturayı Saray yanlış adres olarak görüyor. Postacı çoktan gitmiş. AKP içinde kime bu fatura tartışması var. Kimi devlet parmağı sallama diyor vb. Ama hiçbiri Saraybaşına bakmıyor. Çünkü orası dokunulmaz, bağışıklık kazanmış ve tüm tartışmaların dışında. Onu hedef alacak ve tasarruflarını tartışacak tek kişi yok partide, böyle bir süreç başlarsa, AKP ne olur? Saray eline tutuşturulan faturayı halka havale etti bile. 81 ilde halka sorulacakmış bu fatura neden diye? Gerek mi var sormaya, ülkeye baksınlar, AKP’li belediyelere baksınlar, halka baksınlar, ülkenin tüm alanlardaki uluslararası endekslerine baksınlar, hepsi görür. Taksim’de, İsrail ile ticaretin kesilmesini isteyen gençlere ağır polis müdahalesi yapılıyor ve ters kelepçe ile götürülüyorlar, oraya baksınlar. İsrail’de milyonlar hükümetlerini protesto edebilirken burada ise insanların seslerini İsrail adına mı yoksa ticareti yapan iktidar sermayesi adına mı, boğuyorlar? Saray ve çevresi her şey yolunda gidiyor aslında, neden böyle oldu, millette bir yanlışlık var havasında. Yenilgiyi yanlış bir algı yönetimi olarak görüyor olabilirler. Veya Büyük Türkiye, Türkiye Yüzyılı, 2071’e yürüyüş hayallerini satışları çok mu bulutların ötesinde, göğün en üst katlarında asılı kaldı? Eskisi gibi milletin dilindeki çalıyorlar ama çalışıyorlar düşüncesi, acaba yerini sadece çalıyorlar düşüncesine mi bıraktı. Buna da bakabilirler. Saray’ın içinde ve çevresinde tartışan figürlere bakıyorum, sadece AKP ve iktidarına, halka karşı bir kibir oluşmasına takılıp kalmışlar. Kibir, tabii ki görülmemiş ölçekte.. Ama sorunu salt buraya indirirseniz, başka bir kibre takılı kalırsınız. Türkiye’nin, milletin hali pürmelaline odaklanacaklarına kibir tartışması tartışan tarafların ne kadar boş işlerle uğraştıklarının da belgesidir. Şimdilik Saray’ın tümü, yenilginin ana nedenlerini zerre dikkate almadan, halka neden bana oy vermedin sorgulamasına girişecek gibi. Yarın: AKP’nin oy oranını kim 35.5 gösteriyor?",https://www.cumhuriyet.com.tr/yazarlar/orhan-bursali/millet-faturayi-saraya-kesti-saray-asagilara-bakiyor-2194502
Orhan Bursalı,Milleti birleştirmek ve AKP’nin düşüş dinamikleri,16 Nisan 2024 Salı,"CHP’nin yükseliş dinamiklerini incelerken altının en çok çizilmesi gerekenin, CHP’nin milleti birleştirici politikalarıdır. Tamam, iyi ve halkçı belediyecilik desteği genel merkezin politikalarına bir sahicilik kazandıracaktır. Ama şu günden itibaren yerel seçimlerin yarattığı yükselişin cicim günleri geride kalacaktır. Yükselişin inşası çok daha zorlu bir süreçtir. Bugünden itibaren bu yükselişin dört yıl boyunca inşa dönemine girildi. CHP halkçılık temelinde yükselebilir. Halkçılık, AKP’nin sermayecilik, talancılık, parti ve çevresini zenginleştirme, geride kalan tüm milleti yoksullaştırma politikalarının panzehiridir. AKP her açıdan, tüm yöneticileri ve kayırdığı adamları, 20 yıldır ihaleleriyle beslediği şirketleri ile ülkenin en zengin sınıfı, partisi, zümresidir. AKP’nin kaybettiği belediyelerine bakın, yönettikleri kentler yüz milyonlarca, milyarlarca faiz ve borç yükü altına sokacak kadar büyük bir yağmanın merkezlerine dönüşmüşler. Seçimi kaybettiğini gördüklerinde ise acele son yağma imzalarını atmaktan çekinmemişlerdir. Belediyeler kimsenin halkın parasını çarçur edebilecekleri yerler değildir. Seçimi kaybeden yönetimi CHP’ye geçen, mesela Denizli Belediyesi, 11 milyar TL’yi aşan borcunu açıkladı. 2 milyarı kredi borcu ve yüzde 55 ile faiz borcu 800 milyon lirayı aşıyor. Anlaşılan belediyeler tam bir yağma Hasan’ın böreği yerler. Belediyelere borçlanma kriterleri getirilmesi gereği açıktır. Bütün bunlar iyi bir çalışma ile halka açıklanmalı. Aslında AKP’nin “Düşüş dinamikleri”ni CHP’nin yükseliş dinamiklerine dönüştürecek bir inşadan bahsediyorum. CHP 2028’e giderken halkçılığının temel taşlarını nasıl döşeyecek bilmiyoruz. Bu bir ilkeler bütünlüğü gerektirir. Bu arada 2028 yolunun çok dikenli olacağının işaretleri Kepez Belediye başkanının haksız yere tutuklanmasıyla verilmiştir. Elimdeki yargıyı son derece insafsız kullanacağım demektedir. Buna tüm devlet gücünü de katın. RTE iktidarı teslim etmemek için her şeyi yapacaktır. Bunun için Özgür Özel’in zafer konuşmasına başvuracağım: “CHP artık tüm demokratların partisidir. CHP aynı zamanda milliyetçi, muhafazakâr, Kürt demokratların aynı anda oy verebildikleri partidir. Bu seçmenin bize verdiği kredi ve görev olarak addediyor bu emaneti alıyor ve başımızın üstüne koyuyoruz.” İYİ Parti bir merkez sağda yapılanırken ilk başlarda, CHP’den de seçmen devşirdi. CHP’nin ittifak politikası bunu göze almıştı. Önceki yazılarımda belirttiğim gibi, AKP’den kopacağı varsayılan seçmenin bu partiye gideceği ve böylece CHP ile İYİ Parti arasında güçlü bir ittifak kurulacağıydı. Bu varsayım tam boş çıktı. Son yerel seçimde de İYİ Partili milyonlarca seçmen CHP’yi destekledi. CHP desteğini aldığı tüm seçmenlerin, yükselişin inşasında, CHP’ye güç verecektir. Yani böyle bir görev tanımı var. Anlaşılan artık CHP’nin başka partilerin kapısını çalmasına gerek kalmayacak bir güç transferi ve sonuçta birleştirici ana parti düşünülmektedir. Tüm bunlar çok ciddi görevlerdir. Neyse ki önlerinde adım adım inşa için zaman var. İlkfer Akman: Yazınızda bahsettiğiniz demir sandalye ayakları sorunu için size pratik bir çözüm: PVC tesisat boruları parçaları içinde boru kapamasıtapa diye bir parça bulunur. Demir sandalye ayakları çapına uygun bu malzeme, birçok yapıştırma malzemesi kullanılarak dolgu şeklinde ayak uçlarına yapıştırılabilir. Hasan Arpacı: Mobilya aksamı satan mağazalarda sandalye altlıkları bulunabilir. En kestirme yolu anlayan uzmanı çağırarak bu işi çözmesini istemek. Sonuçta ticaret ehli bu insanlar bu işten ekmek yiyor.",https://www.cumhuriyet.com.tr/yazarlar/orhan-bursali/milleti-birlestirmek-ve-akpnin-dusus-dinamikleri-2196616
Orhan Bursalı,"Saray suçlu arıyor, 900 milyar borca bak diyen yok mu?",21 Nisan 2024 Pazar,"AKP içindeki seçimleri niye kaybettik, kim suçlu tartışmalarını izledikçe çok gülüyorum. Böyle devam etsinler. Önce kurtarıcı olarak maliye ekonominin başına getirilen Damat Berat Bey’e bakmaları gerekmiyor mu. Neydi o afra tafrası... Dolar artışını tutmak için 125 milyar dolar olarak simgeleşen Merkez Bankası paralarını habire piyasaya sürerek asla gerçekleşmeyecek bir hayalin peşinden giden Saray ve adamları değil mi? Buradan başlayalım. Sonra kur korumalı mevduat diye uydurdukları kepazeliğin de arka planda Saray varken vitrinde gözleri körleşmiş bir kullanışlı adamı piyasaya sürmenin bedeli, sanıyor musunuz ki MB’nin tarihinde görülmemiş bir 900 milyarlık zarardır? Bunu birkaç katıyla çarpın ve üzerine büyük sosyal adaletsizliği ve tüccar spekülatif yiyici sermayenin semirtilmesini ekleyin. Tüm bunların ifadesi de enflasyon yüksek faizin sonucudur sloganının aylarca ülkeyi yöneten liderin dilinden eksik olmadığını anımsayın. Ne diyorlardı? Ekonomi tarihini yeniden yazıyoruz! Bu yalana ortak olanların besleme medyaları dahil hepsi suçludur. AKP içindeki kurumsal tartışmalarda bunların hiçbiri yok. İstanbul seçimlerinin Kent Lokantaları nedeniyle kaybedildiğini söyleyen AKP’liye kızmayın! Erdoğan’ın azarını işitti. Fakat yukarıdaki gerçekleri dile getirme cesareti olmadığı için lokantalara indi. Kent lokantaları bir sonuç, nedeni ise Saray ve ekonomiyi tersyüz edenler. Erdoğan yahu ekonomiyi çökerttik Kent Lokantaları bunun sonucudur, asla demez. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Büyükşehir, Erdoğan’ın Kısıklı’daki ikametgâhının çok yakınında bir lokanta daha açmalı. Bir yanda Saray ve yakınında büyük kuyruklar! Türkiye’deki tezatı bundan daha iyi gösterebilecek hiçbir laf bulamazsınız! Istakoz paylaşımı, AKP yöneticisinin kolunda gururla gösterdiği 500 bin liralık Rolex saati, seçimi kaybedip soluğu ailesiyle Maldivler’de alan AKP’linin paylaşımı ve diğerleri, AKP’nin 20 yıldır sürdürdüğü saltanatın, zenginleşmenin artık durdurulamaz dışa vurumlarıdır. Görmemişliklerinin de. Istakoz gösterisi, herkes oruçlu iken meydana ıstakoz sofrası kurarak yemeye benzer. Oruç tutmayabilirsin ama tutanlara saygıdan bunu yapmazsın. Yahu AKP’li belediyelerin yaptıkları milyarlarca liralık borçları da mı AKP içinde tartışılmaz, hesap sorulmaz, vur patlasın çal oynasına ortak olunur? Şimşek, tam IMF’nin adamıdır demiştik. IMF övgüsü geldi arkasından. Şöyle IMF’den 50 milyar dolar borç alsak keşke, diye yanıp tutuşuyor Saray. Ama bu en büyük balığı içlerinden bir türlü serbest bırakamıyorlar. O zaman milletin tüm ipleri tam kopartması için zurnanın zırt dediği yer olduğunu biliyorlar. Diyor ki Şimşek milleti enflasyonu düşüreceğimize inandırmalıyız. Yani demek istiyor ki, bu yükü senin sırtına yıkacağımız çok açık ama inan ki mutlu mesut olacaksın! Yalanın bini bir para. Enflasyon esas yüzde 125, hadi diyelim yüzde 100 ama faizler yüzde 50. Ve Saray kelle arıyor... *** Rolex İsviçre saatidir ve rakipleri kendileridir. İsviçre saat sanayisinin o yıl satışı 30 milyar doları aşmakta. Hepsi İsviçre markasıdır ve AKP’li Rolex’çinin, Rolex’in 2023’teki 11.2 milyar dolarlık kârına katkıda bulunmuştur. Bu sadece 1 AKP’li için geçerli, toplamını bilmiyoruz. Sizce ülkede kaç milyon kişide bu saat var... Şu grafiğe bakın:",https://www.cumhuriyet.com.tr/yazarlar/orhan-bursali/saray-suclu-ariyor-900-milyar-borca-bak-diyen-yok-mu-2198364
Orhan Bursalı,"Cumhurbaşkanı ve milletin değerleri söylemi, nedir bu?",23 Nisan 2024 Salı,"Cumhurbaşkanı üç gün önceki konuşmasında yine milletin değerleri sözünü etti. Bu söylem başından beri AKP’nin iktidarda kalma politikalarından biridir. Milletin değerleri derken kendi sosyal, ekonomik, din tüccarlığı ve ideolojik saplantılarını millete dayatma politikası oldu. Değerler kuşaktan kuşağa bile kalmadan sürekli değişim içindedir. AKP değerler ile ahlakı da sık sık özdeşleştirir. Toplumsal kaygıları ve inançları dondurur ve milleti de bunun içine hapseder. Hepsi iktidarını sürdürmek için. Milletin değerleri söylemi en çok eğitim alanında icraata konur, bunu Diyanet’e havale etmiştir. Milli Eğitim Bakanlığı bugünkü yönetimiyle, eğitimde cehaleti, “milletin değerleri” kılıfı altında tepelere çıkarmak için, kaliteli bilimsel eğitim isteyen milletle adeta savaş halindedir. Sadece Diyanet olsa, aynı zamanda tüm tarikat, cemaat, tekke ne kadar küflü çağdışı, uyduruk, milletin cehaletini kullanarak aklını kanını cebini emen örgütlenmeler varsa onları da devlet ve belediye olanaklarıyla besleyip büyüterek milleti kuşatmayı sivil alanda da sürdürür. Milletin değerleri söylemi ile pratikte AKP iktidarının yaptıklarını karşılaştırırsak, milletin değerleri bunlar mıdır diye sormalıyız: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol -Saray’ın yıllık 5 milyar TL harcaması mı milletin değeridir? -CHP’ye geçen AKP ve MHP’nin yönettiği belediyelerin 100 milyar borç takması ve paraları kurdukları ortaklıklarla nerelere aktardıklarının bilinmemesi mi milletin değeridir? -Rolex saatlere yüz milyonlar harcanıp özellikle kollarda sergilenmesi mi yoksa? -Istakoz paylaşımlarıyla milletin değerleri arasındaki ilişkiyi herkes merak ediyor. -Türkiye yolsuzluğun en çok yapıldığı ülkeler arasındadır. Millet AKP’ye yolsuz ülkeler arasında neden ilk 10 ülke arasında değiliz mi demektedir? -Devlete eleman alımında 90 puan alanları eleyip 70 puan alan yandaşları kayırmak mıdır milletin değeri? -Milleti, emeklileri pahalılığa, enflasyona, evsizliğe mahkûm etmek midir yoksa? -Ücret eşitsizliklerinde ülkeyi bir numara yapmak mıdır? -Milleti yoksullaştırarak zenginleri ultra zengin yapan politikalar uygulamak mıdır? -Çocukları eğitimden kopararak evine üç kuruş getirmesi için ağır çıkar sömürüsü altına sokmak mıdır? -Yoksa ağır iş kazalarını normal, işin fıtratı olarak görmek midir? -Ayda ortalama 30 kadının cinayetlere kurban gitmesi midir? -Nedir yahu en zor ekonomik koşullarda bile üzerinde tepindiğiniz milletin değerleri? Yukarıda bir kısmını sıralayabildiklerimizi gerçekleştirmek için sakın milletin değerleri söylemine sığınıyor olmayasınız?",https://www.cumhuriyet.com.tr/yazarlar/orhan-bursali/cumhurbaskani-ve-milletin-degerleri-soylemi-nedir-bu-2199060
Orhan Bursalı,Seçimin algoritması ne diyor?,04 Nisan 2024 Perşembe,"Bugünkü seçim sonuçları üzerine yazılıp çizilenlere bakıyorum, mesela çok yaygın bir görüş diyor ki Kılıçdaroğlu; aday olacağım diye tutturmasaydı, İmamoğlu veya Yavaş’ı aday gösterseydi, geçen 10 ay boyunca AKP rejimi altında yaşamayacaktık ve bugünkü sonuçlar geçen yıl gerçekleşecekti. Katılmıyorum. Bu sadece bir varsayımdır, gerçekleşmeme olasılığını da içinde barındıran. Diyelim İmamoğlu istifa etti ve aday oldu, seçileceğinin kesinliğini kim garanti edebilir. Bir risktir. *** Seçilemezse açığa düşecek, İstanbul AKP yönetimine girecek ve İmamoğlu’nun İstanbul’da önemli başarılarının hepsi güme gidecekti. Son üç ayda çok net ve başarılı zamanlama ile İstanbul’a kazandırdıklarını seçmen öğrendi. Seçilememiş bir başkanın itibarı ve kredisi de seçmen nezdinde tartışma konusu olacaktı, en azından Saray buna yüklenecekti. Ayrıca hem geçmiş üç yılın hem de mayıs seçiminden sonra 10 aylık daha ağır yükün altında, seçilen iktidar ezilecekti. Büyük olasılıkla, yerel seçimlerde de bu başarı elde edilemeyecekti. AKP’ye seçimi kaybettiren, dolmuş bardağı taşıran 10 ay ve CHP’nin tam takım halinde müthiş bir performansıdır. *** Çıkarılacak bir ders, siyaset öngörüsü olarak, seçimi kazanmak değil, seçimin ne zaman kazanılacağıdır. *** Şüphesiz Saray önümüzdeki dört yılda yarattığı enkazı nasıl kaldıracağının ve iktidarda nasıl kalabileceğinin hesaplarını yapacaktır. Ama işi çok zordur, hele yerel seçimleri kaybettikten sonra da daha da zordur. Türkiye çapında doğrudan yerelde tabanda seçmenle bütünleşecek ve bunu genel seçimde oya devşirecek bir belediyecilik söz konusudur. *** Bir okurumun, Dr. H.G’nin yazdıklarından gerçeklik payları yüksek: “Sayın Bursalı 02.04.2024 tarihli yazınızda değindiğiniz 31 Mart 2024 seçim sonuçlarındaki CHP’nin ve halkın başarısını aslında Mayıs 2023 seçimlerindeki yenilgiye borçlu değil miyiz? 14 Mayıs seçimleri ikinci tura kaldığı zaman seçimlerin ikinci turda kazanılmasını hiç ama hiç istemiyordum. 6’lı masa saçmalığı ile, güvenilmez, her türlü entrikaya açık siyasi kimliklerle girilen bir ortaklığın en fazla altı ay süreceğini, hele seçim öncesi Meral Akşener gibi entrikacı bir siyasi figürün yaptıklarının seçim sonrası yapacaklarının habercisi olduğunu siz de hissetmişsinizdir. Hele seçimden sonra ülkeyi kıskaca alacağı gün gibi ortada olan bir ekonomik krizin geleceği de belliyken, seçimleri kazanacak bir 6’lı masa koalisyonunun 31 Mart seçimlerinde ülke genelinde yüzde 30’dan fazla bir oy oranını yakalayabilmesi, İstanbul, Ankara gibi şehirleri elinde tutabilmesi mümkün olabilir miydi?” *** Şüphesiz bunların hepsi gerçekleşememiş olasılıklardır. Fakat siyaset genellikle böyle olasılıklar arasında en doğruya yakını hesap etme ve oradan yol alma sanatıdır. Geçen mayıs seçimini muhalefet kazanabilseydi, ekonomik kriz karşısında en büyük kozu derhal hukuk, demokrasi vb’yi, yani acil reformları derhal gerçekleştirmek, ekonominin gerekli dengelerini yerine oturtmak ve dış yatırımları çekebilme şansı olabilecekti. Fakat zamanın çok dar, 10 ay olduğunu da düşünün...",https://www.cumhuriyet.com.tr/yazarlar/orhan-bursali/secimin-algoritmasi-ne-diyor-2193224
Orhan Bursalı,AKP’den kaçış vaaar!,02 Nisan 2024 Salı,"Hepimiz seçim sonuçlarını ülkenin siyasi geleceği açısından yorumlamaya çalışıyoruz. Güncel ilk gerçek, CHP’nin gerçekten yüzde 25’lik cam tavanı parçalayıp yüzde 38’lere dayanmasını, seçmenin AKP/Reis’e salt bir ihtar özelliği taşıdığını düşünmek yanlış olur. Bu düşünce “Reis’i CHP ile tehdit edeyim bir kez, sonra dönerim” gibi bir komplo düşünce içerir. Siyaset açısından devre dışıdır. Bir kez oy yer değiştirdi mi, onun yeni macerası başlamış demektir. Bu yer değiştiren oyu izlemek başlı başına bir siyaset uzmanlığı gerektirir. Oyların CHP’ye yönelmesi, seçmenin önyargısız seçiminin göstergesidir. Yok medyanın yüzde 90 ile seçmeni kontrol, yok TRT, işe yaramamıştır. Demek konu bunların ötesinde, seçmenin davranışının, medyatik kontrol mekanizmasının sanki içindeymiş gibi görünse de kendine özgü davranışını gözlemlemekteyiz. Mesele sadece emeklilerle de ilgili değildir. Emeklilerin ben yine de oy dağılımını merak ediyorum ama bunun ötesinde emeklilerin daha küçük aile bireylerinin de etkileyici davranış kodları devreye girmiştir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol AKP’nin aldığı oyların önemli bir kısmının kendi beslediği ve yarattığı, geçim derdi olmayan yeni besleme orta sınıfa dayandığını söyleyebiliriz. Bir de kadim tutucu Anadolu kentleri ve köylerini analım. Bazen bu “eski yapılar”ın parçalanması uzun zaman içinde ama bilinçli değiştirici politikalar gerektirir. Burada yanlış değerlendirme sayılmazsa, Eskişehir’de Yılmaz Büyükerşen’in Eskişehir’den bir yıldız yaratma bilinçli politikalarının, kendisinin aday olmadığı bu seçimde de Eskişehir’in toplumsal dokusunu değiştirdiğinin belgesi olmuştur. Bu CHP’li yeni belediyelere de örnek olmalı. Evet 2023 genel seçimlerinde AKP sanki asla kaybetmeyecek bir parti havasındaydı. Aradan 10 ay geçti. Peki ne oldu? 2023’te Kılıçdaroğlu aday olmasaydı, Yavaş veya İmamoğlu olsaydı tartışmasını sonraya bırakıyorum. Burada sonuçları belli olmayan bir algoritma var. 2023 seçimlerine giderken bugünkü kadar büyük ekonomik çöküşü yaşamıyorduk. Sanırım son 10 ayda yaşananlar dolu bardağı taşıran bir etki yaptı diye düşünüyorum. Erdoğan’ın emekçilere emeklilere karşı uzlaşmaz tutumu da bu sonucun ortaya çıkmasında etkili oldu. Bunu yazarken, muhalefetin Erdoğan iktidarının ekonomi politikalarına karşı yürüttüğü çok başarılı aydınlatma çalışmalarının da dolu bardağın taşırılmasında büyük etkisi olduğunu teslim etmeliyiz. Kaçış çok yönlü. Seçime gitmeyenler var. Yüzde kaç AKP’li seçmen bilmiyoruz. Katılım oranında eskiye göre yüzde 8 kadar düşüş var. Partisiz umursamaz seçmen yüzde kaçtır oy kullanmayan bilmiyoruz. CHP’ye oy veren ama sandığa gitmeyen seçmen de var. Kesin oyunu değiştiren seçmen sayısının (son seçimde yüzde 35.5 hesabıyla) yüzde 30’un altına düşmüş olabilir. (Bu konuda hesaplar var) Kuruluşta AKP’ye katılan bir kısım Erbakancı damar YRP’ye döndü. Yüzde 5 de belki de daha fazlası CHP’ye katılmış olabilir. Tabii daha önceki seçimlerde AKP’den kopup küçük partilere dağılanların bir kısmını da CHP topladı. Kürt seçmenin bir kısmı DEM’den koparak bir kısmı artık iyice kentleştiği için İmamoğlu’nu tercih edip CHP’nin oyunu artırdıkları görülüyor. Tüm bunlar tabii ki başta İmamoğlu ve Yavaş’ın olağanüstü yönetim başarılarıyla büyük bir rüzgâr estirmiş olmaları gerçeğini gölgelemeyecektir. Bir kırmızı rüzgâr esmiştir Türkiye’de. Bu rüzgârın hızını kesmeden gelecek iktidarı tuğla örercesine inşa etmek kalıyor şimdi.",https://www.cumhuriyet.com.tr/yazarlar/orhan-bursali/akpden-kacis-vaaar-2192376
Orhan Bursalı,CHP’de yükselişin dinamikleri 2 - Zafer konuşmasının şifrelerinde yeni politikanın izleri,15 Nisan 2024 Pazartesi,"Yerel seçimlerin ana dinamiği şüphesiz CHP idi. Seçim öncesi süreçte eski müttefikler yoklandı. Ama hepsi seçimlere bağımsız girmeye karar verdiler. DEM dahil. Hiçbiri CHP’nin yükselişini göremedi. Oysa Ankara ve İstanbul’un yeniden kazanılacağı açıktı. Bir politika merkezi (parti genel kurmayı) bunun kümülatif etkisinin tüm ülkede görebileceğini hesap edebilirdi. Ama bu etki aslında son 15 günde iyice ortaya çıkmıştı anketlerde. Seçmen aklı, küsurat partilerin, parçalanan İYİ Parti başta, AKP karşısında bir etkisinin olmayacağını herkesten çok iyi gördü. Motor büyük kentlerdeki çok iyi yönetimler CHP rüzgârını şişirmişti. Seçmen bir iktidar seçeneğinin ancak -yeni- CHP olabileceğini basitçe bildi. *** CHP tabanda ittifak, Türkiye ittifakı sloganını çok iyi vurguladı. Evet iyiler, tek bayrak altında bir güçbirliği yaparlarsa bu iktidarı yerelde düşürebileceklerini hissetti. Slogan seçmen davranışı ile bütünleşmişti. İmamoğlu, Özel, Yavaş ve diğer belediyeler bu noktadan başarıyla yürüdüler. Bu herkesi CHP çevresinde birleşmeye çağrıydı. Arkasında iyi belediyecilik örnekleri bu çağrıyı destekliyordu. Başka önemli bir nokta, CHP’nin dışarıdaki hiçbir parti ve partiliyi karşısına almaması, kışkırtmalara yanıt vermemesi ve hepsini kucaklaması oldu. Akşener çok çırpındı ama kendini batırdı. Burada “Halk Partisi”, “Halkın Partisi” görüntüsü yaratıldı, siyasi olarak “Halkçılık” devreye girdi. Ama bunun içi boş değildi, CHP belediyeciliği de halkçılığın içini dolduruyor ve buna bir gerçeklik kazandırıyordu. İmamoğlu bunu uç noktada şöyle ifade etti: “Bize minnet duymayın, sizlere verdiğimiz destek sizin paralarınızdır, cebimizden para dağıtmıyoruz, sizin paralarınızı bu zor dönemde yardımcınız olsun diye size geri veriyoruz. Artık yağma, peşkeş çekme yok.. Bize ancak teşekkür ederseniz memnun oluruz.” Bu her şeyi açıklıyordu. CHP iktidarında yeni bir dönemin şifrelerini çözüyor ve slogana dönüştürüyordu. Evet, halkçılık derken kastettiğim tam da buydu. Özgür Özel’in zafer konuşmaları CHP’nin yeni dilini ve politikasını çok netleştirdi. Önce CHP örgütünü ve CHP’lileri yüceltti, ki doğruydu. Belki de CHP içindeki iktidar kliklerini de saf dışı bırakacak bir tutumdu. Herkes CHP’yi büyütmeye ve iktidar olmanın başarısına odaklanmalıydı. Belki de yararsızlar böylece ayıklanacaktı. Baba Ocağı / Evi, Atatürk’ün partisinin bekçileri vurguları, CHP’yi rayına oturtma çabalarıydı. Özgür Özel, kaç yıllık politik hayatında ustalaşmış bir lider profili çizdi. Üstelik genç. Konuşmaları sıkıcı olmaktan uzaktı. İyi hikâye anlatıyordu. Bir okurum izleyicim, “Hayret ilk kez hiç sıkılmadan bir lideri dinliyorum” diye mesaj attı. Zafer konuşmasında, “Milletimizle kurduğumuz Türkiye ittifakı tarihi sonuç elde etti, ülkemizin ve belediyelerin nasıl yönetilmesi gerektiğine dair mesaj verdi” derken yeni siyasetin belkemiğini şöyle açıklıyordu: “Bugün hangi partiye oy vermiş olursa olsun kimsenin kaybetmiş hissetmesini istemiyoruz. Halkımız iyi hizmeti ödüllendirmiş kötü hizmeti ve kötü niyeti cezalandırmıştır. Asla böbürlenmeyeceğiz, aldığımız yükü sorumlulukla taşıyacağız. Siyasi rakiplerimizi dahi yıllardır yaptıkları alaycı zafer konuşmalarından mahrum tutacağız...” Ve bir olay anlatır: “Beşiktaş maçı kazanmıştır. Soyunma odasında kıyamet kopmaktadır. Kapı açıldığında Süleyman Seba’nın onlara sarılacağını düşünen futbolculara, büyük futbol adamı Saba şunları söylemiştir; ‘Siz kazandınız, yan odada sizin sevinciniz kadar hüzün yaşayan rakibiniz var, bu size yakışmaz.’” “Havaifişek atmayın, gürültü yapmayın. Bu seçim gelecekte kazanacağımız büyük zaferlerin büyük adımıdır. Bugün bize bakanlar kibiri değil tevazuyu hissetmelidirler.” *** Evet siyaseti toparlayacak ve yeniden biçimlendirecek ve partiyi iktidara taşıyabilme potansiyeline sahip görünen bir genç adam ile belediye başkanlarının yürüyüşünü izliyoruz. Bu yürüyüş, gelinen noktada, İYİ Parti ve diğer eski ittifakları da gereksiz kılmaktadır. Özel hepsine, tüm seçmenlerine kapıyı açmaktadır. Tutar mı tutar... Yarın...",https://www.cumhuriyet.com.tr/yazarlar/orhan-bursali/chpde-yukselisin-dinamikleri-2-zafer-konusmasinin-sifrelerinde-yeni-2196314
Orhan Bursalı,"Genel seçim havasında büyük başarı, ne bekliyoruz?",01 Nisan 2024 Pazartesi,"Büyük bir dönüşüm yaşanıyor. Yerel seçimler salt yerel seçim olarak görmemek gerekir. Ülkeyi, toplumu her açıdan iflasa sürüklemiş bir iktidarın yarattığı durum, milleti isyan ettirmiştir. Sandıkların genel eğilimi, halkın CHP’yi birinci parti konumuna yükseltmekte olduğunu gösteriyor. Millet İttifakı’nın parçalanmış olmasına rağmen seçmen, sağduyusuyla hareket etmiş ve iktidara kesin bir ders vermek amacıyla en büyük ve güçlü partide CHP’de bütünleşmiştir. Bunu görememiş diğer Millet İttifakı partileri belki bundan gerekli dersleri çıkarırlar. Basiretsiz liderin yönettiği İYİ Parti’de en büyük değişiklikler gerçekleşeceğe benziyor. *** Başa dönersek: İmamoğlu ve Yavaş büyük rüzgâr estirdiler. Çok başarılı belediyecilik yaptılar. Diğer büyükşehir belediye ve pek çok ilçe yönetimi de paralel başarılarla seçmene büyük güven verdiler: CHP başarabilir. İmamoğlu ve Yavaş’ı 2019’da aday gösteren Kılıçdaroğlu’nu da burada analım (geçen yılki genel seçimleri burada paranteze alalım, başka bir tartışma). CHP içindeki değişimi, Özgür Özel’in bence başarılı seçim çalışmasıyla kitlelere güven vermesini analım. Zafer konuşması sade başarılı ve birleştiriciydi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Seçmen CHP yönetebilir dedi. Bugünkü tablo, AKP’nin yıkılacak, yıkılmakta olan bir parti görünümü yaratmıştır. Yönetemeyen AKP ve reisi kaybetmiştir. Bakanları kaybetmiştir, itibarları kaybetmiştir. *** CHP, 2028’e yürüyüş meşalesini yaktı. Belediyelerde kazandığı başarıyı, icraatte de sürdürerek dört yılda büyük bir iktidar dönüşümüne tahvil etmek zorundalar. CHP yönetimine bu konuda büyük iş düşüyor. Özgür Özel ve arkadaşları bu yürüyüşün bayraktarlığını yapabileceklerini kanıtladı. *** Özgür Özel, CHP ve İmamoğlu (Yavaş dahil) yakın geleceği belirleyecekler. Çok iyi, dikkatli, kapsayıcı, birleştirici, güven verici bir dil ile dört yıl sonrasına bir hazırlık... *** Peki AKP ne yapabilir? Reis bir muamma... Tam kestirmek zor. Bu yolsuzluk ekonomisiyle yol alması mümkün değil. Kimse bana “Daha otoriter bir rol benimseyecek” demesin. Millet böyle bir eğilime hayır demiştir. Buna rağmen daha otoriterliği, ülkemizde tutunabileceğini düşünmüyorum, düşünmek istemiyorum. Bu sonuçlarla Erdoğan’ın yeni anayasa tartışması da doğmadan bitmiştir. AKP gördüğü kırmızı kartı nasıl değerlendirecek merakla bekleyeceğim...",https://www.cumhuriyet.com.tr/yazarlar/orhan-bursali/genel-secim-havasinda-buyuk-basari-ne-bekliyoruz-2192071
Orhan Bursalı,Büyük yalan: AKP diyor ki oyum 35.5! Hayır 28!,09 Nisan 2024 Salı,"Cumhuriyet gazetemize bile sızan yüzde 35.5 yalanını mesela Hürriyet pohpohçularından F. Bol ve benzerleri piyasaya sürüyor. İzlediğim bir yazar değil, “Bir arkadaşım işaret etti” diyor yazar, CHP’yi düşük gösterirken: “İktidar partisi olan AK Parti, bunca belediye başkanlıklarını kaybetmesine rağmen oylarını aşağı yukarı muhafaza etti. Yüzde 35.5. Nitekim bir yıl önceki genel seçimlerde AK Parti’nin oyları yüzde 36’lar civarındaydı.” (www.hurriyet.com.tr/yazarlar/fuatbol/secim-analizi-1-42442513). Benzer hatayı muhalefette bazı yazarlar da yapmış. RTE de aynı oranı veriyor. MHP’nin ortak aday oylarını da kendilerine saydıkları görülüyor. Her zamanki gibi, bu durumlarda mühendis dostum Serdar Karsu devreye girdi. Emeğine saygı göstermemek olmaz. Aşağıdaki hesaplamalar onun. 2024 yerel seçim sonuçlarında, AKP’nin oyu; belediye başkanı seçimlerinde yüzde 35.5, belediye ve il genel meclisleri seçimlerinde yüzde 32.4 görünmekte. Ancak bu oylar içerisinde (kurulan ittifak gereği) MHP’nin oyları da var. Büyükşehirlerde (birkaç il hariç) MHP, AKP’yi destekledi. Büyükşehir olmayan çoğu ilde ise AKP, MHP’yi destekledi. AKP+MHP’nin toplam oyları, belediye başkanı seçiminde yüzde 40.5 olurken yerel meclis seçiminde yüzde 39’a düştü. Soru, AKP ve MHP’nin, bu toplamlar içerisindeki oy oranları ne kadardır? 2019 yerel ve 2023 genel seçimlerinin verilerinden yola çıkılarak 2024 yerel seçimi için yapılan hesaplamalar sonucunda: Belediye başkanı seçimlerinde, AKP’nin (MHP’den arındırılmış oyu) yüzde 30 seviyesinde. Parti oyu olarak değerlendirebileceğimiz yerel meclis seçimlerinde ise AKP’nin oyu yüzde 27-28 aralığında, MHP’nin oyu yüzde 11-12 aralığında oluyor. MHP’nin tekil olarak girdiği büyükşehir dışı illerdeki oy yüzdelerinin tutarlı olup olmadığını, örnekleme usulü ile kontrol ettim. 2019 seçimlerine göre çok bir oy kaybı olmamış ve tutarlı. Bunun üzerine MHP’nin 2019 oy oranlarından ve AKP ile olan paylaşımlarından yola çıkarak hesap sağlaması yaptım. Buna göre de AKP, yüzde 28 küsur çıkıyordu. Her iki hesaplamamın sonucunda AKP oyu +/- (artı, eksi) 1 puan hata payıyla yüzde 28. MHP’nin oyu da, +/- 1 puanla yüzde 11 mertebesinde. MHP Genel Başkan Yardımcısı Feti Yıldız: “Mahalli idareler seçimlerinde partilerin oy oranları il genel meclisi sonuçlarına göre hesaplanmakta. YSK verilerine göre 31 Mart 2024 Mahalli İdareler Seçimlerinde il genel meclisinde partilerin ulaştığı oy oranları, AK Parti yüzde 32.16, CHP 23.19, MHP yüzde 16.62, DEM Parti yüzde 7.89, Yeniden Refah Partisi yüzde 6.5’tir.” Feti Yıldız, (belediye meclisi değil!) büyükşehir olmayan illerde İL GENEL MECLİSİNDE aldıkları oy oranlarını söylemekte. 16.62 oranı, 2019 seçimlerinde 18.81 idi. Bu verilere göre bir hesaplama yaparsak: 2019’da büyükşehir olmayan illerde: 18.81 2024’te büyükşehir olmayan illerde: 16.62 İki seçim arasındaki yüzdesel azalmaları: 16.62 / 18.81 = 0.8835 Bu azalmaya göre MHP’nin oy oranı (2019 baz alındığında) yüzde 15 x 0.8835 = yüzde 13.25’e düşüyor. Diğer taraftan, 2019 seçimlerinde (belediye + il genel) yerel meclislerde AKP + MHP toplam oy oranı yüzde 51 iken, 2024 seçimlerinde yerel meclislerde AKP + MHP toplam oy oranı yüzde 39’a düştü. Dolayısıyla AKP+MHP’nin iki seçim arasındaki azalma faktörü 39 / 51= 0.7647. Buna göre MHP’nin son seçimdeki oy yüzdesi: 13.25 x 0.7647 = 10.13; AKP’nin oy yüzdesi: 39-10.13= 28.87 AKP’nin genel oy kaybı yüzde 33 2024 yerel seçimlerinde ülke genelinde geçerli toplam oy sayısı: 46.046.499. Yukarıdaki hesaplamalara göre AKP oyu: Yüzde 28 x 46.046.499 = yaklaşık 13 milyon. AKP’nin 2023 genel seçimindeki parti oyu: 19.387.000. Buna göre 2024 seçimlerinde oy miktarı kaybı: Yüzde 33’tür. 10 ay içeresinde 6.4 milyon seçmen kaybı! Türkiye genelinde yerel seçimlerde kayıtlı olan sandığa gidenler gitmeyen tüm 61.4 milyon seçmeni dikkate alırsak da yaklaşık 13 milyon oy almış. Toplam seçmen sayısı bakımından yüzde 21. Yani ülkemizdeki kayıtlı 5 seçmenden biri AKP’ye oy vermiş... Serdar, “Büyük Düşüş”ün fotoğrafını çekti.",https://www.cumhuriyet.com.tr/yazarlar/orhan-bursali/buyuk-yalan-akp-diyor-ki-oyum-355-hayir-28-2194717
Orhan Bursalı,Bayram bayram yine mi siyaset,11 Nisan 2024 Perşembe,"Hayır yok; ama var tabii kıyısından köşesinden; yaşadığımız hemen her şey siyasetle dirsek teması içinde. Şeker Bayramı’nız mutlu ve sağlıklı geçsin... Kendi çocukluğuma bakıyorum da öyle para yok pul yok, kırmızı pabuç yok; temiz giysiler var, yakın tanıdıklardan el öperek alacağımız beş on kuruş harçlıklar olursa küçük maddi sevinç var. Ama bunların ötesindeydi bayram anımsamalarıma gelince, mahallelerde küçük meydanlarda kurulan eğlenceli gösterilerin hepsini anımsıyorum. En basiti, su dolu bir kova dibine yerleştirilmiş küçük çay bardağının içine yukarıdan atacağımız beş kuruşu sokabilme becerisi... At ile dolaştırılırdınız. Süslenmiş at arabalarından düzenlenmiş minik turları hatırlıyorum. Uzun tahta bacaklar üzerinde yürüyenler, daha bir sürü şey. Ama bunların hiçbiri yok. Mahallede sokakta oyun da yok alan da yok. Bizler yok olan bir sokak kültürünün son temsilcileriyiz. Düşünüyorum da bugünün çocukları bayram deyince ne anımsayacaklar? Ailelerin rutin tatillerini mi? Bence bayramlar çocuklar düşünülerek yeniden tasarlanmalı. Bu da günümüz belediyelerine bir görev olabilir mi, bilmiyorum. Hayır, devir değişti. Yazıyı önemli gördüğüm iki notla bitireyim. Müze Gazhane yazımla ilgili eksik bıraktığım bir noktayı okurum anımsattı. Gerçekten de dikkat ettiğim ayrıntılar ve Gazhane’nin bütünsel tasarımındaki yüksek estetik, benim için çok dikkat çekiciydi. Okurum şöyle yazdı: “7 Nisan 2024 tarihli yazınızda Müze Gazhane’yi anlatmanıza çok mutlu oldum. Avrupa’da olduğu gibi ülkemizde de çok başarılı KORUMA projeleri gerçekleştirilmekte (bilmez olur muyum, hepsi en üst düzey ve gurur verici, OB). Müze Gazhane de bunlardan biridir. Çok önemli bir MİMARLIK ürünü olan bu çalışmanın proje müellifi İTÜ Öğretim Üyesi Dr. Gülsün Tanyeli ve ekibidir. Böyle önemli projelerin proje çalışmaları müellifleri ile birlikte anılırsa yöneticilerimize de örnek olur diye umuyorum.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Saadet Sayın Restorasyon Uzmanı Yüksek Mimar Bazı izleyicilerim salı günkü yazımda AKP’nin oyunu yüzde 28 olarak hesap eden Serdar Karsu’nun CHP oyuna bakalım ne diyecek gibi mesajlar gönderdiler. İşte yanıtı: “Medyada (belediye başkanı seçimleri esas alınarak) CHP’nin oyu yüzde 37.76 olarak verilmektedir. CHP’nin parti oyu olarak göz önüne alınması gereken yerel meclis seçimlerindeki oyu ise yüzde 34.47’dir. (Bu oran içerisinde, belediye meclislerinde çoğunluk sağlanması için, diğer parti seçmenlerinin stratejik oyları da bulunmaktadır.) Küskün AKP seçmeninin sandığa gitmemesi de CHP’nin oy artışına etkendir. Umarız CHP yönetimi, hesaplamalarını / plan programlarını buna göre doğru yapar.” Karsu AKP oylarının yıllar içinde gelişim çizgisini de şöyle açıklıyor: AKP’nin son 10 yıldaki seçimlerde oy oranları: 2014: yüzde 43.4 2015 Haziran: yüzde 40.9 2015 Kasım: yüzde 49.5 2018: yüzde 42.56 2019: yüzde 36 (ittifak içindeki oyu hesaplanarak) 2023 Mayıs: yüzde 35.61 2024 Mart : yüzde 28 (ittifak içindeki oyu hesaplanarak) Not: Grafik çizgisi 2015 Kasım’dan itibaren yıllar içinde aşağı doğru... Ancak son 10 ayda eğim, parabolik olarak aşağı doğru pike yapmış... *** Yeniden iyi bayramlar, kazasız belasız!",https://www.cumhuriyet.com.tr/yazarlar/orhan-bursali/bayram-bayram-yine-mi-siyaset-2195199
Orhan Bursalı,"Bir Akşener başarısı: İYİ Parti arındı, MHP’liler kaldı",30 Nisan 2024 Salı,"lk savaşlarını Akşener öncülüğünde MHP’de verdiler, MHP’yi tam ele geçirecekler ve Bahçeli’yi devireceklerdi ki iktidar ve devlet, elindeki mahkemelerle müdahale etti. MHP’yi vermedi Akşener ve arkadaşlarına, AKP kendine Cumhur İttifakı yaratacaktı ve bu sayede iktidarda kalacaktı. Bu oyun tuttu. Akşener MHP’yi devralsaydı oradan biraz merkez sağa hafif bir rota çizerek büyümeyi planlıyordu. En azından kulisler böyle diyordu. İYİ Parti’yi kurmaktan başka çareleri kalmamıştı. Kuruluşta da az kavgalı sopalı görüntüler yansımadı, ülkücü yoldaş liderler arasında. Bir sürü lider adayı vardı. Bir merkez sağ partinin doğuyor olması heyecan yarattı. Meral Akşener’in politik söylemleri tutarlıydı. CHP’ye yaslandı, ittifak politikasıyla büyüdü, güven verdi, yüzde 14’lere varan anket oranları İYİ Parti’yi hemen bir çekim merkezi yaptı. Nihayet siyaset bir merkez sağ partiye kavuşuyordu. MHP’li olmayan ama siyasete katkı yapmak isteyen demokrat, iyi yetişmiş ekonomist, avukat, bilim insanı vb. Türkiye ve kendileri için bir şans gördüler. Ve İYİ Parti’ye akın ettiler. Çoğunu sevdik, nesnel, düzgün, konularına hâkim, demokrasi, insan hakları, iyi ekonomi, düzlüğe çıkmak için neler yapılması gerektiğini anlatan insanlardı. Tartışma programlarını adeta işgal ettiler ve İYİ Parti’nin yüzünü parlattılar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tek kadın Akşener, seçim süreçlerinde sazı kendi başına buyruk çalmaya başlayınca, hem Cumhurbaşkanlığı sürecinde iktidarın lehine müdahaleleri hem de yerel seçimlerde sonu hüsran olacağı belli hür ve müstakil ucube kararı ile tarih oldu. Ama partiyi de dağıttı. Seçimler sürecinde o sevimli uzmanların hiçbiri kalmadı partide. Ki hiçbiri ülkücü kökenden gelmiyordu. Profesyonel partici ülkücü kadrolarla tek tek partiye katılan iyi niyetli aydınların güzel zaman birlikteliklerine de bomba düşmüştü. Aytun Çıray bunu ilk gören ve elveda diyenlerdendi. Bahadır Erdem’ler, Bilge Yılmaz’lar, Ahat Andican’lar, Taylan Yıldız’lar, Durmuş Yılmaz’lar, Ayşe Sibel Yanıkömeroğlu, İBB Grup Başkanı İbrahim Özkan ve arkadaşları, büyükelçi Aydın Adnan Sezgin, Ahmet Zeki Üçok, İYİ Parti Toplumsal Politikalar Başkanı Ece Güner, Prof. Dr. Ümit Özlale, Prof. Dr. Tamer Demirer... Toplu il istifalarını saymıyorum. 44 milletvekilinden 38 tanesi kaldı, bu yazıyı yazarken hâlâ duruyor mu hepsi bilmiyorum, kuruluşta görev alanlardan Refah Partili, Anavatan Partili, Demokratik Sol Partili ve Doğru Yol Partili olan kimse kaldı mı bilmiyorum. Akşener’e karşı ve parti politikacılarını eleştiren onlarca kişi kapı önüne kondu veya istifa etti. Disiplin kurulu üyeleri mi ararsın... Tabii bu arada daha kuruluşta çıkan tantanalardan dolayı bir sürü eski MHP’linin İYİ Parti’den atılmasını ve ayrı partiler kurmasını falan saymıyorum. AKP’ye katılanları da. Bir toplama partinin, basiretsiz ve dağıtıcı liderinin kısa süre içinde hali pürmelanini görüyoruz. Ülkücüler bir başlarına (onlar da çok kayıp verdiler) partideler, bir saflaşma ve arınma oldu. Ne yapabilecekleri ne yapacakları ayrı konu. Belki MHP’yi kemirirler... Yaşamın ne sunacağı belli olmaz. Laf aramızda tüm bu süreç CHP’nin yeniden toparlanması için de bir fırsat.",https://www.cumhuriyet.com.tr/yazarlar/orhan-bursali/bir-aksener-basarisi-iyi-parti-arindi-mhpliler-kaldi-2201410
Orhan Bursalı,Babıali'ye Son Tren,03 Mart 2024 Pazar,"Bir hınzırlık yapayım: “Uğur (Dündar), Tuzla yedek subay okulundan bölük arkadaşım (1965 yılı, 73. dönem 3. Bölük). Yaşı en küçük olduğu halde boyu en uzun olduğu için ‘kıdemli’ seçilmiş ve askerlik mesleğindeki becerisiyle de başta komutanlar herkesin takdirini kazanmıştı. Gür sesiyle komutlar verip bizi rap rap öyle bir yürütürdü ki iddiaya girerim karşı tepeler bir daha böyle bölük görmemiştir.” Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Müjde! Haluk Şahin anılarını yazmaya başladı. Birinci cildi elimde: Babıali’ye Son Tren. Yukarıda yaptığım alıntıyı şüphesiz ilginç olsun diye seçtim ama bir nedeni de Haluk’un anlatmasına bakılırsa askerliği bu kadar iyi yapan ve seven Uğur Dündar acaba tezkere bırakır mıydı ve onu bir paşa olarak mı tanırdık düşüncesine saplanıp kalmam. Haluk Şahin hem gazeteci hem gazeteciliğin emeritus profesörü hem şiir denemeler ve roman yazmış, başyazarlık, köşe yazarlığı, tv programcılığı gibi yazarlıkla ve meslekle ilgili her işe bulaşmış. Yazılarını zaten severim, çok başarılıdır, Cumhuriyet’in kargaşa döneminde de bize geldi ve yazdı, ayrılması yazık oldu. Şimdi şurada yazılarını yayımlıyor, son yazısının adresi: https://haluksahin.net/2024/02/26/beni-bogazicine-neden-almadilar-ya-da-demireli-bile-ozlemek/ Kitabı çok önemli, gazeteciliğe başladığı TRT’den itibaren Babıali’nin çeşitli kapıları. Büyük bir resmi geçit. Çok iyi bir hayat hikâyesinin yanı sıra, yaşadığı olayları şüphesiz tanınmış kişilerle örerek keyifle okuduğum bir anı kitabı çıkarmış ortaya. Haluk Şahin ile aramızda altı yaş fark var. Bu onu 1961 Anayasası çocuğu yapıyor. Henüz ortaokuldaydım. Liseyi bitirdiğimde de ben 68 kuşağının çocuğu olarak hayata atılacaktım. 67 sonunda ben ver elini Berlin derken o ver elini İndiana Üniversitesi diyordu. 74’te o TRT’de başlarken biz de Mamak hapishanesinde yargılanıyor ve sanırım temmuzda af ile çıkıyorduk. Gazeteciliğe de Yeni Ortam’da çevirmen olarak başlıyordum. O 1961 Anayasası özgürlüklerinin üstüne 68 kuşağının müthiş mücadelesini ABD’de ekliyordu. Ben de lisede gözümü açtığım solculuğumu 68’de Berlin’de mücadele içinde pekiştiriyor ve Haluk’un yaşadığı Doğan Avcıoğlu ve Yön dergisi fırtınasını sonradan hayatıma ekliyordum. 1961 özgürlükleriyle 68 gençliği birbirinin devamıydı. Aramızdaki altı yıl farkı, ABD’de yaptığı akademik çalışmalarıydı. Kitap bize çok şey anlatıyor. Biz, Şahin’in bu renkli hayat izdüşümü içinde belleklerimizi tazeler ve dönemin başka yönlerini öğrenirken özellikle o dönemlere yabancı kalmış gençler için de hızla açıklarını kapatacak bir kitap özelliğini de taşıyor. Haluk, ABD ve Türkiye’de gazeteciliğin sadece ve sadece gerçekleri kamuya aktarmak konusundaki evrimini de anlatıyor. Milliyetçi Cephe hükümetleriyle birlikte TRT işi bitiyor ve kitap kahramanımıza işsiz ve üstelik 1980 darbesine gidecek ve her gün cinayetlerin işlendiği vuruşanlar Türkiye’sinde yeni bir yaşama başlıyordu. Kapısının önünde bir gencin öldürülmesiyle ani bir kararla ver elini Amerika ve üniversiteler ve başarılı akademik çalışmalar. Ama yüreğinde Türkiye hep var. 80 darbesi sonrası Türkiye’ye dönüşünü ve Nokta dergisi yayın müdürü olarak gazeteciliğe başladığını görüyoruz. İşte esas Babıali’de başlayan esas yolculuk. Nokta, çok ilginç bir macera olarak kitapta. Ve Tuğrul Eryılmaz’ın yıllar sonra itirafı: “Ya Haluk, Nokta’dayken seni sabote ettik. Sürekli komplolar kurduk!” Ayrıntılar kitapta: Biz Kitap.",https://www.cumhuriyet.com.tr/yazarlar/orhan-bursali/babialiye-son-tren-2181535
Orhan Bursalı,Ya şu terör olmasaydı ve AKP’nin becerdiği imkânsızlık üzerine,12 Mart 2024 Salı,"Yine karşıma çıktı aynı olay... “Oğlum ne veriyorsun bana CHP kâğıdını, adamlar teröristle birlikteler...” Tam başucumda oldu ama bu kez dayanamadım durdum, nereden duydun dedim, Erdoğan ve adamları söylüyor ya dedi, koskoca ülkeyi yönetenler yalan mı söyleyecek... Peki dedim, o koskoca adamların hiç başka konularda yalan söylediğini duymadın mı? Yüzüme baktı, kekeledi, emekli olabilir miydi bilmiyorum, sormadım... Ama sayayım mı sana yalanları diye sordum… Bi sürü konuda yalan söylüyorlar da CHP’nin PKK ile kol kola ve işbirliği içinde olduğu da bir yalan olamaz mı, mesela CHP’yi suçlarken kendisi geçen seçimlerde Apo’nun mektubunu okutmadı mı, TRT de kardeşini çıkarmadı mı ekranlarına, bu aklına hiç gelmiyor mu... Baktım sinirleniyorum, sadece “Gövden üzerinde bir kafa ve içinde beyin taşıyorsun, arada sırada onu çalıştır, yoksa sıkıntıdan ölecek dumura uğrayacak ota dönüşecek”, dedim, mel mel mi desem yoksa mal mal mı, bakarken uzaklaştım. Geçenlerde Ahmet Yavuz ile sohbette ona da söyledim, ya bu PKK terörü AKP’nin can simidi. Bitmesini istediklerini hiç sanmıyorum. Seçim dönemlerinde sınır ötesinde azıyor, askerlerimiz şehit oluyor, buna paralel olarak içeride ana muhalefeti terörle, PKK’ci olmakla, teröre destekle, işbirliği ile suçlama alıp başını gidiyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sokakta mel mel bakan gözler de bunu alıp sindiriyor. Sadece onlar mı... İktidar ekranlarında boy gösteren bayağı cismaniler de tıpkı sokaktaki mel beyinler. Bir kanalda Cin Ali pozisyonunda altı kişi DEM Parti’nin CHP’ye yerel seçim kıyakları üzerine zehir gibi parlak düşüncelerini birbirlerine söylüyordu. Tek bir soru hepsini darmadağınık ederdi oysa: DEM Parti İstanbul’la zerre ilgisi olmayan, üstten bakışçı, yoksul dışlayıcı ve aşağılayıcı Kurum isimli adaya desteğini açıklasaydı, onlar için bir tartışma konusu olur muydu, yoksa, helal DEM doğru yolu buldu hatta Türkiye partisi oldu biçiminde ahkâm mı keserdiler? Ülke tam bir fetret devri yaşıyor. Ahlaksızlık, vurdumduymazlık, hukuksuzluk, yalancılık, vurgunculuk... Tam bir Yağma Hasan’ın Böreği... Yoksa 2003’te iktidara geldiklerinde ekonominin IMF parasıyla yola girmeye dengelerin kurulmaya başladığı, üstüne üstlük 2005 Avrupa üyeliği perspektifi ile hem 200 milyar doları aşan doğrudan yatırım hem trilyonları aşan doların girdiği-çıktığı ve 2012’de kişi başına milli gelirin 12 bin doları aştığı bu ülkenin çökmesi mümkün değildi, değildir... Kimse o durumdan bu duruma Türkiye’yi düşüremezdi... Bunu sadece AKP ve yöneticileri başarırdı. Ve bu imkânsızı becerdiler. Yoksulun, emeklinin bugünkü hali pürmelalini bu ülke hiç yaşamadı. Yoksulların bir kısmını iktidar; bakanlığı, belediyeleri, zengin ettiği şirket adını taşıyan vurgun şebekelerin seçim desteği olarak AKP’ye siyasi rant olarak geri ödediği nakdi ve ayni yardımlarıyla besleyerek oy deposu olarak elinin altında tutuyor. Yüzde 33/35’in önemli kısmı onlar. Geri kalanı AKP’nin yarattığı kendi orta ve üst sınıf oyları. Buna da yoksulluğun yönetimi deniyor. Kent lokantalarını ve yoksullarını aşağılayan birisini de yandaş kanalların adamları yağlama yıkama ile seçimi kazandırmaya çalışıyor. Yahu hiçbir arlanma, utanma, sıkılma yok mu sizlerde? *** Başladığımız noktada bitirelim: AKP terörü bitirmez, çünkü oradan besleniyor.",https://www.cumhuriyet.com.tr/yazarlar/orhan-bursali/ya-su-teror-olmasaydi-ve-akpnin-becerdigi-imkansizlik-uzerine-2184625
Orhan Bursalı,Yavaş özünde CHP’li değil mi?,18 Mart 2024 Pazartesi,"Bir tartışmaya değinmeden geçemeyeceğim. Ankara’nın gönlünü beş yıllık uygulamaları, tüm Ankaralıları kucaklaması ve Ankara’nın bütçesini halkın ihtiyaç ve çıkarları doğrultusunda harcamaları ile tartışmasız yeniden seçilecek büyükşehir belediye başkanı konumuna ulaşan Mansur Yavaş üzerine kısa bir gazeteci polemiği yaşandı. Yavaş’ın CHP’li olmasına rağmen özünde CHP’li olmadığı dile getirildi. Yavaş’ın gelişimine bakılacak olursa, CHP gençliğinden veya üyeliğinden gelmediğini zaten biliyoruz. İki dönem (1999 ve 2004) MHP Ankara Beypazarı Belediye başkanlığı yaptı. Yine aynı partiden 2009 Ankara Büyükşehir adaylığında 3. oldu. 2014 seçimlerinde partisi aday göstermedi. Kılıçdaroğlu o yıl büyükşehir adaylığı önerdi. Partiye katıldı. 32 bin oyla kaybetti. İki yıl sonra partiden ayrıldı. Ama Ankara Büyükşehir Belediye Başkanlığı’na seçilecek en yakın aday konumuna yükselmişti. 2019 yerel seçimlerinde Millet İttifakı’nın adayı olacaktı. Kılıçdaroğlu’nun çağrısıyla 2018’de yeniden CHP’ye katıldı. Oyların yüzde 50’sinden fazlasını aldı. Mansur Yavaş ve Ekrem İmamoğlu, Kemal Kılıçdaroğlu’nun Türkiye’ye kazandırdığı en önemli iki siyasi kimliktir. Biri Ankara’yı birleştirdi halkın gönlünü kazandı, Ankara 25 yıl sonra düzgün bir insanla karşılaşınca kendisine sarıldığı ve bu seçimde İYİ Parti liderinin tüm karalamalarına karşı zirvede duruyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Diğeri ise adeta Türkiye’nin beklediği niteliklere sahip, yine kucaklayıcı bir CHP politikacısı olarak yaşadığımız beş yıl içinde büyüdü. Bu seçimleri da olasılıkla alacak. Kampanyasında ufak tefek düzeltmeler yapılır ve İstanbul’u yeniden kucaklar. Bazı anket şirketlerinin oyunu özelikle düşük göstermesine aldanmayın. Mansur Yavaş özünde CHP’li değil. Ama uygulamaları, halkçılığı, Atatürkçülüğü, yönetim anlayışı, tüm Ankaralıları kucaklayıcı politikaları ve Ankaralıların bütçesine olan sadakati ve dürüstlüğü ile çok iyi bir CHP’lidir. Tüm CHP’li yöneticilerin ve CHP’lilerin olmaları gerektiği gibi. Dahası fazlasıyla. Bugünkü başarısı rastlantı değil: “Beypazarı Belyediye başkanı olduğu dönemde tarihi Beypazarı konaklarının restorasyonu ve binlerce yıllık Beypazarı tarihini koruma çalışmalarıyla ‘2001 Yılının En İyi Yerel Yöneticisi’, Türk Dil Kurumu tarafından Türkçenin korunması nedeniyle verilen onur ödülü, doğa savaşçılarının ‘Çevre Ödülü’ gibi ödüller aldı. 24 Eylül 2004 tarihinde TÜSİAV tarafından ‘Yılın Belediye Başkanı’ seçildi. 9 Aralık 2020 tarihinde Uluslararası Şeffaflık Derneği tarafından ‘9 Aralık Dünya Yolsuzlukla Mücadele Günü’ kapsamında ‘2020 Şeffaflık Ödülüne’ layık görüldü. 14 Eylül 2021’de ‘Dünya Belediye Başkanı Başkent Ödülü’nü kazandı.” Demek Kılıçdaroğlu boşuna ısrar etmemiş. Beypazarı ise daha sonra AKP’ye geçti.",https://www.cumhuriyet.com.tr/yazarlar/orhan-bursali/yavas-ozunde-chpli-degil-mi-2186792
Orhan Bursalı,Önce şu ti meselesini halledelim Bu irade nerede var?,04 Mart 2024 Pazartesi,"Geçen gün bir toplantıda İstiklal Marşı okunacak, pek çok kez olduğu gibi Atatürk ve arkadaşlarına saygı çerçevesinde 30 saniyelik ti borusu eşliğinde dalgalanan Türk bayrağı karşısında hazır ola geçtik. Epey bir süredir sinir oluyorum. Ta Prof. Hasan Yazıcı’nın Cumhuriyet Bilim ve Teknoloji dergimizde yıllar önce (2004) yayımladığımız ti üzerine yazısından beri, lanet diyorum. Bugün ABD için savaşan ve ölen askerler için yapılan törenlerin şaşmaz boru sesi. Biz bu tiyi almışız ve kendi askerisivil devlet saygı müfredatımıza dahil etmişiz. Kopyacıyız. Hazıra konmakta birinciyiz. Avrupa ülkelerinde, İngiltere, Fransa, Almanya bu tiyi kullanıyor mu? Ama bizim dışımızda bizim gibi yaratıcılıktan nasibini pek az almış ülkelerde çalınıyor olabilir. Bilenler varsa bildirsin lütfen. Hasan Yazıcı’nın CBT’deki yazısı gördüğüm kadarıyla bu konuyu ele alan bir ilk. 2005’te intihal (aşırma) üzerine Tabipler Odası’ndaki panelde de yaptığı “Niye Aşırıyoruz?”, başlıklı konuşmada da ti konusunu aşırmaya özel bir örnek olarak almış. “Geçen yıl sayın Bush eşiyle beraber Ankara’yı ziyaret etti. Anıtkabir’de hazır ola geçtiler. Ti çaldı. Ti ile beraber Bush’un suratından bir gülümseme geçti gibi geldi bana. Sonra tekrar kendini toparladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Düşündüm. Anıtkabir’de çaldıkları parça, Montgomery Clift’in yıllar evvel İnsanlar Yaşadıkça filminde boru ile çaldığı o çok güzel müzik parçası. Adına Taps deniyor. Amerikan İç Savaşı sırasında askere ‘yat borusu’ olarak ortaya çıkmış. Yıllar içinde giderek askeri cenaze marşı haline gelmiş ve Amerikalılar için belki ulusal marşları kadar önemli bir parça. Eğer ulusalcı bir Amerikalıya Taps çalarsanız hemen ayağı kalkıyor, elini göğsüne koyup sözlerini söylemeye başlıyor. Bush, Beyaz Saray’da oturuyor. Az ötede Arlington Ulusal Mezarlığı var. Arlington mezarlığında Taps her gün çalınıyor ve Bush da bunu dinliyor. Manzarayı gözünüzün önüne getirin: Adam Türkiye’ye gelmiş ve Atatürk’ün, en büyük Türkün huzurunda, hazır olda. Çalan ise Taps.” Yazıcı, İletişim’den çıkan Bir Aşırma kitabının içinde de (s. 127-128) konuya değiniyor. Ti üzerine sonra da yazılmış, aynı hikâye. 2011’de Prof. Mustafa Kaymakçı da “Ti sesi nereden geliyor” diye araştırmış. Ve ti sesinin kaldırılması ve yerine bir beste yapılması için müzisyenlerimizi göreve çağırmış. Konuyu cumartesi günü Ahmet Yavuz’un Kadıköy Tarihçi Kitabevi’nde yaptığı konuşma sonrası, Yazıcı’yı görünce gündeme getirdim, şimdi de bu yazıyla bu ti sesinin törenlerden tamamen kaldırılması çağrısında bulunuyorum. Öncelikle Anıtkabir’den. Atatürk’e büyük saygısızlık. Ti yine Anıtkabir’de çalındı yazıları yazmayayım. Ti sesi belli ki devletçe topluma şırınga edildi. Devletin ordu kanadından başladığını kabul etmemiz gereken bu uygulama, giderek sivil toplantılarda saygı duruşlarını da esir aldı. Yapmayın kardeşim! Kaldırın şu boru sesini! Yerine bir şey koyamazsak sessizlik en iyisi! Bu aşırma utanç verici. Herhalde ABD’den daha iyisi yapılamaz inancı veya ruhlara ve bilince işleyen Amerikancılık ve aşırmacılık sonucudur. Bu konuda rivayet muhtelif. Kaymakçı, Kore Savaşı’yla birlikte bizim müktesebata girme olasılığından bahsediyor. Kanıt yok. Bazıları 12 Eylül 1980 darbeci generallerinin uygulamayı başlattığını söylüyor. Mümkündür. Bence de baş şüpheliler. En Amerikancı generaller onlar. Amerikalılar da zaten darbe için “Bizim çocuklar başardı” demişlerdi. Bu utanca son verelim. Hiçbir belediyede ve sivil toplantılarda saygı duruşlarında tiye yer vermeyin lütfen.",https://www.cumhuriyet.com.tr/yazarlar/orhan-bursali/once-su-ti-meselesini-halledelim-bu-irade-nerede-var-2181801
Orhan Bursalı,Erdoğan ekonomiyi neden çökertti? İki kötümser yanıt,25 Mart 2024 Pazartesi,"Bir bilmecem var çocuklar, diye başlar masal... Şimdi o masalın içindeyiz. Evet madem faizler enflasyonun nedeniydi, yani yüksek faiz enflasyona yol açıyordu, şimdi “baş ekonomist” RTE faizleri neden yüzde 50’ye yükseltti? Soran yok. 2023’ün şubatında faizi yüzde 8.5’e indirirken o tarihte TÜİK’in yalancı rakamı bile enflasyonu yüzde 55.18’i gösteriyor, ENAG ise enflasyon yüzde 126.91 diye bas bas bağırıyordu. Bir ekonomi bilmezlik miydi, yoksa bir inanç mıydı, yoksa dünya ekonomi tarihine yeni bir model hediye edebilecekleri sanrısı mıydı? Bütün uşak medyası alkış tutuyordu (şimdi de faiz yüzde 50’ye alkış tutuyorlar!) Yüzde 8.5 faiz indirimi, ekonomiyi mezara götüren tabuta çakılan son çivi oldu. Bugün yaşadıklarımızın hepsinin başlangıç tarihi... Faizi bugün yüzde 50’ye çıkartması, tüm yoksulluğun, çöküşün nedeni benim itirafıdır. Okurum, işadamı T.A. üşenmemiş, çöküşün ekonomik kronolojisini yazıp göndermiş. Naci Ağbal’dı, MB başkanı olarak faizi, 19.03.2021’de 19’a çıkararak yıllık tüketici enflasyonunu 16’larda tutmaya çalıştı. Tabii faizi yükseltmek ne demek, hemen görevden alındı ve yerine doğrudan Saray’ın emir ve talimatlarını uygulayacak Şahap Kavcıoğlu’nu getirmesiyle büyük savrulma veya fırtınalı denizlerde gördüğümüz hortumlama başladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şahap Kavcıoğlu gösterge faizini 19’dan düşürmeye başladı. Faiz Tüketici enflasyonu; yıllık Bu dönemde doların yükselişini dizginlemek için kur korumalı mevduat ucube sistemiyle Hazine’den 1 trilyonluk yük getirildi. Para babalarının hesaplarına aktarıldı. Genel seçimlerde hemen sonra baş ekonomistimiz, içinden yaaa böyle değilmiş olay, veya yeter zenginlik devretme diyerek Mehmet Şimşek Hazine ve maliye bakanı, Hafize Gaye Erkan da 9 Haziran’da Merkez Bankası başkanı yapıldı. RTE’nin NAS NAS dediği faizler artırılarak enflasyon yakalanmaya çalışıldı. Önce yüzde 8.5 yüzde 15, sonra yüzde 30, atlayarak 40, 45 ve geçen hafta yüzde 50 ilan edildi. Şubatta faiz yüzde 45 iken TÜİK’in enflasyonu 67.07 ENAG’ın ise yüzde 122 idi. Faiz enflasyonu yakalamaya çalışıyor ama ENAG enflasyonu hâlâ iki kat. Fakat tüm bunlar bir bilmecem var çocuklar sorusunun yanıtını vermiyor. RTE ve çevresindeki adamları neden faizi indirirsek enflasyonu da indiririz, düşüncesine saplandılar, hesapları neydi? Faizi iyice düşürürsek, ucuz para ile yatırımlar patlar, ekonomi iyice canlanır, mal bollaşır, enflasyon da dizginlenir. Evet ekonomiyi öldürmediler ama pahalılıkla milleti süründürdüler. Bir kısım iyice zengin olurken eşitsizlik ve yoksulluk tepe yaptı. Yatırım? Kimse ekonominin çarklarının tersine çalıştırıldığı bir dönemde olayın ne zaman patlayacağını göremeyeceği ve okkanın altına gideceğini gördüğü için yatırım matırım hak getire. Tam tersine, birileri milyarların nasıl yurtdışına taşındığını, kasalara kilitlendiğini gösterebilse. Hesap kitap işi! İktidar zenginini daha zengin yapmak ve halkın varını yoğunu enflasyona yedirerek sınıfsal bir zenginlik değişimini gerçekleştirmek. Bunun en büyük kanıtı belirli bir orta sınıfın yok olması ve yaşam kalitesinin asgari ücretle neredeyse denkleşmesidir. İktidara bağımlı, vereceği sadakalara bakan, verirse yine devlet/AKP iktidarı verir, biraz daha yalvaralım düşüncesinde çok daha büyük bir seçmen kitlesi yaratmak. Cehalet ve birikiminin, ideolojik/dinsel sarmalın hapsettiği kitlenin varlığı bir sanı değil, sosyolojik gerçektir. Yerel seçimleri tüm bunları kısmen test edecek sonuçlar üretecektir. Acaba meydanlarda bu gerçeği dile getirmek çok mu zor, bilmiyorum. Nasıl anlatırız sıkıntısı yaşıyor olabilirler.",https://www.cumhuriyet.com.tr/yazarlar/orhan-bursali/erdogan-ekonomiyi-neden-cokertti-iki-kotumser-yanit-2189377
Orhan Bursalı,"RTE emeklilerin oyunu, ciğerini mi biliyor da zırnık koklatmıyor",28 Mart 2024 Perşembe,"Emekli sayısı 16 milyonu aşıyor. RTE mesela verdik 5’er 10’ar bin TL bile demiyor. Son gün der mi bilemem. 10’ar bin TL verse emekliler üzerinde etkisi ne olur onu da bilmiyoruz. Çünkü doğru düzgün tarafsız bir araştırma-veri yok elimizde. RTE biliyoruz zor durumdasınız derken aslında şunu da demiş oluyor: Biz de (daha) zor durumdayız!.. Versek gayya kuyusuna atılmış para olacak derken haklı. Enflasyonu ejderha haline getirdiler çünkü, hop havada kapıyor paraları. Enflasyonu önce düşürecekler de emeklinin alım gücü yükselmiş olacak da... Ben şunu merak ediyorum: Erdoğan emekliye destek çıkmama kararlılığını gösterirken bunu, mesela İstanbul ve başka bazı il ve ilçelerde seçimleri kaybetmeyi göze alarak mı yapıyor? Yoksa Erdoğan kendine oy veren emekli yurttaşların önemli çoğunluğunun ciğerini biliyor, kendisine bağlı olduklarının farkında, oylarını esirgemeyeceklerdir inancına mı sahip? Bu satırları yazarken muhalif kanallarda hâlâ eskiden emekliler maaşlarıyla ne kadar altın alırlardı, şimdi ne kadar alıyorlar üzerine bitmez tükenmez konuşmalar kulaklarıma çalınıyor. Kanal değiştiriyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sanırım RTE’nin elinde emekliler konusunda yaptırdığı anketler var, durumu görüyor. Belki de emeklilerden önemli bir kesiminin başka gelirleri olduğunu, maddi nedenlerle oyunun rengini değiştirmeyeceğini biliyor. Emekliler şüphesiz dağınık kesim, örgütsüz de. Bir Emekliler Derneği var. Sitelerinde Yemek Sepeti reklamı yapıyor: 1500 TL. Liderleri bir ara, aylar önce ortalıktaydı, şimdi bildiri yayımlayıp “intibak” istiyor. Emeklilerin acaba dernekten haberi var mı, dernek yönetimi sanki susturulmuş gözüküyor. Şüphesiz, aklı başında, durumu net gören ve oyunu ona göre kullanacak milyonlarca emeklinin varlığı ve çok zor koşullarda yaşadıklarını bir gerçek. RTE onları gözden çıkarmış olabilir. Seçim aynı zamanda emeklilerin bunca yoksulluğa rağmen RTE’ye destek çıkıp çıkmayacaklarını da gösterecek; tabii bunu ölçecek babayiğit anket şirketleri varsa. Yoksa emekli oyunu avlamak için denize daha çok olta atıp dururlar. DEM liderlerinin Kürt meselesini çözerse Erdoğan çözer üzerine bol salçalı konuşmalarından sonra RTE’nin Diyarbakır’da DEM’e, Kürt seçmenine kement atması ve tıpkı DEM liderlerine benzer şekilde “Yeni dönemin kapılarını birlikte açalım” demesi beklenirdi. Maksat umut vermek. Ama yem tutar mı, tutmaz. Tıpkı bürokrat bakanlarını büyük kentlerde seçim sahalarına sürmesi gibi. Tutar mı, tutmaz... Bakanların itibarlarına yazık olur. Milletin yakın plandan bir bakan görmesi ile sonuçlanır. Adamlar ne para dağıtıyor ne vaatte bulunuyor. Tek söyledikleri oyunuzu Kurum’a verin. Binali’nin uğradığı büyük feci yenilgi akla geliyor. İkinci adamdı, ak sakallı derekesine düştü.",https://www.cumhuriyet.com.tr/yazarlar/orhan-bursali/rte-emeklilerin-oyunu-cigerini-mi-biliyor-da-zirnik-koklatmiyor-2190582
Orhan Bursalı,"Ey seçmen, seçeceğin başkanın elini kolunu bağlama",24 Mart 2024 Pazar,"İstanbul ve Ankara başta olmak üzere muhalefetin yerel seçimleri kazandığı bazı illerde meclis çoğunluğu ne yazık ki iktidar partisinin elemanlarında kaldı. Seçmen mesela İmamoğlu ve Yavaş’ı beğenerek seçiyor ama büyükşehir meclisinde çoğunluğa seçilemeyenlerin partisi egemen oluyor. Başkanlara iş yapmaması, sorun çözmemesi için bir sürü engel çıkarıyorlar. Kent sorunları kördüğüm. En tipik yaşadığımız olay, İstanbul’da taksi sayısının artırılması için büyükşehrin 12 kez girişimine rağmen, hükümetten yana şiş göbekli bir taksi ağasının tüm iktidar elemanlarını da peşine takarak elbirliği ile İstanbul ulaşımına yaptıkları hainliktir.Bu taksi ağası ve adamları hakkında organize suç işledikleri gerekçesiyle 105 milyon liralık bir yolsuzluk davası açıldığını anımsatalım. İktidar kimlerle iş tutup durdu. Koskoca İstanbul halkının aleyhine organize işler içinde. Halk TV’de İsmail Küçükkaya’nın programında geçen hafta içinde Mansur Yavaş bu engellemelere örnekler saydı. Yavaş mesela arıtma tesisinin kapasitesini artırmasını engellediklerini, Ankara’nın kanalizasyon sularının yarısının arıtılmadan Ankara çayına, oradan Sakarya’ya, oradan da zaman zaman Ömerli Barajı’na karıştığını anlattı. Şimdi yeniden seçilirse seçmenin Meclis çoğunluğunu da vermesi gerektiğini söyleyip duruyor. Kardeşim seçmen, seçeceğin başkanın elini kolunu neden bağlarsın! Bırak hizmetini tam yapsın.Ankaralı seçmen bu kez gereğini yapacağa benziyor. Tabii aynı durum İstanbul için de geçerli. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tabii işin kökeninde, ilçelerin seçmen sayısı ile büyükşehir meclislerinde temsil edilmesini engelleyen saçma sapan belediye yasası yatıyor. Temsilde adalet sıfır. Bu konuyu 2019 yerel seçimlerinde Serdar Karsu’nun hesaplamasıyla yazmıştım: www.cumhuriyet.com.tr/ yazarlar/orhan-bursali/buyuksehirbelediye-meclisi-uye-dagilimindakimuthis-demokrasi--1388650 Durum şöyleydi: Ankara Büyükşehir Belediye Meclisi seçimlerindeki oy oranları: AKP oy oranı: yüzde 41.01; MHP oy oranı: yüzde 7.13; AKP+MHP toplamı: yüzde 48.16 CHP oy oranı: yüzde 37.87, İYİ Parti oy oranı: yüzde 7.23, CHP+İYİ Parti toplamı: yüzde 45.1. Yani aralarında 3 puan fark var. Peki Meclis’te üye dağılımına bakalım: Toplam üye sayısı: 147. AKP+MHP toplam meclis üye sayısı: 107. CHP+İYİ Parti toplam meclis üye sayısı: 40. Adaletsizlik diz boyu! Mesela CHP’nin büyük farkla önde olduğu Çankaya’da 92 bin 89 kişiye 1 belediye meclis üyeliği düşerken, AKP’nin önde olduğu Kızılcahamam’da 8 bin 162 kişiye 1 belediye meclis üyeliği düşüyor. Dolayısıyla büyükşehirde ucube durum ortaya çıkıyor. Meclis’e girebilmek için partilerin yüzde 10 barajını geçmesi şart. Yoksa belediye meclisinde temsil edilemiyor. Ankara’da barajı geçemeyen partilerin seçmenlerinin meclis üyesi seçiminde verdikleri oyların tümü de çöpe gidiyor. Yazık değil mi ey seçmen! Serdar Karsu yeniden konuya dikkat çekti. Gönderdiği mektupta diyor ki: “Çoğu seçmen, belediye başkanlığı seçiminde stratejik düşünüp tercihini yapsa da belediye meclisi seçiminde küçük partilere vereceği oyun baraja takılabileceğinin ayırdında değil. Seçmenin, meclis üyeleri için kullanacağı oy tercihini yaparken, yüzde 10 seçim barajının yürürlükte olduğu, bu yüzden de belediye ya da il genel meclisi seçiminde de stratejik düşünmesi gerektiği konusunda uyarılması gerek...” CHP sözcüleri bu konuyu seçime az kalan seçmene çok daha sık anımsatmalı...",https://www.cumhuriyet.com.tr/yazarlar/orhan-bursali/ey-secmen-sececegin-baskanin-elini-kolunu-baglama-2189127
Orhan Bursalı,Seçime giderken: Umutsuzluk ve küslük bizlere yakışmaz,26 Mart 2024 Salı,"Doğan Kuban hocanın o çok güzel yazısı akla geliyor, umutsuzluk bize yakışmaz diyen ve kaybedilen bir seçimin ardından bizleri cesaretlendirip ayağa kaldıran yazısı... Cumhuriyetin içinde bulunduğu ve bizleri karamsarlığa sevk eden zorluklar karşısında pes etmemiz için iktidarın dirençlerimizi kırmak istemesi karşısında baş kaldıran yazısı. Bazen biz kendi geleceğimizin bizzat düşmanı olabiliyoruz. Yapacağımız onca iş varken içimizdeki enerjiyi yok etmenin ötesinde eksilere indiren ve vurdumduymazlığa esir eden psikolojik çöküntünün ağır yükü altında kaybolup gidebiliyoruz. *** Genel seçimlerde böyle bir durum yaşandı, ama aradan bir yıl geçti ve hâlâ bizzat CHP’li veya demokrat, yurtsever, gelecekte umut ışığı arayan Atatürkçü seçmenlerin bir kısmında dahi olsa bu psikolojik travma yazılıp çizildiği gibi varsa, yazık olur. İktidar var gücüyle asılıyor. Büyük kentleri bir şekilde düşürürse bu kentlerin bütçelerini de ele geçirip tam bir ekonomik tahakkümünü ilan edecek. Sadece ekonomik değil. Buralardan aldığı güçle siyasi tahakkümünü de tamamlayacak. İktidarın hedefi büyük kentlerle birlikte 2028 seçimlerine hazırlanmak ve çok daha geniş bir seçmen kitlesi üzerinde siyasi yönlendirici etkisini katbekat artırmaktır. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet *** İktidar her alanı alabildiğine siyasileştirirken, her şeyden siyasi rant elde etmeyi bir numaralı politikası yaparken, muhalif seçmenin gönül ve hayal kırıklığı ile geleceğe yönelik iyi ve güzel duygu düşünce ve inancını kaybederek siyasetten ruhunu arındırması, tam egemenlerin yapmak istediğine esir olmaktır. İktidara karşı vurdumduymazlık beyaz bayrak çekmektir. Biraz ağır mı oldu yazdığım? Ama bu duygular içindeyim. Varsa çevrenizde sandığa gitmem diyen, herkesin görevi o noktada başlıyor. *** Lütfen son iki yazımı okuyun. Oy kullanırken seçeceğiniz başkanların elini rahatlatın, partisine de oy verin. Yüzde 10 barajını geçemeyen partilerin hiçbiri belediye meclislerine tek bir temsilci sokamayacaklardır ve oyları heba olacaktır. Çok ağır bir ekonomik kriz bizi bekliyor. Seçimlerden sonra siyasetin daha da yoğunlaşacağını, Özgür Özel’in her kesimle sahada olacağız açıklamalarından anlıyoruz. Kuban hocanın sesi kulaklarımda çınlıyor: Umutsuzluğa yer yok!",https://www.cumhuriyet.com.tr/yazarlar/orhan-bursali/secime-giderken-umutsuzluk-ve-kusluk-bizlere-yakismaz-2189766
Orhan Bursalı,Ali Sirmen’in ardından,19 Mart 2024 Salı,"Zor konu sevdiğin saydığın gıpta ettiğin bir arkadaşın ardından yazmak. Epeydir bir araya gelemedik. Ama sevdiği bir durum olunca telefonla araşır ve “bak bu bakış çok iyi” derdik. Ona “Keşke bu yazıyı ben yazsaydım, kıskandım” dediğim zamanlar oldu. Karşı iltifatını zamanı ve yeri geldiğinde esirgemeyen bir dobra ve gerçek insanı, Ali Sirmen’i kaybettik. Üzüntü ve keder var çevremde. Üyesi olduğum zamanlarda yayın kurulu toplantılarındaki Ali Sirmen’i anımsıyorum, Cumhuriyet gazetesi ile sorunlarda katıksız bir Cumhuriyetçi var gözümün önünde, Ali Sirmen’i anımsadığımda. Bu katıksız ve pür Ali Sirmen’i Atatürk, laiklik, Cumhuriyetin değerleri, Türkiye’yi Türkiye yapan devrimler de söz konusu olduğunda da hep gördük. Diktalara, darbelere, kanlı milliyetçi cephelere, faşist eğilimlere karşı hep demokrasinin ve hukukun yanında saf tutan bir Ali Sirmen. Ve bunun bedelini hapishane ve mahkemelerde ödeyen. Ali Sirmen güçlü bir kalem oldu her zaman. Salt dış haberler yazdığı zamanlarda da siyaset ve Türkiye’nin gerçeklerini kalemine dolandırdığı zamanlarda da. Duru ve anlaşılır bir dil, doğrudan konuya odaklı. Anlattığı pazar hikâyeleri bir dönem Türkiye’nin sosyal ve entelektüel hayatı ve ilişkileri tam bir Ali Sirmen harmanlamasıydı ve başka kimse yazamazdı. Kırmızı Kedi’de yayımlanan Cüppeli Vesayet usta işi yazılarından bize kalmış ve içinde öğreneceğimiz çok şey olan iyi bir mirastır. 80’li 90’lı yıllarda yazdığı kitaplar da dönemlerin tarihsel belgeleri tadında yazılardı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çok yönlü bir yazarımızı yitirdik. Bir kuşak bize elveda diyor. Sanatçısından yazarından edebiyatçısından... Bu kuşak ülkenin entelektüel hayatına çok şey katmış ve ülkenin aynı zamanda kendi mesleklerinin yanı sıra demokrasi ve hukuk savaşını üstlenmek zorunda kalmış yiğit bir kuşaktır. Ali Sirmen’in her ne kadar yazılarını hep arayacak olsak da görevini fazlasıyla yerine getiren insanlarımızdan. Bu bir teselli olabilir mi?",https://www.cumhuriyet.com.tr/yazarlar/orhan-bursali/ali-sirmenin-ardindan-2187197
Orhan Bursalı,RTE başkanlığı kimseye bırakmaz,14 Mart 2024 Perşembe,"Cumhurbaşkanı Erdoğan yasalara göre son kez sizden oy istiyorum deyince, bırakıyor mu, kime bırakıyor, yerine kimi bırakıyor, daha önce de üç kez son seçimim demişti... Tartışmaları ayyuka çıkınca, eski bir bakandan net açıklama geldi: Evet eğer seçime 2028’de böyle gidilirse adaylığını koyamaz ama Meclis erken seçim kararı alırsa cumhurbaşkanı yeniden aday olabilir... Çünkü beş yıllık görevini tamamlamamış olacağı için... Anayasa böyle diyor. Hepsini biliyorduk ayol Ama bunu bilmek için eski bakanının açıklamasına ihtiyaç mı vardı: 2018 cumhurbaşkanlığı seçimleri öncesi, bütün bu tartışmalar yapılmıştı. Aslında anayasaya göre iki kez seçilme hakkını kullandığı, şimdi üçüncü kez seçileceği, seçilirse eğer 2028 seçimlerinde 4. kez seçilme hakkına da sahip olacağı ve bunu da koşullar çerçevesinde mutlaka kullanmak isteyeceği... Hepsi tartışıldı. Ama milletimiz heyecanlandı, bırakın damadı Albayrak’ı, yok oğlu Bilal’i yerine hazırladığı gibi ucube görüşler de dile getirildi. Komik komik şeyler. “Erdoğan geçmişte de ‘Son seçimim’ demişti”, anımsatmaları bile gereksizdi. Evet o anımsatmaların karşılığı hiç çıkmadı. Ama şimdiki farklı. Erdoğan cümlesi içinde doğru bir şey söylerken kitleler karşısında takiye yapıyordu. Bu da şüphesiz, kendi seçmenini yoğun duygu sömürüsü karşısında bırakıyor ve ekonomik krizleri atlayıp “başkanları” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol olarak oyunu istiyordu. Erdoğan yerini kimseye bırakmaz, Bilal kim ki ona bıraksın? Ama neden ününü, sülalesini sürdürebilecek bir veliaht yok ortada. Padişahlık falan hikâye, bu kendisini öyle görenlerin sorunu. Bu millet Cumhuriyette yaşadığını ve kendisini kimin yöneteceğine oyuyla karara vereceğini, verdiğini biliyor. Bu değişmeyecek gerçektir. Osmanlı ile “ideolojik”, “Saraylılık” yakınlığı RTE’nin özelidir. RTE ile birlikte onlar da gidicidir. Yerine gelecek başka bir “padişah” da olmayacaktır. İşaret edeceği kimseye millet teveccüh etmez. Bunları çok yaşadık. Millet, Cumhuriyete alıştı ve seçme özgürlüğü kendini önemli kılmaktadır. Eğer sağlığı vb. sorun olmazsa Erdoğan 2028’de de cumhurbaşkanı adayıdır. Tartışmasız. Ama hemen, erken değil. Muhalefetin zorlaması ile hiç değil. Ekonomik krizin zorlamasıyla da değil. Ama krizi atlatmadan hiç erken seçimi düşünmez. Düşünülecek tarih, ekonomik duruma bağlı olarak, normal seçime yakın tarihtir. Bu tarih saptamasında sağlık durumu da etkili olabilir. Tabii önümüzdeki dört yıldan bahsediyoruz. Coğrafyamızda ve dünyada neler olur bilmiyoruz. Türkiye de dahil. Kim öle kim kala... Rakibi ise başka bir tartışma konusu...",https://www.cumhuriyet.com.tr/yazarlar/orhan-bursali/rte-baskanligi-kimseye-birakmaz-2185427
Orhan Bursalı,Koyunun yünleri hikâyesi ve Şimşek’in müthiş çaresizliği,05 Mart 2024 Salı,"Cumhurbaşkanının açıklamasını anımsıyorsunuz. Emeklilere 7 bin TL seyyanen zam yapılmasının hesabını seçim konuşmasında yorumluyor ve mealen bu mümkün mü, “1.6 trilyon TL tutar ki bu para zaten Hazine’de yok” diyordu. Özgür Özel’in basit hesabı: “3 Kasım 2002’de en düşük emekli maaşı 1.5 asgari ücretti. Bugünkü hesapla 25-26 bin lira olması gerekiyor. O gün en düşük emekli maaşı tam sekiz çeyrek altın alıyordu. Şimdi en düşük emekli maaşı 10 bin lira, 2.5 çeyrek altın bile almıyor.” Kıyma hesabı: “2018’in bin lirası 22 kilo kıyma alıyordu, bugünün 3 bin lirası sadece 6 kilo kıyma alıyor. O günden bu güne emeklinin sofrasından 18 kilo kıymayı çaldılar.” Sadece emekliler mi? Asgari ücret ile çalışan milyonlarca emekçi de aynı durumda. Trilyonlarca lira çalışanların cebinden yürütüldü. Erdoğan ekliyordu: “Çalışacağız, çok çalışacağız, kazanacağız ve maaşlarınızı artıracağız...” 1.6 trilyon TL aslında emeklilerden eksiltilen paradır. Şüphesiz ki onların hakkıdır. Yoksulluk sınırı 16 bin TL olarak açıklanmışken en düşük emekli aylığının 10 bin TL’de tutulması için politikacının halk karşısında artık yüz kızarıklığına bile ihtiyaç duymadığının ve büyük bir eşik atladığının kanıtıdır. Erdoğan’ın ülkede yarattığı büyük yoksulluğa karşın sizi zenginleştireceğiz vaadi ise Nasrettin Hoca’nın fıkrasını çağrıştırıyor: Adamın biri Nasrettin Hoca’dan borcunu istemiş. Hoca: “Şu anda yok ama, çok yakında ödeyeceğim. Evin önüne çalı ektim! Koyun sürüsü geçerken yünleri çalıya takılacak. Bizim hatun bu yünleri toplayacak, yıkayacak, tarayacak, eğirecek, dokuyacak, ben de götürüp satacağım. Paranı o zaman öyle ödeyeceğim.” Üstelik fıkradaki gibi halkın iktidara gönüllü verdiği borç da yok. Kötü yönetim, har vurup harman savurmak ve bilinçli olarak yaratılan yoksullaşma ve büyük eşitsizlik ile halkın emeği ile cebinden enflasyon, pahalılık ve ekonomik krizle yürütülen trilyonlar... Yani bugünkü ortam siyasetin ve yönettiği devletin gücüyle yaratıldı. Sabahleyin Mehmet Şimşek’in bir TV ekranından tek yönlü açıklamalarını dinliyorum. Seçim sonrası sürpriz vergiler vb. ile kimse karşılaşmayacak diyerek muhalefetin 1 Nisan’dan itibaren karşılaşacağı ekonomik zorluklar konusunda halkı ve seçmeni uyarıcı konuşmalarını yalanlamaya çalışıyordu. Şimşek’in programı ayarladığı belliydi, yerel seçimlerde seçmenden sandığa yansıyacak büyük tepkiyi önlemek amaçlıydı. Bu program bile iktidarın sandık korkusunu gösteriyordu. Söylediği hep “Genel olarak... Genel olarak... Genel olarak” laflarıyla yeni vergileri reddediyordu. Peki özel olarak? Fiyatlarını tamamen iktidarın belirlediği mal ve hizmetlerin fiyatları ne olacak: Benzin, doğalgaz başta olmak üzere tüketimi kısmak için özel vergiler vb.? Şimşek, “Dünya ile görüşüyorum, seçimlerden sonra Türkiye’ye büyük yatırımlar girecek” derken inandırıcılığı dibe vuruyordu. Seçimden sonra yabancı paraya ülkeyi dünyanın en dikensiz gül bahçesine, muazzam kazançlar sağlayacağı bir ortama dönüştüreceğiniz için olmasın sakın? TÜİK ilk kez aylık enflasyonu doğru açıkladı, hatta ENAG’ın da üzerinde. Mahfi Eğilmez yorum yaptı: “Şeffaf bir enflasyon ile IMF için anlaşmanın ortamı mı yaratılıyor?” Hiç şaşmam, krizden çıkabilmelerinin tek koşulu, halkı daha da yoksullaştırmak ve sonra da IMF’den 100 milyar dolar civarında alınacak borçla çarkları çevirmek... Şimşek’in tek çaresi ve reçetesi bu olabilir.",https://www.cumhuriyet.com.tr/yazarlar/orhan-bursali/koyunun-yunleri-hikayesi-ve-simsekin-muthis-caresizligi-2182151
Orhan Bursalı,En rahatsız olduğu konuda ‘onları not alıyoruz’,21 Mart 2024 Perşembe,"Bence muhalefet yeterince yüklenmiyor ekonomi konularında. Bunları çeşitlendirmesi gerek ve arada enflasyonu nasıl düşürebileceklerine de değinmesi. Çünkü halk röportajlarında millet de bir çözüm göremiyor. TV’lerde işte üç yıl önce beş yıl önce 2003’te şu kadardı şimdi bu kadar, hesabından da öte geçilmiyor. Yani milletin zaten derinlemesine yaşadıklarının ve söylediklerinin aynısını millete aktarıyorlar. Yaratıcılık konusunda hızla antrenman yapmalı her tür muhalefet. Zaman çok daraldı. Ortadaki seçmen eğer muhalefetten de akli ve gerçekçi çözüm olasılıkları duymazsa, iktidarın kabahatı ne diyecek, iktidar elemanlarının dünya enflasyon ile boğuşuyor zırvalıklarını gerçek kabul edecek. Zaten Kurum sokaklarda, ekonomik krizi çözerse yine AKP çözer diye ortalıkta dolaşıyor. İktidar değil misiniz, hani faiz neden enflasyon sonuç diye ülkenin iki yılını yiyip bitirmediniz mi, krizi bizzat yaratmadınız mı ellerinizle, ülkeyi en yüksek faiz batağına sürüklemediniz mi... Trilyonlarca lirayı para babalarına aktarmadınız mı faiz olarak. Ekonominin bataklığı konusunda dile getirilen gerçeklerden cumhurbaşkanı çok rahatsız. Dün baktım “Bunları söyleyenleri not alıyoruz” benzeri sözler dile getirdi. Bir tehdit dili şüphesiz ki. Kimse yazmasın söylemesin korksun otursun oturduğu yerde. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bence seçim sonrası milletin başına gelecekler konusunda muhalefet çok daha sıkı durmalı. Evet genel seçimde değiliz. Ama kent bazında pahalılığa karşı üretici çözümlerinin üzerinde yoğunlaşmak kenti yönetmeye kararlı adayların kürsü vaatleri içinde yer almalı. Dahası, bizzat çözümler üretmeli... Meyve sebze ekip biçemezler şüphesiz ama kent çevrelerinde üretici birliklerini harekete geçirebilirler. Millet et balık kurumları önünde kuyruğa giriyor. Mansur Yavaş bu et meselesine el atmış. Dün Üsküdar’dan geçtik. AKP’nin istilası altında ana meydan. Tam iftar zamanına denk geldik. Belediye solda iftarlık sunuyordu. Kanaat Lokantası’na bakalım dedik, yer yoktu. Bir kesim şüphesiz yoksulluğun kıskacında ama bir kesim de iyi lokantaları dolduruyor. Bunca krize rağmen anketlerde AKP’nin oyları epey yüksek. 10 bin TL emekli maaşı üzerinde durmadan konuşmak, demek ki bugünkü durumu açıklamaya yetmiyor. Kimse kalkıp da şimdiye kadarki gibi en kolaycı bir dil ve düşünce kullanarak “Muhalefet muhalefet yapabilseydi iktidarı çoktan devirirdi” diye cehalet gösterisiyle ortalıkta dolaşmasın. Oldum olası, AKP iktidarını gelip de buna dayatmak kolaycılığı yok mu, bunu da bir cehalet birikimi olarak buraya not düşeyim. Seçim sonrası tartışılacak konu olarak bu bir kenarda dursun. Cumhurbaşkanı yasalar çerçevesinde son seçimim dedi ya, Bahçeli asla dedi, bu milletin sana ihtiyacı var, dedi. Fakat görülmemiş, bir özerk parti ve liderinin dile getirmemesi gerektiği tarzda. Kendisini resmi olarak iktidarda asla görmeyen bir Bahçeli. Bahçeli, AKP iktidarı çökerse kendinde bir gelecek görmüyor. AKP’nin de kendisi olmadan ayakta duramayacağının bilinciyle, bir gölge iktidar pozisyonun nimetlerine sahip. AKP’yi yönlendiriyor, devleti kadrolarıyla donatıyor. Evet, Bahçeli hayatının rolünde.",https://www.cumhuriyet.com.tr/yazarlar/orhan-bursali/en-rahatsiz-oldugu-konuda-onlari-not-aliyoruz-2188063
Orhan Bursalı,Hey Türkiye Nasılsın?,31 Mart 2024 Pazar,"Bu başlık, bilen okurlarıma yabancı gelmeyecek. 2013 yılında Cumhuriyet Kitapları’ndan yayımlanan kapsamlı inceleme kitabımın adı. Geçen hafta bir okuma grubu tarafından bir eve kitap üzerine tartışmaya çağrıldım. Kitap yok aslında ama ikinci elden sahaflarda bulmuşlar. Gruba katılmadan önce bir bakayım dedim, yazdığım konularda ne gibi değişiklikler var. Her şey daha kötüye gitmiş. Mesela kitapta Dünya Adalet Projesi (World Justice Project) başlığına ve geçen 11 yıl içinde değişime bakıyorum. Kitapta 97 ülke arasında 67’nciyiz. 8 ölçeğe göre değerlendirme yapılmış o zaman. 2023 yılı değerlendirmesinde ise bu kez sayıları artan ve 142’ye çıkan ülkeler arasında çok gerilere düşmüşüz, 0.41 puanla 117. sırada boy gösteriyoruz. Yıldan yıla puan kaybederek ve daha alt sıralara düşerek... En adaletsiz ülkeler yarışında emin adımlarla ilerliyoruz. Ayrıntıları merak edenlere: https:// worldjusticeproject.org/rule-of-lawindex/global/2023/Turkiye/ Kendi anayasasını takmayan, yasaları keyfi uygulayan, özel siyasi mahkemeler oluşturarak siyasi yargılama yapan ve delilsiz hukuksuz ceza sistemi kuran bir ülke ve yönetim... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ve bütün bu kötü durumlarda, geniş seçmen kitlesinin tamamen suçsuz olduğunu mu düşünüyorsunuz? En önemli konu. Çünkü Türkiye’nin çökmesi pek çok bileşenin yanı sıra yolsuzluk ve rüşvetin alabildiğine yaygınlaşmasıyla gerçekleşiyor. Kitapta 2013 değerleri yine de iyiymiş: Yolsuzluk notumuz 100 üzerinden 50 imiş! Rüşvet sıralamasında da 53’üncüymüşüz. Bu endekste sıralama 100 üzerinden ve 0’a doğru indikçe kötüleşiyor. Türkiye mesela 2010 sıralamasında daha iyi durumdaymış: 56. Saptamalara göre en çok, ekonomisi kötü ve ekonomik gelişmesi sınırlı ülkelerde yolsuzluk alıp başını gidiyor. Gelelim 2023’e... Transparency.org’un Yolsuzluk Algılama Endeksine göre, 180 ülke arasında 115. kötü ülke konumuna yükselmeyi başarmışız! Daha doğrusu bu AKP iktidarının başarısı! Puanımız da 100 üzerinden 34. Tabii söylemeye gerek yok, yolsuzluk kamu sektöründe yapılıyor, yani ülkeyi yönetenlerin tercihi! (https://www.transparency.org/ en/countries/turkey 2013’ten bu yana neredeyse her yıl gerileye gerileye yolsuzluğun en yaygın olduğu ülkeler arasına girmişiz. Belki başka bir yazıma konu ederim. Tüm göstergelerde Türkiye 2013’ten daha kötüye gitmiş. Demokrasi endekslerinde (yarı özgür, melez veya otoriter rejim), medya özgürlüklerinde, yoksullukta, her türlü eşitsizlikte gerileye gerileye çökmüşüz. Diyeceksiniz ki milletin umurunda mı bunlar? Türkiye’nin ekonomik çöküntüsüyle, pahalılıkla, emeklilere layık görülen 10 bin TL maaşla, yoksulluklarla, eşitsizliklerle, iktidarın ve belediyelerinin milletin bütçesini yandaşlara peşkeş çekmesiyle, 3 milyar dolara yapılacak bir otoyolun 11 milyar dolara ihale edilmesiyle, işsizlikle, kadın cinayetleriyle, yoğun iş kazalarıyla, yeteneklerin göçüyle, ülkenin göç ülkesine dönüştürülmesiyle... Her şeyle ilgisi var, ey çalışan, ey ücretli, ey emekli, ey genç, ey oyu bu bilinçle kullanamayanlar... Bütün bu çöküşte ve yoksullukta hiçbir suçunuz olmadığını mı düşünüyorsunuz? İşte şimdi hataları biraz olsun giderme fırsatı. Bugün o gün...",https://www.cumhuriyet.com.tr/yazarlar/orhan-bursali/hey-turkiye-nasilsin-2191645
Orhan Bursalı,Türkiye’de vergi sistemi: Vur emekçiye,17 Mart 2024 Pazar,"Türkiye, büyük bir başarıyla gelir eşitsizliğinde Avrupa’nın bir numaralı ülkesi oldu! Ülke bugüne kadar hiç görmediği bir eşitsizliğin tepesine mi çıktı demeli yoksa çukurun dibine mi düşürüldü, bilemedim. Gini katsayısı bunu ölçüyor: 0.433. Durumu anlamak için mesela Almanya gelir eşitsizliğinde 0.25 ile, Türkiye’de tüm emekçi sınıfları sosyal adaletin sağlanmasında kıskandıracak bir durumda. Şüphesiz bunun çok sayıda nedeni var. Ücretlere verilen zamların sürekli olarak enflasyonun altında kalması gibi önemli gerçeğin ötesinde, vergi adaletsizliğini saymalı. Ekonomist Bayram Ali Eşiyok bu haftaki Herkese Bilim Teknoloji dergisindeki incelemesinde diyor ki, ücretli ve yoksullar dolaylı vergilerin saldırısı karşısında savunmasız bırakıldı... Diyor ki: Türkiye’deki vergi sistemi ücret aşınmalarını dengelemek, telafi etmek bir yana, bu tablonun daha da bozulmasına neden oluyor, gelir dağılımındaki eşitsizliği besliyor. Ücretlilerin ve geniş halk kesimlerinin ödediği dolaylı vergilerin payında yaşanan hızlı artış, gelir dağılımının. Bozulmasında önemli rol oynuyor. Bu bozulmanın başlangıcı 24 Ocak 1980 kararları, gelir vergisi esas olarak ücretliler üzerinden toplanmaya başlandı. Sermaye gelirlerine çeşitli indirim ve istisnalar uygulanarak gelir vergisi yükü düşük tutuldu. KDV, ÖTV gibi dolaylı vergilerin toplam vergiler içerisindeki payı ise hızla arttı. Buna göre, 1980’de yüzde 37 olan dolaylı vergilerin Merkezi Bütçe Vergi Gelirleri içindeki payı, izleyen yıllarda hızla artarak 2000’de yüzde 59’a, 2023’te ise yüzde 65’e kadar yükseldi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dolaysız vergilerin payı ise 1980- 2023 arasında yüzde 63’ten yüzde 35’e geriledi. Eşiyok diyor ki: Sadece bu bulgu dahi, vergi politikalarının ücretlileri ve yoksulları son derece olumsuz etkilediğini, ayrıca dolaylı vergilerle de ücretli kesimlere giderek daha fazla vergi yükünün taşıtıldığını göstermekte. Cumhurbaşkanı, muhalefet seyyanen 7 bin TL daha verilmesini isteyerek emeklileri kışkırtıyor, diyor. Bu vergi adaletsizliği konusunda susarken, emekli ve ücretlilerden zengin sınıflara servet aktarımını, millet nasılsa anlamaz diye es geçiyor. Nasılsa onlar göbeklerini kaşıyan insanlar. Milletçe alışacaklarmış, gelirler artacakmış, emekliler ve ücretlilerin de payı artacakmış. Kapitalist sınıfa sürekli servet aktarımını en net başka ne gösteriyor? Eşiyok: Vergi gelirleri içinde kapitalistlerin payı azalırken ücretlilerinkinin sürekli artması. Gelir vergisinin toplam vergi gelirleri içerisindeki payına bakın, nasıl hızla azalıyor: 1990’da yüzde 41 iken, 2023 te yüzde 15.4’e kadar düştü. Ücretlilerin gelir vergisi yükü ise 1990-2002 yılları arasında yıllık ortalama yüzde 48.9 iken, 2003-2022 döneminde yıllık ortalama yüzde 53.9 oranına kadar çıktı. Eşiyok, ücretliler üzerindeki gelir vergisi baskısının nasıl arttığı konusunda da ciddi hesaplamalar yapıyor yazısında ve adaletsizliği besleyen en temel uygulamalardan birisinin de sıklıkla gündeme gelen vergi afları olduğunu söylüyor. Ve 2006 yılına kadar ücret gelirlerine uygulanan vergi tarife oranları diğer gelirlere göre yüzde beş daha düşüktü. Bu uygulamaya geri dönülsün diyor.  Yaparlar mı? Hayır tabii ki. Sürprizlere kapalıyım.",https://www.cumhuriyet.com.tr/yazarlar/orhan-bursali/turkiyede-vergi-sistemi-vur-emekciye-2186495
Orhan Bursalı,Refah AKP’nin yerini alır mı? AKP kaybettikçe Erbakan büyüyecek,07 Mart 2024 Perşembe,"Erdoğan, Gül ve diğer kurucular, Erbakan’ı silerek AKP’yi kurdu. Erbakan’ın kurduğu partilerde büyüdüler gerçi ama Erbakan’ın Fazilet Partisi kapatılınca yerine kurulan Saadet Partisi’ne katılmadılar ve AKP’yi kurdular. Bu Erbakan ekolünden kopuş muydu yoksa Erbakan’dan kurtulmak mıydı, değerlendirmeye açık. Kuruluşta yer alan ama birer birer kopan veya dışlanan merkez sağ ve bazı sosyal demokrat politikacılardan sonra, bugün ortada kalan salt Tayyipçi bir partidir. Milli Görüş geleneğiyle ilişkisi kalmış mıdır, tartışılır. Erbakan’ın partisi, kurduğu Saadet Partisi’dir. Saadet Partisi seçmeninden önemli bir kısmı, AKP seçmeni oldu. Fatih Erbakan, Erbakan Vakfı’nın parçası olarak Saadet Partisi’ne katılmadı. Dahası aralarında mal mülk kavgası oldu ve partinin ana merkez binalarını almasıyla vakıf yöneticileriyle Yeniden Refah’ı kurdu. İlginç bir durum oldu, Erbakan’ın seçmeni, önemli ölçüde AKP’ye geçti ama Saadet’te kalan seçmen yüzde 1-2 civarında oldu. Erbakan’ın kim temsil ediyordu, Saadet mi yoksa Yeniden Refah mı? Bunu belirleyen, görüldüğü kadarıyla, Erbakan adını taşıyan oldu: Kızı ve oğlu neredeyse temsil de oradaydı. Yani hanedanlık, Erbakan adını taşıyanlar. Ve tabii ki erkek oğul Fatih Erbakan. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dün RTE’nin Yeniden Refah’a yüklendiğini gördük, “Bize kaybettirmeye çalışanlar...” Oysa Yeniden Refah, cumhurbaşkanı seçimlerinde RTE’ye seçimi kazandıran partiydi, Cumhur İttifakı’na katılarak. İşine gelmeyen gerçeği dile getirmemekte ünlüdür cumhurbaşkanı. AKP’nin Erbakancı seçmeninin bir kısmı, partinin izlediği oportünist ve ikiyüzlü politikalar ve büyük ekonomik çöküş nedeniyle çözülüyor. Gittiği yer Yeniden Refah. Yani hanedan devamlılığı... Yeniden Refah, yerel seçimlerde sıkı pazarlık yaptı. Haklıydı, RTE’ye hediye ettiği cumhurbaşkanlığına karşılık, iki vilayette ve önemli ilçelerde belediye başkanlığı istiyordu. Tabii ki vermedi, RTE Yeniden Refah’ı büyütecek hiçbir kararı desteklemez. Partiyi, geçen seçimlerdeki gibi bir koltuk değneği olarak tutmayı ve kullanmayı tercih eder. Cumhur İttifakı içinde, kendisine verilen siyasi paylarla idare etmesini istiyor. Fakat Yeniden Refah iyi bir siyasi ortam momentumu yakaladı. Önündeki iki seçenek, ya koltuk değneği olmak ya da büyümek. AKP’nin yüzde 35’in altına düşen oyların genellikle Yeniden Refah’a aktığını görüyoruz. AKP’nin adamları TV’lerde İstanbul’da yeniden Refah’ın büyükşehir adayının seçimlere az bir süre kala çekileceği yalanını ortaya atarak seçmen kafasını karıştırma görevini üstlendi. Bu yalan bir süre daha devam eder. AKP’nin İstanbul’u kazanmasında Yeniden Refah’ın hiçbir çıkarı bulunmuyor. Ama kaybetmesinde var: AKP daraldıkça, kaybettikçe öyle gözüküyor ki Yeniden Refah büyüyecek. Onlar da bu saptamayı yapmış gözüküyor. İyi ve akıllı bir muhalefetle Yeniden Refah’ın küçük ama ciddi bir rakip parti olma potansiyeli bulunuyor. Küçük mü dedim? Siyaset beklenmedik gelişmelere olaylara gebedir. Bakmışsınız yüzde 10’a doğru uzanmış...",https://www.cumhuriyet.com.tr/yazarlar/orhan-bursali/refah-akpnin-yerini-alir-mi-akp-kaybettikce-erbakan-buyuyecek-2182880
Orhan Bursalı,"Yetenekleri yok etmek, ülkeyi dışa peşkeş çeker",28 Ocak 2024 Pazar,"İktidarın bilim güçlerimize yönelik vurdumduymaz, keyfi, bir yandan “giderlerse gitsinler” öte yandan gitmeleri için de elinden geleni ardına koymayan anlayış ve politikaları şüphesiz en çok tartışma konularından biri. Ülkenin büyük kesimi bunun acısını yüreklerinden duyar ve tepki verirken yüzde 35’lik AKP seçmeni, yanlarında MHP’ye oy verenler ve iktidar etekleri altında Meclis’e giren ideolojik saplantılılar seslerini çıkarmıyorlar. Bu vurdumduymazlığın, ülke sevgisizliğinin ve gelecek düşüncesizliğinin yaygın paylaşımıdır. Toplumda derin kök salan cehaletin dışa vurumudur. Siyasi iktidarların çoğunda, hele sağcı aşırı sağcı iktidarların hiçbirinde ülkenin beyin güçlerini geliştirme politikaları, hevesleri olmadı. Ülkenin bilim kurumları siyasi ideolojik saplantılarla gasp edildi, dağıtıldı, güdüldü, sesleri kısıldı. Cumhuriyet kurulduğunda bilge, bilim, düşünce, sanat, edebiyat, mühendis insan yokluğundan kırılıyordu. Bunlar olmadan, yani bir ülkeyi her yönden ileri taşıyacak her açıdan seçkin güçlü bir insan sınıfı olmadan, gelişme, özgürleşme, üretim ve çağdaşlaşma mümkün değildir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu konuya ideolojik yaklaşımların tümünün Allah belasını versin. Çünkü keskin ideolojik benim-senin, ben-sen, senin adamın-benim adamım türünden yaklaşımların hepsi ülke düşmanlığıdır; sevmediğin insanları yok etme, ülkede yaşamı dar etme amaçlıdır. Ülkeye düşmanlıktır. Bir ülkeyi işgal eden yabancı güçlerin ilk yaptığı entelektüel kesimi biçmek yok etmektir. Irak’ta, Afganistan’da, Suriye’de ve işgal edilen tüm ülkelerde böyle oldu. İşgalcilerin tüm karanlık örgütleri bunun için seferber edilir. İsrail kaç İranlı mühendisi suikastla öldürdü? Bu işin ustalarından biridir, tabii yanı başında CIA. Bu, ülkeyi cahil, tepkisiz, isyansız, örgütsüz, güçsüz bırakmanın en etkili yöntemidir. En yetişkin genç beyinlerde büyük göç var. Alman Lisesi mezunlarından geride iki kişi kalmış (124 mezundan 122). Avusturya Lisesi’nden 166 mezundan 133’ü gitmiş. Türkiye’de iktidar bu ülkede güçlü beyinlerin yaşama olasılıklarını söndürmüş. Atatürk ise seçkin gençleri gönderirken “kıvılcım olarak gidip alev olarak dönmelerini” şart koşmuştu... Hepsi dönerek ülkeyi sırtlamışlardı. Şimdi gidenler yabancı ülkeleri sırtlıyorlar. Üstelik bizim emeğimizle, milyarlarımızla, varımızı yoğumuzu uğurlarına feda ettiğimiz filizlerimiz arkalarına bile bakmadan kendilerini bekleyen yeni hayatlarına doğru kanat çırpıyorlar. Aydın geçinen aklı kıt biri geçenlerde soruyor: “Biz ne yaptık da bu iktidara kaldık...” AKP ve cemaat saflarında neden yer aldığını kendine soracağına! Ülke aydınının özellikle popülerlik peşinde koşan, arkasında hiçbir ciddi bilimsel düşünsel üretim olmayan bu kesim de aslında ülke cehaletinin kopmaz bir parçası. Sormamız gereken: “Biz bu kişileri nasıl yetiştirdik?” Doğan Kuban diyordu ki bir yazısında, “Güncel yaşamda zeki sandığınız bir adam, dünyanın çoktan çözdüğü sorunlar karşısında, geleneksel bir kültürel tıkanma içine hapsedilmişse, aptallık birikmiş ve koyulaşmış toplumsal cehalete dönüşmüş demektir.” Ne yapacağız?",https://www.cumhuriyet.com.tr/yazarlar/orhan-bursali/yetenekleri-yok-etmek-ulkeyi-disa-peskes-ceker-2168730
Orhan Bursalı,Çığrından çıkan siyasetin tutar yerini arayış,20 Şubat 2024 Salı,"Doğan Kuban’ın o çok açıklayıcı yazısı aklıma geldi bugünkü siyaset alanındaki büyük karmaşayı seyrettikçe. Kuban çok partili hayatın açmazlarını yazarken (Parti=Parça, parçalanma demek; peki hepimizi birleştiren ne var?) başlıklı yazısında, partileri Türkiye için birleştiren nedir sorusunu yöneltiyordu: “Parti, parça demek. Türkçe değil. Partilerin söylemi doğru olamaz. Çünkü başka telden çalan parçalar var olacak demek. Bu da partilerin, toplumu parçalayan kurumlar olduğunu kanıtlar. Politika tarihi de bu parçalanma ve sürekli kavgaların tarihidir. Herkesin ağzında farklı olan şey, ‘doğru’ değildir!” Buradan devam edeyim. Kuban namus sözünü alıyor ve diyor ki: “Türkçede namus sözcüğü yoktur. Namus Arapça. Biz Arapçayı Kuran yoluyla öğrendik, Kuran’da namus kavramı var. Fakat sözlüğe bakınca ‘namus’ kanun ve ırz anlamı taşıyor. Türkçesi ise ‘doğru’. Bizim için, yani Türkçe, Türkler için namuslu olmak doğru olmak demektir. -Diyojen gibi lambayla namuslu adam arıyorum. Ben doğru adama güveniyorum. Namuslu adama güvenmiyorum... Boyuna ‘ırz’dan söz eden adamın da ne doğruluğuna ne de namusuna güvenirim. Doğru adam gerçeği söyleyen, yalancı olmayan, sözüne ve işine güvenilen adamdır.” Partiler için söylediğini açayım biraz: “Partilerin her biri kendi söyleminin savunucusu olduğu için ‘Doğru’dan değil, kendinden yanadır. Yani namusu, ya da yasası kendi doğrusudur. Bunun toplumun tümünün, dünyanın tümünün gerçekleriyle ilgisi yoktur. Çıkardığı yasalar kendini kollayan yasalardır. Tersini gördünüz mü? Çoğunluk partisinin onayladığı yasadır.” Kuban dünyanın tek bir doğruya doğru gitmek zorunda olduğunu söylüyor: “Çoğunluk sisteminin demokrasi olmadığını Çin de Rusya da Türkiye de bütün dünya sabahtan akşama yineliyor. Pek çok demokratik ülke de tekleyip duruyor.” “Ne var ki yakın geleceğin dünyası bunu aşmak zorunda! Çünkü üzerinde yaşadığımız yerkürenin fiziksel geleceğine ilişkin evrensel öngörüler bütün insanlık için tehlike çanı çalıyor. İnsanlık için ortak bir minimum tek bir ‘doğru’ davranış tanımlıyorlar. İnsan odaklı, evrensel ve bilimsel doğrular bütün devletlerin anayasalarının temelini oluşturmak zorunda. Bunlardan birincisi insanların yaşamlarına ilişkin diğeri bütün yerkürenin yaşamını tehdit eden bilimsel öngörülerle ilgili.” “Gelecekle ilişkileri kalmamıştır. İnsanın yeryüzünde yaşamını sürdürmesine ilişkin doğrular evrenseldir. Herkesin karnının doyması, aç ve susuz kalmaması, barınma hakkı, okuma hakkı, çalışma hakkı artık tartışma konusu değildir. Her devletin anayasası bu ilkeler üzerine kurulduğu zaman çağdaş dünyanın kapısı açılabilir. İnsanı tanımlayan bu haklar bugün vurgulanan hak, hukuk, adalet, özgürlük, demokrasi gereksinmelerinden daha önceliklidir. Çünkü insanın hayvandan farklı olan statüsünü tanımlıyorlar. Devlet bağlamında tek ölçüt eşitliktir. Gazetelerde, televizyonlarda, politikacıların ağzından duyduklarınız neler? Ulaşım, yapı, tüketim ve bunlarla sarmaş dolaş cinayet ve hırsızlık. Devletler, bay ‘X oğlu X’i’ zengin etmek, cinayetleri engelleyememek, İngilizce ve Arapça öğretmek, hapishane, rezidans ve saray yapmak için kurulmuyor.” “Aç uyuyan, soğuktan donan, okula gidemeyen, iş bulamayan ve hastalığı tedavi görmeyen insan kalmayacak! Çağdaş devletin ve partilerin ‘amentü’sü bu olmak zorundadır. Yoksa nesliniz tükenecek! Soruna bu açıdan yaklaşan bir söylem işittiniz mi? Dünya toplumları, kuşkusuz Türkiye’de de bu aşamaya ulaşmadan yenilik ve çağdaşlıktan söz edilemez. ‘Doğru’ düzen sadece orada başlar. 21. yüzyıl bunu gerçekleştirmek zorunda. Parti içi ve dışı söz dalaşları mı, yoksa toplumun tümünü doyuran, barındıran, okutan, iş veren bir rejim mi güncel (sözde) medyanın konusu olmalı? Bunu partilerden beklemeyin! Medya denilen şey, yani iletişim ağı bu amaca yaklaşan bir içerik kazanmaya doğru bir atılım yapmalı! Acaba ‘nano’nun ne olduğunu bilen bir politikacı var mı? Kaç gazeteci var? Sokaktakilere sormaya cesaret edebilir misiniz? Ama nanoteknoloji doğayı değiştirmeye başladı bile... * Bir de böyle Doğan Kuban hocanın yaklaşımı var. Aklımızın bir kenarında dursun.",https://www.cumhuriyet.com.tr/yazarlar/orhan-bursali/cigrindan-cikan-siyasetin-tutar-yerini-arayis-2177340
Orhan Bursalı,"Ciddi kazalar tarafsız uzman kurula, bizde ise savcılığa",26 Şubat 2024 Pazartesi,"ABD ve gelişmiş diğer ülkelerde böyle madenlerde ciddi bir kaza olduğunda ne yapılır? Madencilik üzerine yıllarca yöneticilik yapmış emekli uzmanımıza bu soruyu yöneltiyorum. Yanıtı: Derhal uzmanlardan oluşan tarafsız ve ciddi bir soruşturma kurulu oluşturulur. Bu kurul her yönüyle kazayı araştırır, tek yetkilidir, sonuçta ortaya bilimsel bir rapor koyar... Bu rapor belirleyicidir. Peki Çöpler Madeni’ndeki kazada ne yapıldı? Olay savcılığa verildi. Yöneticilerin, sorumluların ifadeleri alındı. Savcılık suçlu arıyor! Bizde mahkemeler bir iki bilirkişi heyeti  de oluşturur. Fakat çok yönlü uzmanlık isteyen, üstelik dokuz emekçiyi kaybettiğimiz bir kazada böyle bir kurul oluşturulduğunu duyduk mu? Hükümetin ilgili bakanlıkları da şüphesiz işin içindedir. Dikkatimi çekti, ilgili bakanlıklara bakın konuyla ilgili tek bir bakan veya yardımcısı var mı? Madencilikte yetki sahibi Çevre Şehircilik ve İklim Değişikliği Bakanlığı’na baktım, bakan ve yardımcılarının madencilikle uzaktan yakından ilgisi yok. Enerji ve Tabii Kaynaklar Bakanlığı da öyle. Yani hükümet ve devlet aslında konuya epey yabancı. On binlerce ruhsat veriyorlar, ÇED raporu ya istiyorlar (çoğu göstermelik ve danışıklı dövüşlü) ya da hiç istemiyorlar. Eh, ÇED raporu yazan “uzmanlardan” oluşan ve tamamen “güvenilir” şirketlerin raporları dururken. Hükümette devlette konuya aşina insanlara ne gerek var... Meraktan soruyorum: Bakanlıkların bugüne kadar yetersiz, uyduruk, tarafgir, şirket yararına bulup da geri çevirdiği tek bir ÇED raporu oldu mu? Yahu çevreye, yakın yerleşimlere, havaya suya börtü böceğe son derece zarar verebilir diye yazan bir ÇED raporu? Madencilik yasaklansın demek mümkün değil. Türkiye tüm varını yoğunu dışarıya yatırır. Hele madenciliğin çok önem kazandığı bir dünyada. Ama madenciliğin önemi kadar, hatta bir adım daha da değerli, doğa ve orman, insan, su, hava hayatın kendisi de terazinin diğer kefesinde. Diyelim ki eşit ağırlıkta. Bugüne kadar bu iktidarın uyguladığı maden politikası şudur: Madencilik her şeydir, diğerleri hiçbir şey. Yani ortada bir terazi falan yok. Buna irili ufaklı HES barajları da dahil. Halk binlerce yıl beraber yaşadığı ve hayatını ona göre kurduğu ırmağını deresini ormanını kaptırınca ayaklanıyor haklı olarak. İnsanı sıfır gören ve bir denge gözetmeyen tüm kararlar çöp olmalıdır. Maden ve hayat dengesi çok ince kurulmalı. Bir şey olmaz abi, bak şirket tüm önlemleri alıyor, demenin dayanılmaz hafifliği içinde yaşıyoruz. 400 metre uzaklıkta Fırat akıyor. Liç dağı çökerse ne olur, ne tür felaketler ortaya çıkabilir, bunun senaryolarını yazmayan ve buna göre kararlar almayan bir devlet ve bu konuda herhangi bir varsayım ortaya koymadığını sandığım bir de ÇED raporu ortada. İktidarın maden politikası, madeni alırız; ölen ölür kalan sağlarla devam ederiz. Ordu Fatsa’da siyanür çukurunun kapasite artırımı durduruldu, kapatılma süreci haberleri yayıldı. Durun hele, karar yerel seçimlerle ilgili olabilir. Vahşi madenciliğe son. Pek çok önemli maden ise devletçe işletilmeli.",https://www.cumhuriyet.com.tr/yazarlar/orhan-bursali/ciddi-kazalar-tarafsiz-uzman-kurula-bizde-ise-savciliga-2179453
Orhan Bursalı,Milletin köle ruhlu olduğuna mı inanıyorlar?,19 Şubat 2024 Pazartesi,"İdeolojik körlük, bağlılık ve bağımlılık insanoğlunun onmaz dertlerinden biridir. İktidar nasıl bir ağ atıyor beyinlere zaman içinde taşlaşıyor, sosyal psikologların yanıt araması gereken bir konu. 2019 yerel seçimleriydi, AKP Antalya’yı yeniden istiyordu ve ilk iktidar tehditlerini orada gördük. Partinin bazı tanınmış isimleri, oy vereceksiniz yoksa hizmet alamazsınız, tehditleriyle halka yüklendiler. Sökmedi, Muhittin Böcek seçildi. Bugün ise katmerlisini yaşıyoruz. Üstelik acılar içinde, binlerce ölü vermiş, tüm kent yerle bir olmuş, adeta atom saldırısına uğramış Antakya’yı sanki denek olarak seçti Saraybaşı. Merkez-yerel birlikteliğini gündeme getirerek oyların AKP’ye verilmesini yoksa gördüğünüz gibi kentin hizmet alamayacağını söyledi. Milletin iradesini adeta tehditle satın alma girişimiydi. Çok kötü oldum. Nasıl yani? Bir cumhurbaşkanı milleti ayırıyor, baskıyla oyuna merkezi iktidar adına ipotek koymaya çalışıyordu. Sonra bu genelleşti, tekrarlandı, daha alt düzeydeki parti adamları ama yine de tanınmış isimler, el kol sallıyor, oy vermezseniz nah alırsınız demeye başlıyorlardı. Tepeden ayarlanmış bir parti politikası olduğu açık seçik. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ülke-toplum ekonomik olarak çökertilmişken. Halk yaşamını yer yer sürdüremeyecek duruma getirildikten sonra. Emeklilerin önemli bir kısmı 10 bin TL ile yaşamaya mahkûm edilmişken. Orta sınıf iyice ezilmiş ve önemli bir kısmı asgari ücret düzeyine itilmişken. Yani paraya, insanca yaşamaya en çok muhtaç haldeyken. Para Ankara’da, temsilcileri adeta çuvalla gösteriyor, oy varsa bu da var diyordu. Yoksa sürünürsünüz. Düşünülmüş taşınılmış bir politika. Yoksa bu söylemin büyük bir tepki çekeceğine ve bumerang gibi sahibini vuracağına, milletin aç kalırım sana oy vermem tepkisi göstereceğine inansalar, bu politikayı sahaya sürmezlerdi. Tam zamanı diye düşünmüş olmalılar hazır bir çoğunluk sürünüyorken. Vur ensesine al ağzındaki lokmayı. Tilki bile karganın ağzındaki peyniri almak için güzel sözler söyler. Büyük güce tapınmak, boyun eğmek ve söyleneni yapmak... Şöyle mi düşünüyorlar: Tam kıvamına getirdik seçmeni... Saray artık bir mutlak güç haline geldiğini ve milleti tebaasına dönüştürdüğünü mü düşünüyor? Bunlar altyapısı fazla olmayan düşünceler. Sosyal psikolojiye bu nedenle ihtiyaç var. Büyük güç oluşturmak millette boyun eğme psikolojisi mi yaratıyor? Bilmiyorum. Ama aşırı yoksulluk ve çaresizliğin böyle bir etki yaratabileceğini sanıyorum. Saray belki de bu seçim politikasında haklıdır. Bir de şu var: Saray ve adamları millete tarihin en büyük ekonomik çöküntüsünü yaşatıyorlar ama sanki ülke güllük gülistanlık ve hiçbir şey yokmuş gibi davranıyorlar. Bunu mükemmel beceriyorlar. En çok söyledikleri, bazı ekonomik sıkıntılar var ama bunları en kısa zamanda aşacağız, laflarıdır. Saraybaşının dün söyledikleri ile bugün söyledikleri arasında 180 derece zıtlık olması, AKP seçmenini zerre ilgilendirmiyor. Herhalde vardır bir bildiği diyorlardır. Kök oy tabanı yüzde 35’te, orada duruyor. Seçmenin kişi tapınmasını parti ve ideolojik bağımlılık derecesini neyle ölçmek gerekir bilmiyorum ama aklıma gelen eroin bağımlılığı sanki. Sigara ile ölçmek çok hafif kalır. Öyle bir ülkede yaşıyoruz ki irili ufaklı partilere, kişilere, kavgalara, göz oymalara bakıyorum, ülke ve gerçekleri kimsenin umurunda değil. Kendi siyasi hırsı ve karakteri her şeyin üzerinde. Millet bunlardan ne kadar daha akıllı bilmiyorum, 31 Mart’ta görürüz.",https://www.cumhuriyet.com.tr/yazarlar/orhan-bursali/milletin-kole-ruhlu-olduguna-mi-inaniyorlar-2176869
Orhan Bursalı,Anagold’a kayıpları için beş yıllık vergi muafiyeti,15 Şubat 2024 Perşembe,"Esas Kanadalı şirketin hisseleri, İliç’te yediği büyük haltın haberi yayılınca yüzde 50’nin üzerinde, 1 milyar dolar değer yitirdi. Amerikan borsasında SSRMining adıyla işlem görüyor. Ana şirketin sitesinde Çöpler de altın üretimi birinci sırada yer alıyor. Anagold, Çöpler Altın Madeni’ni işleten ülkemizdeki şirketin adı. Çöpler işletmesi o kadar önemli ki ana şirketin faaliyetlerinin yüzde 30’unu oluşturuyor. Yani İstanbul Büyükşehir Belediye Başkanlığı’na aday Kurum’un kapasite artış izinleri sayesinde Çöpler işletmesi çok kazançlı altın basan bir işletmeye dönüşmüş. Anagold internet sitesinde “Dünya standartlarındaki Çöpler Altın Madeni’ni işletmekteyiz” diyor ve devam ediyor: “Çöpler Madeni’nde inşaat çalışmalarına 25 Ekim 2009’da düzenlenen açılış töreni ile başlanmış, 22 Aralık 2010 yılında ilk altın dökümü gerçekleşmiştir.” Yani 14 ay içinde altın basmaya başlamış. Habertürk ekonomi sitesindeki bilgiler doğruysa “Çöpler maden alanında 13 yılda bölgede toplam yaklaşık 85 ton altın üretimi gerçekleşti. 2023 genelinde üretim 6.2 ton oldu.” Ana Kanadalı şirket Los Alamos’ın ceo’su 2018’de Kirazlı’daki işletmeleri için yaptığı açıklamada “Türklerin yaptığı en iyi işlerden biridir, dünyada birinciler. Toprağı taşları bir yerden bir yere taşımak konusunda çok tecrübeliler. Ekipmanları da kendilerinden...” Taş ve toprak taşımakta birinciyiz abi... Övgüye bakar mısınız? Göğsüm kabardı! Önceki gün de bir ekonomi kanalında maden işletmelerinin sözcüsü bir bayan, maden araştırmalarında bürokrasinin çok fazla olduğundan şikâyet ediyor, iktidarın başvuruları tek bir paket halinde kabul ederek hızla sonuçlandırması gerektiğinden söz ediyordu. Şüphesiz patronların söz hakkına sahip olduğu kanalda, maden kazaları üzerine soru sorulmazdı. Ne doğanın ne çalışanın hakkı ve hukuku söz konusu olabilirdi ne de iş güvenliğinden bahsedilebilirdi. Ertesi sabah İliç faciasına uyanacaktık. Herhalde Meclis’te ertelenen maden torba yasası patronların istedikleri kolaylıkları içeriyordu. Evet, Türkiye devleti, AFAD ve herkes facia içini harekete geçti. Binlerce insan Anagold’un pisliğini temizlemek için çalışıyor. En az dokuz çalışan çöken dağın altında. İşçinin kaderi! Ne diyor bu tür kazalarda ve ölümlerde büyük patron “işin fıtratında var”. “İktidar bu facianın neresinde” sorusu abes. Ta içinde. Kurum, ta içinde. Takım olarak, ta içindeler hepsi. Çatlak var diye uyarı var, ilgilenen yok. Duyduğuma göre oradaki taşeron bir şirket çatlak uyarısı üzerine çalışanlarını geri çekmiş. Şirketin verdiği büyük zarar biz mi ödeyeceğiz yoksa tamamı şirkete fatura edilecek mi? Yoksa zavallı Anagold ve Çalık, üretimleri sekteye uğradı, bunu telafi etmek için beş yıllık bir vergi kıyağı hazırlama yoluna mı giderler?... Kapatmak mı? Rüya görmeyin. Not: Yazılarıma başladım sayılır.",https://www.cumhuriyet.com.tr/yazarlar/orhan-bursali/anagolda-kayiplari-icin-bes-yillik-vergi-muafiyeti-2175469
Orhan Bursalı,Soğan parti üzerine-2: Kimse istemez!,30 Ocak 2024 Salı,"Soğan parti önerisi üzerine parti içinde bir tartışma olacağını sanmıyorum. Burada amaç, siyasi partinin dalga dalga toplum katmanlarını sarması, sürekli ve düzenli bir büyüme modeli oluşturması. Bir suya uzaktan bir taş atarsınız, dairesel dalgalar merkezden dışa doğru yayılır... Bunu toplumu dalga dalga kucaklama olarak değerlendirebilirsiniz. Her bir parti (soğan) katmanında toplumun hangi zümrelerinin olacağı konusunda istediği bir çalışma yapabilir. Bir düzen partisinin böyle yeniden bir yapılanmaya gitmesi gerçekten zor belki de imkânsızdır. Çünkü bu katmanlar işlevsiz değil, partiyi etkileyecek işlevlere de sahip olabilirler. Bir yenilenme ve sürekli enerji, 40 yıl parti başında, kurullarında oturma hedefli politik zevatı rahatsız eder. Meğer bazı şirket çalışmalarında da “Soğan Modeli” varmış (Onion Model). Bir teknoloji şirketinde çalışan dostum bilgilendirdi, bu model şirketin geleceğe yönelik öngörüleri için kullanılıyor. Neyse ayrıntıya girmemeyim, bizim derdimiz farklı. “Soğan parti” modeli ne kadar ilgi çekti bilemem, özellikle parti içindekiler dahil dışındakiler de “Bu da ne?” demiş olabilirler. Ama bazılarından yanıt aldım. Mustafa Bey örneğin diyor ki: “Soğan” sözcüklerinizi dikkate alıp görüş bildirecek öngörülü, vizyonlu, ileri görüşlü CHP sorumluları var mı merak içindeyim. Andığınız gibi CHP sorumlularını, diğer meslek sahiplerini hep siyaset güttü, istisnalar olabilir. Kendisine yanıtım hayır oldu. Bir akademisyen: Bugün tam da uzun zamandır yakındığım bir konuda yazmışsınız. Ben de bir üniversitede öğretim üyesi olarak çalışıyorum. CHP’li değilim ama elbette CHP benim için de önemli. Ve buradaki il örgütü yaşadığım son 20 yıl boyunca sadece bir kez benimle ilişki kurdu. Kimi başkan seçip seçmeyecekleri vs. tabii ki kendi kararları, ancak bunca yıllık öğretim üyeliği deneyiminden sonra tabii ki benim de söyleyeceğim, katkıda bulunabileceğim çok şey olduğunu düşünüyorum. Akademiye, yerele, genele ilişkin... Ama sanki görünmez bir duvar var aramızda, iletişim kurmakta zorluk çekiyoruz. Bu durum tabii ki sadece CHP özelinde değil, diğer siyasi yapılar da hiç arayıp sormazlar. Elinize emeğinize sağlık, iyi çalışmalar diliyorum. Bilim Kurulu çöpe: “Soğan parti” konulu yazınızı okudum. Çok önemli bir tespitte bulunmuşsunuz. Geçtiğimiz senenin sonuna kadar varlığını koruyan Çanakkale il başkanlığına bağlı Çanakkale Bilim Kurulu’nu kurmuştuk. O dönemin il başkanı Sn. Metin Ümit Ural’ın isteğiyle bir iki rapor ve pandemi döneminde bir sosyal sorumluluk projesi yazıp uygulamıştık. Ancak il yönetimi dahil CHP’li hiçbir siyasetçi bu kuruldan yararlanmadı ve bizi yok saydı. CHP’deki malum değişimden sonra da arayan soran olmadı. Biz de kendimizi feshettik. Kısacası, soğanı doğrayıp, yemeğe bile katmadılar. Doğrudan çöpe attılar. Dinlediğim onlarca hikâye, partiye katkıda bulunmak isteyenlerin tüm girişimlerinin havada kaldığını anlatır. Neden derseniz, çünkü partinin onları kucaklayıp işe yarar hale getireceği bir yapılanması yoktur. Ayrıca başka şeyler de vardır, ama esası budur. Parti üyeliği pasiftir. Pasiflik yine partinin yapısından kaynaklanır. Neyse bu konunun zamanı mı derseniz, size belediyeler ve adaylar üzerinde gevezelik mi yapsaydım, hoşunuza giderdi, derim.",https://www.cumhuriyet.com.tr/yazarlar/orhan-bursali/sogan-parti-uzerine-2-kimse-istemez-2169397
Orhan Bursalı,"Yeni bir siyasi yapılanmaya, bir siyasi soğana ihtiyaç var",29 Ocak 2024 Pazartesi,"Soğan inanılmaz bir sebze. Soğansız yemek, mutfak düşünülemez. Mutfağın kraliçesi sayılabilir. Dünyanın her yerinde her yemektedir. Bu kadar övgüyü onu soğan olmaktan alıp başka bir yere konumlandırmak için yapıyorum. Önceki gün dostlarla bir sohbette bir partiye dışarıdan özel bir konuda -hadi söyleyelim- güvenlik ve dış politik ilişkiler konusunda bir uzmanlık destek konferansı üzerine bilgi aldığımda, ağzımdan çıkıverdi: Yapılan aslında partiye bir soğan kabuğu eklemek gibi... Herhalde partiyi bir soğana benzetmek pek akla gelen bir benzetme olmaz, dahası gülünç bile karşılanabilir. Ama hayır, parti ile soğan arasında bence çok anlamlı bir ilişki kurulabilir. Soğan katman katmandır. Kabukları bir bir kaldırdığınızda öze ulaşırsınız. Yani merkezine. Parti de bir soğana benzemeli. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Soğanın her bir katmanı, partinin bir yapısal bilgi katmanı olarak görülebilir. Soğanın kaç katmanı var bilmiyorum ama bir parti için yeterli sayıdadır. Partinin merkezinden dışa doğru çok farklı konularda bilgi katmanlarıyla donatıldığını ve her bir katmanın birbiriyle ilişki etkileşim içinde yenilikler ürettiğini ve merkezi beslediğini düşünün. Klasik parti yapısını düşünün, yukarıda anlatmak istediğim yeni bir yapısal örgütlenmenin ne kadar çok uzağındalar, dahası sokağın yapısı ile ne kadar uzaktalar. Soğanın katmanları merkezi korur. Merkez soğanı yeniden üreten en canlı, genetik olarak tüm bilgileri içeren bölümüdür. Klasik partileri düşünün. Mesela CHP. Başkanı, seçtiği merkez komitesi ve daha geniş bir parti meclisi var. Dışa doğru parti örgütleri, delegeler, kurultay var. Bunlar örgütsel yapı. Bunun dışında da gönül verenleri, seçmenleri var. Fakat tüm bu yapının rengi tektir: Siyasi. Dıştan içeriye doğru bu tek renk siyasi figürler merkeze doğru ilerlemeye çalışır. Evet kimi avukattır, kimi doktor, kimi müteahhit, kimi profesör... Yani bu siyasi figürlerin her birinin meslekleri vardır. Ama hepsini güdüleyen siyasettir. Bu bakımdan, partiler renk yoksunluğu içindedir. Partinin içinde bazı uzmanların olması, partiyi renkli yapmaz. Arada sırada CHP, 40 yılda bir kendine yakın uzmanları çağırır. Birkaç saat görüş alışverişi yapar. Bunlar sanatçı da olabilir, savunma uzmanları veya ekonomistler de... Fakat uzmanlardan oluşanlar partinin bir katmanını oluşturmazlar. Gelirler konuşur ve dağılırlar. Söyledikleri ne kadar partiye, merkeze nüfuz eder bilinmez. Havada uçuşur söyledikleri. Burada yeni bir yapı olarak bir “soğan-parti”den bahsediyorum. Yani mesela 10-15 katmanı ile partiye zırh gibi saran bir yapıdan. Partinin çok farklı alanlarda, partide söz sahibi, bir parçası bir yapısal ilişkiden. Bu katmanlar, sosyal hizmetlerden tutun emekli ve işçi katmanına uzman kadrolara, kooperatif ve tarım uzmanlarına kadar da diyelim iki ayda üç ayrı bir toplanırlar. Politikalar önerirler. İtilen kakılan değil partiye can veren ana katmanlar. *** Böyle bir şey mümkün mü? Türkiye’yi değiştirecek klasik, dışarıdan kimsenin içine nüfuz edemediği, parsellenmiş, kimseyi içine sokmayan klasik bir CHP (ve diğerleri) bence bitmiş siyasi yapılardır. Bizim bir ciddi “soğan parti”ye gereksinimimiz var.",https://www.cumhuriyet.com.tr/yazarlar/orhan-bursali/yeni-bir-siyasi-yapilanmaya-bir-siyasi-sogana-ihtiyac-var-2169005
Orhan Bursalı,"Tehdit söker mi? Hayır, İstanbul kendi geliriyle",29 Şubat 2024 Perşembe,"İkinci kez konuya giriyorum. İlk yazımda iktidarın Stockholm sendromu oluşturarak ve ezik bir seçmen kitlesi yaratarak oylarını alma denemesi yaptığını yazmıştım. Toplumsal bir şizofreni kaosu içinde, “Bizi seçmezseniz Ankara merkezi yönetiminin desteğinden parasından yardımından mahrum kalırsınız” duygu ve düşüncesiyle oyları iktidara çekme projesi tutar mı diye sormuştum. Bu konuda düşüncem netleşti: Tutmaz. İktidar, muhalefet partilerinin elindeki belediyelere zaten yardım ya hiç yapmıyor ya da yasal zorunluluklar nedeniyle minimum yapıyor. Belediyelerin başarısız olması için 2019 yerel seçimlerinden beri elinden gelen engeli çıkarıyor. İstanbul büyükşehirlerin buldukları yabancı kredilere onay vermiyor, ki bu krediler kentlerin mesela deprem konutlarının yapılmasına veya ulaşıma harcanacaktı. Veya bir iki yıl beklettiler hizmeti engellediler ve baskı sonucu bazı kredilere izin verdiler. Ayrıca çıkardığı yasalarla belediyelerin gelirlerini kısıtladı. Ayol, mesela İstanbul Büyükşehir’in ucuz Halk Ekmek dağıtımına bile engeller çıkardı. Büyükşehir meclislerinde çoğunluk ellerindeyse, neredeyse engel çıkarmadıkları proje kalmadı. İstanbul’un taksi ihtiyacını karşılamak için tüm girişimleri iktidar reddetti. Doğu-Güneydoğu Anadolu’da el koymadığı seçilmiş belediye bile kalmadı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yani beş yıldır yapabileceğinin azamisini yaptı iktidar. Şimdi kalkmış bizi seçmezseniz para ve hizmet yok diyor. Ne yapacak, emlak vergilerini vb. de kendisi mi toplayacak? Yapacağı benzer işlerdir. Fakat buna rağmen CHP’nin elindeki büyükşehirler kendi gelirleriyle büyük işler yaptılar. Göstermelik, zırva, büyük, şaşaalı projelere değil (Kanal İstanbul gibi!), kentin ve halkın ihtiyaçlarını karşılamaya yöneldiler. Mansur Yavaş’ı Ankara’dan söküp atmaları mümkün mü? Ekrem İmamoğlu da çok önemli halk kesimlerine yöneldi. İstanbul’un özellikle çevre mahallelerinde 100 kadar kreş açılmasıyla özellikle kadınlara sağlanan ekonomik ve serbest zaman yararları, gerçek bir sosyal dönüşümü tetikleyecek özelliktedir. Keşke çocuk yuvalarını inşaya çok daha erken başlatsalardı ve bugün 1000 yuvadan çok daha büyük bir dönüşüme imza atabilselerdi! Yoksul kesimlere yönelen hizmetler, AKP’nin elindeki çok önemli dinamiğe ortak olmalarını sağladı. İmamoğlu veya Yavaş olsun diğer büyükşehir belediyeleri olsun, iktidarın zaten engellemelerine rağmen kendi gelirleriyle beş yılı geçirdiler. Eğer yoksulluklara dokunabildilerse, kentlerini güzelleştirebildilerse, halkın gönlünü kazanabildilerse, beş yıl önce kendilerini yönetime getiren seçmen içinde uzlaşıyı rahatça sağlayacaklardır... Belediye başkanları bu konuyu, tehditleri boşa çıkarmada kullanmalılar: “Sen ne yardım yaptın da şimdi tehdit ediyorsun, durmadan engel çıkardın!” CHP lideri Özgür Özel’in konuşmalarının neredeyse hepsinde seçimlerden sonra 1 Nisan’dan itibaren gelecek ağır vergilerle korkunç zamlarla halkın daha da ezileceğini vurgulaması önemli bir yerel seçim dinamiğine dönüşebilir. Belediyelerin, “Seçim sonrası yine sizlerin güvencesi olacağız” söylemini sahaya sürmesi etkili olacaktır. Kent lokantaları hızla yayılabilir, üreticiden tüketiciye satışlar gündeme getirilebilir, getirilmelidir de. Büyük marketler enflasyon ortamında kendi kazançlarından gıdım kaybetmezken, halk bir günden ertesi güne artan fiyatlar altında eziliyor ve market market dolaşarak en ucuzunu bulmaya çalışıyor. Belediyeler şüphesiz ki halkın yanında olmalı. Seçimler önemli, kazanabilecek tüm adaylar desteklenmeli. Salı yazımda belirttiğim gibi, yerel seçim sonuçları gelecek umudunu yeşertmeli, iktidarın yerel seçimlerde büyükşehirleri düşürerek merkezi totalitarizmini ilan etmesi önlenmeli...",https://www.cumhuriyet.com.tr/yazarlar/orhan-bursali/tehdit-soker-mi-hayir-istanbul-kendi-geliriyle-2180565
Orhan Bursalı,"Yerel seçimlerin sonuçları, gelecek umudu yeşertmeli",27 Şubat 2024 Salı,"Dikkat ederseniz genellikle yerel seçim dedikodularından uzak duruyorum. Tartışma demeyeceğim. Söylentilerin tartışması olmaz. Binlerce saat tüketilen nefes fındık kabuğunu doldurmuyor çoğunlukla. Meraklıları var şüphesiz, iyi siyasal analizler de var, yolu aydınlatmaya ve anlamaya çalışan. Yerel seçimler çok önemli. Evet CHP’nin özellikle bazı ilçe adaylarını yerden yere vuranlar var. O da kim, nereden çıktı diyenler, haklı dudak bükenler. Merkezin aday belirlemede yanlışlıklarını gösterenler... Bazılarına katılıyorum. Ama o kadar. Seçimlerin, adayların kimlikleri ötesinde büyük anlamı var. Gelecek için cesaret ve umut. Buna ülkenin büyük ihtiyacı var. Hukuku, anayasayı, yasaları durmadan çiğneyen, ülkeyi ve insanları çökerten, muhalefetten durmadan düşman yaratan otoriter, ar damarı eksikliği içinde 21 yıllık bir iktidarın seçimleri kaybedebileceğini görmeye ve gelecek için umut büyütmeye şiddetle ihtiyacı var. Seçimlerin önemi burada. Şüphesiz seçmenin kendisini yönetecek adayları içine sindirmesi de bu oyunun bir parçası. Ama önem derecesine bakarsak iktidar yerel seçimlerde büyükşehirleri düşürerek merkezi totalitarizmini ilan etme hevesinde. Saray büyük bir tutarsızlıkla seçim nutuklarıyla tüm ağırlığını ilçeler dahil koymuş durumda. 2019 yerel seçimlerinde de öyle olmuştu. Ama ağır bir yenilgi ile Saray’ına çekilmişti. Şimdi yine sahada ve 2019’un intikamını istiyor. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Sadece intikam değil, kent halkının verdiği vergilerin tamamının üzerine de çökmek istiyor. Paranın her şeyin üzerinde en büyük önem verdiği şey olduğunu hiç unutmayın. Bunu becerirse, ahtapot gibi çocuklarımızı, okullarımızı saran tarikat ve cemaatlere yerelden vereceği destekle de, bir toplumsal siyasal din rantıyla, ülkeyi daha da gelecek ışığından uzaklaştıracağı çok açık seçik. Bu seçimlerin diğer bir önemi, 2028’de milletvekili ve cumhurbaşkanı seçimleri (tabii o günleri görmek umuduyla!). Büyükşehirleri ele geçirirse, tamamen güçlü merkezi bir propaganda ve parasal kaynaklarla, 2028 seçimlerine hazırlanacağı-asılacağı açık seçik. Aday gösterilmedikleri için kişisel ikballerine artık veda ettiklerini düşünenlerin bireysel isyanları, kötülemeleri, istifaları aslında büyük bir tepki de çekiyor. Hele iktidar saflarına geçmiş gibi, en büyük muhalefet partisinin yenilgiye uğraması ve kendilerine yol açılması umudu içinde olan ve bu yolda çalışan minik politika ve insanların da varlığı nefret çekiyor. Büyük fotoğrafta ben gelecek umudu arıyorum. İktidar, Ankara ve İstanbul’u kazanması, epey zor olacağını gördüğü için her türlü rezilliği, kirliliği yapmaya hazır olduğunun da işaretlerini veriyor. CHP yönetiminin iktidarın saldırılarından yer yer etkilendiğini, kent uzlaşısı, seçmenin birliği, Türkiye ittifakı gibi doğru söylemlerini zedeleyecek açıklamalara saptığını görmek de zayıflık belirtileri olarak ortaya çıkıyor. Ya küçük düşünecekler ya da büyük fotoğrafın önemini kavrayarak hareket edecekler...",https://www.cumhuriyet.com.tr/yazarlar/orhan-bursali/yerel-secimlerin-sonuclari-gelecek-umudu-yesertmeli-2179791
Orhan Bursalı,Trump NATO’ya karşı! Yoksa kazansa mı?!,22 Şubat 2024 Perşembe,"Tartışılmayan bir konu. Çomak sokayım arı kovanına. Geçen gün bir yemekte “Valla Trump mı kazansa?” diye masaya patlayıcıyı bıraktım. ABD’de yaşayan demokrat kesim Trump’tan nefret ediyor. Sevilecek bir yanı yok. Bir okurum bir markette pisuvara işenecek yere yerleştirilmiş Trump etiketli fotoğrafı paylaştı. Geçen seçimde demokratların oyları çaldığı yalanlarıyla taraftarlarını isyana sevk etti. Capitol basıldı. Davası sürüyor. Mal varlığı üzerine aldatıcı beyandan dolayı en son 350 milyon dolar ceza yediği gibi oğulları dahil şirketlerinin yönetiminden üç yıl kadar uzaklaştırıldı. Seçimlere katılabilecek mi, Cumhuriyetçilerin bir numaralı adayı, yerel mahkemelerin cezai kararlarına Yüksek Mahkeme’nin müdahalesi ne olur, tartışılıyor. ABD’yi kapak gibi ikiye bölen bir lider. Bizde de öyle değil mi, belli konularda kumaş benzer. Neyse, olayın bir Amerika’nın içini ilgilendiren yönü var (hukuk vb.) bir de dış politikada bizi ve dünyayı ilgilendiren yönü. Trump seçim kampanyasında geçen hafta ilginç laflar etti. NATO’nun yükünü ABD’nin çektiğini, aidatını ödemeyen (askeri harcamalarının GSYİH içindeki payı düşük) ülkeleri hedef aldı ve Rusya’yı bu ülkeleri vurması için teşvik edebileceğini söyledi! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İlk başkanlık döneminde de askeri-mali harcamaların yüksekliğinden kıyameti koparmış, Avrupa kendi milli ordusunu kurma noktasına gelmişti. Rusya ile iyi ilişkilerden yana, Suriye’de ne işimiz var diyen bir kişi idi. Ukrayna’ya sonsuz yardıma direniyorlar. Trump’ın ulusal güvenlik danışmanlığını yapan John Bolton, geçen gün verdiği demeçte “NATO’dan çıkıyordu, zor vazgeçirdik” diyordu. Trump’a “Aman ha NATO’dan çıkma, biz yoksa ne b.k yeriz” diyecek halim yok! Keşke gerçekleşse ve Avrupa ile Rusya arasında yeni bir güvenlik dengesi kurulsa! İçeride “Demokrat” olan Biden, dışarıda ise tam bir Soğuk Savaş emperyalisti. NATO’ya ABD’nin çıkarları doğrultusunda bir dünya görevi yükledi üstelik ve Avrupa’yı peşine taktı. Rusya’nın Ukrayna’yı işgalinde ABD ve Avrupa’nın politikalarıyla ve Rusya’yı tarihsel bir derin güvenlik krizi içine sürüklemelerinde büyük sorumlulukları var. Merkel zamanında Rusya’nın NATO üyeliği tartışılırken, gelinen nokta, İkinci Dünya Savaşı, hele 1960’ların dehşet Soğuk Savaş politikalarının canlanması oldu. Hadi bakalım, ABD için demokrat mı olacaksınız, yoksa Soğuk Savaş’ın uzantısı mı? Sahibi de bu gemi batacak dediği, Marmara’da bir yerden bir yere mal taşıyan Batuhan A’nın batışı üzerine Meclis’te ilginç bir açıklamayı dinledim. AKP Trabzon Milletvekili Vehbi Koç gemi ticaret filosunun çok eskidiğini söyleyerek devleti yardıma çağırdı. Batuhan A  53 yaşında imiş. CHP Sivas Milletvekili Ulaş Karasu’nun aldığı bilgilere göre “Son sekiz yılda meydana gelen 3 binin üzerindeki gemi kazasında 677 kişi öldü, 390 kişi kayboldu... Avrupa’da 12 yaş ve üzeri gemiler ‘yaşlı’ sayılırken ülkemizde 150 GT ve üzerinde toplam 2 bin 149 adet gemi/deniz aracı bulunuyor. Bu gemi ve deniz araçlarının sadece 268’i 0-5 yaş aralığında, 307’si ise 6-10 yaş aralığında bulunuyor. Geri kalan 1574’i ise 11-31 ve üzeri yaş aralığında bulunuyor.” Batuhan A, 53 yıldır sahip(ler)ine çalışıyor. Sahipler, gemi üzerinden kendi servetini yapıyor. Ama gemiyi yenileme konusunda ne yapmış bilgi yok. Kullan kullan, zamanı gelince denizin dibini boylasın veya hurdaya çıkar, nasılsa devlet var... Filonun eskiliğine bakılınca gemi sahiplerinin genel düşüncesi gibi. Lobileri güçlüdür, Hazine’nin sırtından alabileceklerini alırlar.",https://www.cumhuriyet.com.tr/yazarlar/orhan-bursali/trump-natoya-karsi-yoksa-kazansa-mi-2178085
Orhan Bursalı,Savaş yok ama 20 milyon ölü var,23 Ocak 2024 Salı,"“Ya bizimlesin ya da bize karşı”: ABD’nin İkinci Dünya Savaşı sonrası kurduğu düzenin uygulamasının ve politikasının özü. Sovyetler Birliği atom bombası stoklarıyla, yıkıcı güç olma açısından ABD’nin tekelini dengeleyince, dünya üçüncü dünya savaşını neredeyse imkânsız kılan bir “dehşet dengesi” içine girdi. Ama ABD’nin dünyadaki savaşları, karıştırıcılığı, müdahaleleri, Avrupalıların sömürgelerinden vazgeçmemek için Afrika ve üçüncü dünya ülkelerindeki savaşları sonucu “1945-1990 arasında tüm dünyayı kasıp kavuran savaşlarda 20 milyon insan” öldü. Bu dönem bağımsız üçüncü dünya ülkelerinin ortaya çıkışıydı. Hindistan’ın genç başbakanı Nehru, “Dış ilişkiler bir kere elinizden çıkıp başkasının kontrolüne girince o zaman hiçbir şekilde bağımsız değilsiniz” diyecekti. İlk bağımsızlık savaşıyla dünyaya örnek olan Türkiye ise 1945’lerden sonra ABD’nin savaş politikasının aracı olacak, bağımsızlığını epey yitirecek, üçüncü dünya ülkelerinin yükselişine acı acı bakacak, Cezayir özgürlüğünde bile Fransız emperyalistlerinin safında yer alacaktı. Bugün Çin ile ABD arasındaki Tayvan krizi yeni değil. 1958’deki krizde Tayvan’ı Kıta Çin’ine katmak için harekete geçen Çin, ABD’nin atom bombası tehdidiyle karşı karşıya kalmıştı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet O yıl ABD Lübnan’ı işgal etmiş, Endonezya’da darbe yapmıştı. Mao Tayvan konusunda “Amerikan emperyalistlerini sıkıştırmayı ve Ortadoğu’daki ulusal kurtuluş hareketlerini eylemle destekleme” amacını dile getiriyordu. Bugün de ABD askeri gücü Ortadoğu’da siyasi amaçlarını gerçekleştirmek için tüm haşmetiyle duruyor. Çin Tayvan’ı hep anavatanın bir parçası olarak gördü. Yine iki ülke Tayvan’da karşı karşıya. Ama ABD’nin karşısında, bu kez ABD’nin karşısında, bilimde, teknolojide, askeri-sanayi komplekste ve şüphesiz mali olarak çok güçlü en büyük rakibi Çin duruyor. İngiliz ve Avrupalı müttefikleriyle birlikte, İkinci Dünya Savaşı’nın en büyük rakibi Rusya’yı, 2000’li yıllardan beri adım adım askeri bakımdan kuşatma ve kendi sınırlarına hapsederek çökertme politikasına Putin’in Ukrayna’yı işgali ile verdiği güçlü yanıt karşısında ABD ve Batı’nın trilyonlara varan askeri ve mali desteği çaresiz kaldı, dahası Avrupa ve ABD’yi mali bakımdan zora soktu. Şüphesiz işgal desteklenecek bir durum veya politika değil. Fakat bu işgal, Soğuk Savaş döneminin, Berlin Duvarı’nın yıkılmasını takiben yeniden başlayan Soğuk Savaş döneminin yeniden canlanmış halidir. 1990’a kadar nasıl 20 milyon insan büyük güçlerin egemenlik mücadelesine kurban gittiyse, Ukrayna ve başka yerlerdeki savaşlar da İkinci Dünya Savaşı sonrasında yaşanan askeri bir dünyanın parçalarıdır. ABD büyük askeri gücüne rağmen bugün zor durumdadır. Geri çekilmemek, kaybetmemek için direniyor. 70 yıl geçti. Üçüncü dünya savaşı görülmemiş bir dehşette ve dünyanın ve canlılığın neredeyse sonunu getirecek bir nitelikle olacağı için, dünyanın yine bir dehşet dengesi sürecine girmesi daha çok muhtemeldir. Dünyada değişen bir şey yok. Savaşan bir dünya yüzyıllardır sürüyor. Uygarlık bir hikâye. Dünya yönetilemez hale geliyor. Size Ekvador ve Haiti öyküsü anlatacağım, yeni dünyanın yüzünü okuyalım diye.",https://www.cumhuriyet.com.tr/yazarlar/orhan-bursali/savas-yok-ama-20-milyon-olu-var-2166487
Orhan Bursalı,Bir büyük bela bir büyük yarara dönüşmeli,18 Şubat 2024 Pazar,"Siyanürle altın ayrıştırma yasağı: Türkiye neredeyse bir haftadır hop oturup hop kalkıyor. Olay büyük. Dokuz madencimizi göz göre göre akan dağın altına gömdüler. Olayın büyüklüğünün boyutları çok farklı. Bir çevre felaketi ki üzerinden nasıl kalkacak bu ülke bilmiyoruz. Fırat’a karışan siyanür-sülfürik asit yok, diyorlar. Hadi inanalım ama görünürde henüz yok diyebiliriz ancak. Sürekli ölçümler ve orta vadede sürekli gözlemler bunu söyleyecek bize. Ama yeraltı sularına sızmayı hele yağmur mevsiminde ne engelleyebilir? Utanmaz AnaGold patronu, daha işin başında olabilecekleri görmüş gibi, yüz otuzar bin lira köylülere vermiş, (bugünün parası ile 3 milyona yakın) dahası bir kısmını ABD’ye gezilere götürmüş, ikna etmiş ve sonra da bir kâğıt (veya senet) imzalatmış. Olabilecekler konusunda şirket aleyhine hiçbir açıklama yapamazsın, hak iddia edemezsin, dava açamazsın. Yani bugün yaşattığı felaket için köylülerin elini kolunu bağlamış. Topraklarını bir bir satın almış. Avukatlar iş başına! İlk iş bu belgenin geçersizliğini, içerdiği kötü niyeti mahkemeye taşımak ve belgeyi iptal ettirmek ve geçersizliğini ilan etmek. Köylüleri bağlayan alçak dayatmayı yırtıp atmak ve yöre halkını özgürleştirmek. Ki yöre halkı çeşitli bireysel veya toplu davalar açabilsinler. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Ayrıca anlaşmalı sözleşmeli ÇED raporu yazanlar hakkında davalar açılmalı. Bunun en somut örneği yaşadığımız felaket. Raporu yazanlardan birini Anagold Madencilik yönetimine transfer etmişler. Şirket mi şahıslar mı, raporlarının hesabını vermeli. Çevre felaketinin tüm etkileri şirkete rücu etmeli. Dokuz madenci için en az birer milyar liralık tazminat davaları açılmalı. Bu çokuluslu şirkettir ve ABD veya Kanada da yüz milyonlarca dolar ödemek zorunda kalırdı. Şimdi bizim ülkede de bir ilk yaşanmalı, mahkemeler savcılar cesur olmalı, burada bizlerin yaşamlarının Amerikalının Kanadalının hayatından daha ucuz olmadığını göstermeliler. Mahkemeler bizi mi savunacaklar yoksa Kanadalı şirketin çıkarlarını mı, bu davalar bunu da ortaya koyar. Enerji ve Tabii Kaynaklar Bakanı Alpaslan Bayraktar, 400 bin kamyon akan toprağı ancak taşır, dedi. Bunun tüm maliyeti şirkete fatura edilmeli. Şüphesiz seferber edilen tüm insan gücünün maliyeti de ve henüz görünmeyen masraflar da. Bakan şirketin çevre iznini iptal etmiş. Bu bir adım. Bu felaketi önleyecek önlemleri almadığı için şirket tamamıyla suçlu. Şirkete izinler verilirken olabilecek felaketleri Türkiye Cumhuriyeti üstlenecek diye bir madde mi var? Bunun yanı sıra bu büyük beladan ülkemiz için büyük bir fayda üretmek için kolları sıvamalı. Tam zamanı! Türkiye çapında siyanür ile altın ayrıştırmanın yasaklanması. Bunu iktidar elemanları asla yapmayacaklar, yapmazlar. Politikalarına, ruhlarına, çevre, sağlık ve insan anlayışlarına asla uygun değil. Bu konu partiler üstü ve Türkiye’nin geleceğiyle ilgili. Tüm muhalif partiler şüphesiz büyük destek vermeli ve bir büyük sivil girişim ortaya konmalı. Avrupa’da ve bir dizi gelişmiş ülkede yasaklanmış. İliç köylüleri de zincirlerinden kurtarılıp bu platformda yer almalı. Diğer bölgelerde siyanürlü altın madenlerinin tehlikesi altında yaşayan tüm insanları kapsayacak gevşeklikte ve genişlikte bir platform. Ülkenin dört bir yanında yerel yüzlerce girişim bir araya gelmeli. İktidar her yerde baskıyla kendisine karşı çıkmayacak bir ortam yarattı. Jandarma, polis, savcı, mahkeme, kaymakam, vali... İşi dağıtmadan, genelleştirmeden tek bir amaç tek bir slogan: Siyanürle Altın Aramaya Hayır!",https://www.cumhuriyet.com.tr/yazarlar/orhan-bursali/bir-buyuk-bela-bir-buyuk-yarara-donusmeli-2176592
Orhan Bursalı,Anayasa cinayeti ve seyredenleri bağlayan totalitarizm,01 Şubat 2024 Perşembe,"Anayasal emir uygulanmadı. En önemli bağlayıcı hüküm. İşlerine geleni uyguluyor, gelmeyeni boş geçiyorlar. Bu iktidar dönemindeki kadar pervasızlık ülkenin geçmiş tarihinde görülmedi diyeceğim ama zenginleri severim diyor şişkonun “Anayasayı bir defa delmekle bir şey olmaz” lafı derhal burada yazıya girdi. Günahını aldık diyeceğim bugünü görünce. Yargıtay diye bir kurum çıkıyor, “Ben Anayasa Mahkemesi’nden daha üstünüm” afra tafrası satıyor. Peki bu üstünlüğün anayasada yazılı mı, hayır. Ama Anayasa Mahkemesi’nin üstünlüğü yazılı. Cüppeli birtakım insanlar, Saray’ın görüş ve talimatlarının muhafızı ve uygulayıcısı olarak kendilerine yazılı olmayan yeni bir rol biçiyorlar. Bunu tarih yazmıştır ve hesabını sorar. Görür müyüm bilmem... Onlar anayasaya sahip çıkacak bir mitingi bile yapacak yürekliliği gösteremediler. Bir bahane buldular. Asıl gerekçeleri “Konuyu saptırmayalım, esas meselemiz ekonomi yoksulluk” açıklamasını yaptılar. Anayasayı savunmazsan yoksullukla da mücadele edemezsin. “Millet anayasa gibi bir üst kurumsal yapıyı anlamaz, tıpkı demokrasiyi anlamadığı ve takmadığı gibi... Mitingi yaparsak üstümüze gelirlerse kendimizi savunamayız...” Böyle midir? Millete soruyorlar; güçlü olanın, sırtı iktidara dayalı olanın hukuku hep galip geliyor diyor: Hukuksuzluk, adaletsizlik, eşitsizlik... Yani diz boyu batak bu konu millet nezdinde, mahkemelere güven yerlerde sürünüyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Anayasa ve hukuk yoksa, sosyal hukuk devleti çöpse millet de yerlerde sürünür. Bir süredir yaşadığımız anayasanın derdest edilmesi sürecinde, Saray ve kurumsal yapının en üst yerlerine yerleştirilmiş, siyasi faydalı kişilerin yol açtığı felaket krizin yarattığı derin anayasal boşluğun başka nereleri kapsayacağı önemli bir soru... Bunu ağır bir kaza ile sonuçlanan bir “test sürüşü” olarak kabul edebiliriz. AKP içinde tek bir hukuk yalamış insanın bile olmadığı da bu ağır kazada önemli bir saptama olarak kayda geçti. Hepsi tek adamın adeta kopyaları, suretleri gibi. Yahu bu kadar mı olur? Göz göre göre böylesine bir anayasa cinayeti işlenmesini nasıl onaylarlar, buna itiraz etmezler, “Eğer anayasa yoksa bizim varlığımız da tartışma konusu olur, biz bu anayasaya göre seçildik ve yemin ettik, şeklen bile olsa uymak zorundayız, Anayasa Mahkemesi’ni yok sayamayız” demezler, diyemezler. Totalitarizm budur. Bir tek adamın öncelikle partisinde yönetici kadrosunda ve giderek tüm kurumlarda tüm benlikleri yedeğine almasının ve hiç kimsenin bu kadar açık anayasa hükmü karşısında bile tüm bedenlerin tepeden tırnağa kalın halatla bağlanmış olmasının adıdır totalitarizm. Tepeden hiçbirine tek tek sus denmemiştir. Ama susmaları gerektiğini öğrenmişlerdir. Pazar başka bir gündem olmazsa “Bu ülkede demokrasi ve hukuk gerçekleşmez” diyeceğim. Soğan parti: “‘Yeni bir siyasi yapılanmaya, bir siyasi soğana ihtiyaç var’ başlıklı köşe yazınız beni çok mutlu etti. Nedeni, toplumsal yaşama doğayı örnek almanız. 2007’den bu yana doğanın/evrenin işleyişini ya da işleyiş yasalarını örnek alarak toplumsal yaşamın nasıl olması gerektiği konusunu yakın çevremde işleyip duruyorum. Ancak bugüne kadar beni anlayan tek bir insan dahi olmadı diyebilirim.” İbrahim Gedik",https://www.cumhuriyet.com.tr/yazarlar/orhan-bursali/anayasa-cinayeti-ve-seyredenleri-baglayan-totalitarizm-2170219
Orhan Bursalı,"Bizde 70 sayfa, Amerika’da 800 sayfa: İş güvenliği",25 Şubat 2024 Pazar,"Mesaj attı, Çöpler Madeni üzerine yazdığım yazı üzerine konuşmak istiyordu. Sonunda WhatsApp üzerinden 1 saate yakın konuştuk. İsim yazma, dedi. 45 yıldır dışarıda, ağırlıklı ABD’de, madencilik üzerine önemli pozisyonlarda bulunmuş ve emekli olmuştu. Türkiye’de konuyu çok yakından izliyordu. Ve pek çok şey de biliyordu. Önce bazı düzeltmeler yaptı: Anagold her şeyden önce tamamen Amerikan şirketiydi, Kanadalılıkla ilgisi yoktu. Altın, en gelişmiş ülkelerde bile sadece siyanür kullanılarak elde edilebiliyordu. Başka bir yöntemi yoktu. Güney Afrika gibi ender ülkelerde 3 bin metre derinliklerde “altın damarları” vardı ve buralarda damarlar kırılarak, patlatılarak altın çıkarılıyordu. Yani siyanürün yerini alan başka bir yöntem yoktu. Siyanürü Avrupa Birliği yasaklamamış, sadece üç ülke Macaristan, Çekya ve Almanya yasaklamış, Avrupa parlamentosunda tartışmalar yaşanmıştı. Anagold’u bir Amerikalı jeolog kurmuştu. Çöpler bölgesindeki topraklarda altın varlığını keşfeden de oydu. Kendi döneminde işler gayet iyi gidiyordu. Fakat sonra işi devretti ve çekildi, sorunlar ondan sonra başladı... Anagold’un milyarlarca dolar buradan kâr ettiği de yalan ve abartılıydı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Evet bu düzeltmelerden sonra olayın esasına girebiliriz. Şirket liç dağının çökmesinde tamamen hatalı, dedi. Radarla, altını alınmış toprakların yığılmasıyla oluşan liç dağında 1 santimlik kayma saptandıktan sonra, orada çalışmaların hemen ve derhal kesilmesi gerekirdi. Bu altın kuraldı. Acaba başka kayma var mı, kayma büyüdü mü gibi merak ve kontrol etmenin zerre bilimsel yanı yoktu. ABD’de 1 santimlik kaymanın görüldüğü madende çalışmalar kesilmiş ve üç gün içinde de kayma meydana gelmişti. Çöpler Madeni’ndeki olayda suçlu tamamen şirket ve yöneticileriydi. Zaten daha önce de borular patlamış ve çalışmalara ara verilmişti. Bu durum, şirketin kötü yönetildiğinin delilleriydi. Kayma saptandıktan sonra hiçbir çalışan sahaya sürülemezdi. Dokuz can kaybı şirketin kötü yönetiminin kurbanıydı. Geldik iş kazalarına tabii ki. Dedi ki Türkiye’de madenlerde ve işyerlerinde büyük kazalar oluyor. Can ucuz. Bunun bir nedeni, Türkiye’de iş güvenliği ile ilgili alınacak önlemleri anlatan yasaların ve yönergelerin sıradan olmasından kaynaklanıyor. Hepsi topu topu 70 sayfa. ABD’de (ve gelişmiş ülkelerde) ise iş güvenliği ile ilgili uyulması gereken kuralların bütünü 800 sayfa tutar. Her şey çalışanların mümkün olduğunca can güvenliğini sağlamaya yöneliktir. Güvenlikte açık görülürse hemen tamamlanır. İşveren tüm bunlara uymak zorundadır. Uymadığının saptanması, şirkete çok pahalıya mal olur. Muazzam tazminatlar öder. Evet biz de ise Soma’da bir kazada 301 madencinin ölümüyle sonuçlanır. Dedi ki: Soma kazasını inceledim. Bir şey söyleyeyim mi, Soma’da kazanın nasıl olduğu bile bilimsel olarak henüz ortaya çıkarılmış değil. Düşünebiliyor musun? Devletin başka bir madeninde kaza oluyor, madenin ana hava sisteminin arızalandığı bilindiği halde, çalışmalar sürdürülebiliyor! Yarın devam: Dananın kuyruğu devlet yönetiminde kopuyor: Uzmanı bile yok!",https://www.cumhuriyet.com.tr/yazarlar/orhan-bursali/bizde-70-sayfa-amerikada-800-sayfa-is-guvenligi-2179147
Orhan Bursalı,Çivisi çıkan toplumlar ve ülkemiz,25 Ocak 2024 Perşembe,"Toplumun derinliklerinde neler olduğunu anlamak için İçişleri Bakanı Ali Yerlikaya’nın Twitter adresini izleyin. Çeteler toplumu tabanda ele geçirmiş. Narko operasyonunda 109 kilo kokain. Bilişim sistemleri üzerinden suç işleyen İstanbul merkezli 10 kentte örgütlenen 21 kişi. Çocuk müstehcenliği ve tacizi için dijital medyada örgütlenen 35 kişi. Kafes 32 Operasyonu’nda suç örgütü elebaşısı ve 11 çete mensubu. Sonra sahte içki üreticileri. Göçmen kaçakçılığı yapan hemen her ilde onlarca örgüt mensubu. Altı ilde silah imalatı ve silah kaçakçılığı yapanlar. Çember operasyonunda aranan 3 bin 209 kişi. Başka bir operasyonda 59 torbacı. 20 ilde uyuşturucu imalathanesi basıldı, 163 kişi yakalandı. 236 yabancı suç örgütü mensubu yakalanmış. Ve Antalya’da sahile dokuz ceset vuruyor. Cinayetlerden vb. bahsetmiyorum. Ve Yerlikaya’nın 15 günlük hesabından aktardıklarım. Bu arada hırsızlıklar, soygunlar vs. gırla... Aslında size çivisi çıkmış Ekvador ve Haiti örnekleriyle başlayacaktım ki bizim toplum öne çıktı. Bu tatil ülkesinde çeteler neredeyse tüm toplumu ele geçirdi. Haiti’nin başkenti Port-au-Prince’i çeteler ablukaya aldı. Başkentin Solino Mahallesi, günlük kuşatmanın merkez üssü haline geldi ve yaklaşık 24 kişi öldürüldü. Çetelerin başkentte yüzde 80 egemenliği var. Geçen yıl, ülke genelinde çeteler tarafından 4 bin kişi öldürüldü ve 3 bin kişi daha kaçırıldı. Geçici Haiti Başbakanı Ariel Henry, BM Güvenlik Konseyi tarafından desteklenen Kenya liderliğindeki çokuluslu bir askeri güç planı da dahil şiddeti bastırmak için uluslararası yardım istedi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Güvenlik Konseyi bir yıllık bir kuvvet gönderilmesine karar verdi. Çete üyeleri fidye için sivilleri kaçırıyor, çatılardan ayrım gözetmeksizin sivillere saldırıyor, kadın ve çocuklara tecavüz ediyor. Şiddet olayları 130 binden fazla insanı evlerinden etti. Çetelerin ABD’den getirdikleri silahlar polisin gücünü aştı. W. Post: Haiti’yi onlarca yıldır saran yoksulluk ve işlevsizlik, son yıllarda çöküş halindeki bir ülkeye dönüştürdü. 2002’de barış adası ilan edilen Ekvador sadece beş yıl önce, 100 bin kişi başına şiddet sonucu 6.7 ölüm oranıyla hâlâ Latin Amerika’nın en güvenli ülkelerinden biriydi. Bugün 45 ölüm oranına yaklaşıyor. Ülke, Suriye, Irak ve Afganistan’ın yanı sıra dünyada en şiddetle kavrulan 11. ülke. Suç lideri hapishaneden kaçırılıyor, bir TV basıyor ve bildiri okuyor. Parçalama ve baş kesme gibi vahşetlerin ayrıca köprülerde ve diğer halka açık yerlerde uzuvsuz cesetlerin ve hayati organların teşhir edildiği canlı internet yayınları yaygınlaştı. Hatta ülkede “Cezaevlerinde yaşamak, sokakta yaşamaktan daha güvenlidir” deniyor; yoksulluk, işsizlik ve eğitim fırsatlarının eksikliği nedeniyle çeşitli mafya grupları için suikastçı olarak çalışmak üzere kolaylıkla işe alınan yüzlerce genç... Ekvador bir narko devletine dönüşüyor. Karapara aklama açısından cazip olan dolarize ekonomi... İşsizlik, artan eşitsizlik ve gelişmemişlik... Kolombiya ve Meksika’dan bahsetmiyorum bile... Latin Amerika uzun zamandır gelir ve zenginlik açısından dünyanın en eşitsiz bölgesi oldu. Ancak bu eşitsizlik son yıllarda daha da kötüleşti. Brezilya’nın en zengin yüzde 1’i, 2006’daki yüzde 45 seviyesinden 2021’de ülkenin servetinin yüzde 47’sine sahipti. En üstteki yüzde 0.01’lik kesimin servet payı yüzde 12’den yüzde 18’e yükselerek artış daha da büyüdü. Latin Amerika’nın çöküşüne şuradan bakın: https://l24.im/eb73W4G *** ABD’ye göç, Avrupa’ya göç... Türkiye’ye göç... Yeryüzünde düzenin çivileri çoktan çıktı ve terör ile narko devletleri oluşmaya başladı. Şimdi başa dönün ve bizim toplumun nasıl ve neden her açıdan örgütlü bir suç toplumuna dönüşmeye başladığını tartışmayın...",https://www.cumhuriyet.com.tr/yazarlar/orhan-bursali/civisi-cikan-toplumlar-ve-ulkemiz-2167556
Orhan Bursalı,Ayşe Zarakol ve ‘Doğunun Bilgisi Batının Bilimi’,30 Kasım 2023 Perşembe,"On yıllar önce Joseph Nedham’ın “Doğunun Bilgisi Batının Bilimi” (1983) kitabını okuduğumda Batı bilim ve felsefesine ciddi eleştirel yaklaşımı hoşuma gitmişti. Batı, modern bilimdeki olağanüstü başarıları ve yeni bir dünyanın kuruluşunun temel taşlarını döşemesiyle, 400 yılı aşkın dünya iktisadi ve siyasi egemenliğini de kurmuştu. Bilim ve teknolojide büyük buluşlar ve mühendisliklerle Batı Batı oldu. Fakat bugün Doğu Batı’nın bilimini de ele geçirdi: Çin (ve Hindistan). Nedham bu kitabı yazarken bu süreç başlamıştı. Her ne kadar coğrafi keşiflerin yol açtığı büyük zenginlik yağmaları ve Afrikalı kölelerin paha biçilmez emekleri ile yarattıkları muazzam birikimler, bu dünya egemenliklerinde çok önemli, belki de birinci sırada rol oynadıysa da... Batının “bilim ve çağdaş uygarlık bizimle başladı” görüşünün egemen olduğu bir çağdaşlıktan bahsediyoruz. Onlardan önce, bugünkü egemenlik alanlarına ilişkin dünyada hiçbir şey yoktu! Hayır haksızlık etmek doğru değil, Batılı araştırmacılar, Hint, Çin, Arap, Orta Asya da bilimde ve mühendislikte Batı’nın sahip olmadığı çok büyük buluş ve uygulamaları epey zamandır keşfedip duruyorlar. Burada mesele, Doğu’nun bu büyük keşiflerinin dünya üzerinde erken bir çağdaş bilim ve teknoloji egemenliği kuramamasıdır. Nedenleri ayrı bir konu. Kursaydı nasıl bir dünya üzerinde yaşıyor olurduk, eğlenceli bir gelecek tasarımının kapılarını açsın fütüristler! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şu an bilgisayarıma düşen bir habere bakıyorum, Endonezya’da 27 bin yıl önceye tarihlenen bir devasa piramit keşfedildi diyor. Tartışmalı bir konu. Fakat Göbeklitepe’nin taş ustalarının megalitleri 11 bin yıl önceye tarihleniyor. Peki bunu da geçelim, Mısır’daki ilk büyük piramit 4 bin 600 yıl önce inşa edildi! Bu örnekleri şunun için veriyorum: Tüm bu saydıklarım muazzam mühendislik, akıl, düşünce ürünüdür. Doğu’da 4 bin yıl itibarıyla matematik, kimya, tıp gelişirken Batı’yı düşünemiyorum. Bilim ve teknolojinin gelişmesi, anavatanı Orta Asya’dır. Amerikalı uzman Frederick Starr’ın “Kayıp Aydınlanma: Arap Fetihlerinden Timur’a Orta Asya’nın Altın Tarihi” kitabı, müthiş zihin açıcıdır; kitapta Türklerin bilimle ilişkilerini de yakından izlemektesiniz. Benzer yeni kitaplar Batılıların elinden çıkmaktadır. Şimdi Batı’nın “Her şey bizimle başladı” düşüncesinin uluslararası ilişkiler tarihi teorilerini de yerle bir eden (Abartılı mı buldunuz? O halde “değiştiren” diyeyim!) bir Türk kadın profesörü var. Koç Üniversitesi’nin her yıl verdiği bu yılki sosyal bilimler alanında Rahmi Koç Bilim Ödülü’nü alan Ayşe Zarakol. Doğrusu biliyordum ama çalışmalarını yakından izleyememiştim. Kitapları çok sayıda ödül aldı. Ödül gerekçesi: “...uluslararası sistemde Doğu-Batı ilişkileri, dünya düzen(ler)inin tarihi ve geleceği, modernite ve egemenlik konularındaki kavramsallaştırmaları, yükselen ve gerileyen güçler ve karşılaştırmalı bakış açısıyla insani bilimlere yaptığı yenilikçi ve bütünsel olağanüstü katkıları...” Koç Üniversitesi Yayınları’ndan da “Yenilgiden Sonra: Doğu Batı ile Yaşamayı Nasıl Öğrendi” ilk kitabı. Kitabı henüz okumadım ama ilginç bir yaklaşım ve kıyaslama yapıyor: “Türkiye, Japonya, Rusya: Coğrafi konumları, dilleri, dinleri, yüzölçümleri, güçleri, kültürleri birbirinden bu kadar farklı üç ülke neden aynı saplantılarla boğuşup durur? Bu üç ülkenin Batı denen şeye benzer tepkiler vermelerinin kuramsal açıdan tutarlı bir açıklaması var mıdır? Batı tarafından mağlup edilmiş bu imparatorluklar yenilgiyle nasıl başa çıkmışlardı?” Sonraki henüz Türkçeye çevrilmemiş kitapları, uluslararası ilişkilerin Doğu Batı düşünce tarihi teorilerini de tersine çeviren yaklaşımlarıyla çok sayıda ödüller almış. Zarakol, uluslararası ilişkilerin tarihini, Doğu’yu dikkate almadan Batı’nın 17. yüzyıldan başlatmasına karşı, bu tarihi 13. yüzyıldan başlatıyor. Son kitabı Before the West: The Rise and Fall of Eastern World Orders, (Batı Öncesi: Doğu Dünya Düzeninin Yükselişi ve Çöküşü) Avrasya odaklı uluslararası ilişkiler için alternatif bir küresel tarih önerisinde bulunuyor Zarakol. Bugünkü dünyanın çok ciddi sorunlarını “geçmişin kurumlarıyla” çözmeye kalkması da imkânsızı denemektir anlamında konuşuyor. Zaten çözemiyor, gelişme, bu kurumların, Doğu’nun yükselişi ile zorla yerle bir olması yönündedir. Ne kadar çok tartışacak konu var!",https://www.cumhuriyet.com.tr/yazarlar/orhan-bursali/ayse-zarakol-ve-dogunun-bilgisi-batinin-bilimi-2146396
Orhan Bursalı,İYİ Parti: Baş rakip CHP,05 Aralık 2023 Salı,"İYİ Parti, Özgür Özel’in ciddi önerisi üzerine CHP ile işbirliği yapıp yapmayacağını görüştü, Demir Leydi kararlılığını sürdürdü. Fakat yönetimde güçlü bir işbirliği yanlısı insanın da bulunduğu anlaşıldı. En son Bilge Yılmaz da karardan önce işbirliği dedi. Geçen hafta Halk TV’deki Kırmızı Çizgi’de Gözde Şeker ile sohbette, hayır kararının büyük olasılık olduğunu söylemiştim. O gerçekleşti. Tersi sürpriz olurdu. Kapılar sadece şubatta kamuoyu yoklamalarının Meral Hanım’ı dibe vurduracak sonuçlar gelirse, seçmen isteği üzerine kısmi bir işbirliğinin kapısı aralanabilir. Aralanmazsa, 1 Nisan’a İYİ Parti ve Meral Hanım’ı büyük ama bekleyen sürpriz gerçekleşir. Şapka taktığını görmedim, yoksa askıdan alır gider derdim. İYİ Partili seçmenin AKP’ye büyük kentleri geri kazanma fırsatını vereceğini mi sanıyorlar? Evet öyle bir halüsinasyon var. En az yarısı Meral Hanım’ın talimatını dinlemeyecektir. Yoksa muhalifliği mi kalır! Meral Hanım’ın baş rakibinin AKP olduğunu sanan yanılır. Rakip CHP! Eğer büyük illeri CHP kaybederse... CHP’nin kendi alt sınıra düşeceğini, eşitleneceklerini ve buradan CHP seçmeni devrişip bir no’lu muhalefet partisi olabileceklerini düşünüyor. Eğer siyaseti böyle okuyor ve kurguluyorsa, yandı gülüm keten helva! Meral Hanım, ittifakta masayı devirdiğinde de aynı hayali görmüştü. Çekilirse CHP kazanamaz, Kemal Bey cumhurbaşkanı olamaz, kendisi ve İYİ Parti güç toplar ve ana muhalefet partisi olurdu! Aslında bunun için epey uğraştı, başardı da! Seçimleri kaybedenin aynı zamanda kendisi olduğunu unutarak ve hiçbir bedel ödemeyeceğini düşünerek her şeyi CHP’nin sırtına yüklemişti. Şimdi aynı politikayı sürdürüyor... Herkes için derin hayal kırıklığı veya kendisi için en derin hayal kırıklığı seçenekleri masada. Bu politikayı Saray önerse bu kadarını başaramayabilirdi! Tam bu gelişmeler sürecinde Zafer Partisi Başkanı Ümit Özdağ, “Bırak CHP’yi gel ortak yerel seçimlere girelim” önerisinde bulundu. Bir de dün anket açıklamış: Biz yüzde 6.5, İYİ Parti %7.5. MAK Danışmanlık sormuş: Yüzde 43 İstanbullu, İmamoğlu’na oy veririz demiş. Ümit Özdağ ile işbirliğine yanaşır mı bilemem. Sanki hayır. Ümit Özdağ iki hafta önce de en büyük hatam dediği Meral Hanım’la bu kez işbirliğine yanaşıyor. Politika böyle bir şey, kendisini için büyüme olanağı gördü bu işbirliğinde Ümit Bey. Kemal Bey ile yaptığı gizli protokol ve ittifaka katılması, partisine iki üç puan oy getirmiş olabilir mi? Daha az bile olsa, partisinin görünürlüğünü artırdı. Meral Hanım’la bir işbirliği ile yine konuşulan parti ve lider olacak, yeni bir fırsat penceresi daha görüyor burada. Akıllı politikacı. Şimdi CHP’lilere düşen, çok akıllı politikalarla, İYİ Parti seçmenini kazanmak. Meral Hanım’ın CHP seçmenini çekmesi ne kadar zorsa, Özgür Özel’in İYİ Partili seçmenin bir kısmını kazanması o kadar kolay. Bunun için ince ve iyi bir strateji kurgulamak yeterli...",https://www.cumhuriyet.com.tr/yazarlar/orhan-bursali/iyi-parti-bas-rakip-chp-2148127
Orhan Bursalı,Yeni yılın ilk gününde ne okunur ki,01 Ocak 2024 Pazartesi,"Geçen yılın siyasi rezillikleri, içte ve dışta? Hükmeden siyasetin ülkeyi her açıdan batırıyor olması? I-ıhhh! Ülkenin seçkin beyinlerini budama, ülkeyi entelektüel olarak sıfırlama ve köle yapma çaba ve politikaları? Bak bu olabilir ama 1 Ocak zamanı değil... Dünyanın iklimsel ve çevresel olarak batıyor olması? I-ıhhh. insanlar kanıksamış sanki, bence bazı bölge yerlerin bu nedenle berhava olmasını beklemeliyiz?! *** İsrail’in Filistinlilere karşı yürüttüğü soykırım? Bak bu olabilir ama yeni bir içerikle ve tarihsel başlangıcıyla... Önceki gece TRT2’de seyrettiğim FARHA filminden başlayarak... 1947-48 yılları, Batılı emperyalistler yüzyıllar boyunca Yahudilere yaptıkları büyük eziyetlerin günahlarını affettirmek için, Yahudilere vaat edilmiş topraklar adı altında bu kez Filistinlileri yok etmek politikasına yönelmelerini mi? İngiliz alçaklarının Filistin’in köylerini basarak kadın çoluk çocuk erkek ne varsa duvar dibine dizip öldürmelerini mi? İsrail devletinin kendilerine yönelik soykırımdan iyi dersler çıkararak Filistinlilere uygulamalarını mı... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evet, ama başlı başına bir konu... *** Dünyanın atom savaşına sürüklenmesi ile insanlığın kendi kendinin intikamını almasını mı? Yine önceki gün TRT2’de ünlü Rus yönetmen Tarkovski’nin kendi sinema ve dünya görüşlerini dile getirdiği etkileyici filmi eşliğinde! Belki de size dünkü evrensel zaman konusunda geçmişte bazı ülkelerin hiç yaşamadıkları günler ve aylardan bahsetsem daha ilginç olacak. Buna da yerin ve zamanım yok. Keyfim de! 1 Ocak’ı kısa keseceğim. *** Yeni yıl için söyleyeceklerim var! Umut, sağlık ve neşenizi hiçbir şeyin bozmasına izin vermeyin. Evet daha büyük kötülükleri rezaletleri yaşayabiliriz, kısmen de yaşayacağız. Bütün bunlar içinde bile bize parlayan bir güneş ışığı hep göreceğiz. Geleceğin her zaman beklenmedik sürprizlere gebe olduğunu hiç unutmadan... Bir bakmışsınız en istediğiniz bir şey gerçek olmuş! Umut yaşam sevincidir. Mizah kötülüklerin panzehridir, sevincin dışavurumudur. Mizah yeni yılda hayatımızdan hiç eksik olmasın, gülmek, kahkahalarla gülmek! Bize sunulmazsa bile yaratacağız mizahı! Müjdat Gezen de eksik olmayacak! Bu açıdan: Mutlu yıllar!",https://www.cumhuriyet.com.tr/yazarlar/orhan-bursali/yeni-yilin-ilk-gununde-ne-okunur-ki-2157906
Orhan Bursalı,100 yolsuzluk dosyası ile seçime giren iktidar,18 Ocak 2024 Perşembe,"Büyükşehir belediyesinin ağırlıkla yolsuzluk yapıldığına ilişkin belgelerle dolu 50 dosyanın üzerine S. Soylu çökmüştü. Dosyalara “Verin bakalım” diye el koymuş ve mahkemeye gönderilmesini engellemişti. Şimdiki içişleri bakanı da dosyalara gözü gibi bakıyor. Rafta epey geniş yer tutarlar, kim bilir belki de şifreli kasaya kilitlenmişlerdir. Büyükşehirin teftiş müfettişlerine göre yolsuzluğun miktarı 13.2 milyar liracık kadardı. Bugünün parasıyla 4-5 ile çarpmalı en azından. (www.cumhuriyet.com.tr/turkiye/bakanlik-el-koymustu-ibbnin-yolsuzluk-dosyalarina-ne-oldu-1930961) ve (www.sozcu.com.tr/son-dakika-ibbnin-el-konulan-yolsuzluk-dosyasi-tekrar-gundemde-wp7666147) Aynı şekilde Ankara Büyükşehir Belediyesi’ndeki yolsuzluk dosyaları da... Mansur Bey 40 adet 3 milyarlık dosyaları savcılığa verdiklerini söylüyordu. Murat Ağırel bunları kitaplaştırmıştı da. Mansur Bey, 100 kadar suç duyurusu yapmış savcılığa ama savcı Gökçek’i ifadeye bile çağırmamış. Reis her şeyi ayyuka çıkan Gökçek’i istifa ettirmekle kalmıştı. 2023’teki açıklamada, yolsuzluğun o günün parasıyla 5 milyar olduğu belirtiliyordu. Saray üstelik oğlunu onurlandırmış milletvekilliğine terfi ettirmişti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir ortaklık olmadan bu kadar pervasızlık asla yapamazdı İ. Melih Gökçek. Oh ne âlâ! 3 milyarlık, görevi kötüye kullanma, görevi ihmal, ihaleye fesat karıştırma, kamuyu zarara uğratma iddiaların cezası bu kadar! Üstelik Fethullahçı yapılanmaya destek vermesiyle oluşan terör örgütüne yardım suçlaması dahil... Bu siyasi ceza ama dosya dosyadır, gün gelecek açılacak ve belki de kendisi bulunamayacak. İstanbul ve Ankara’da milyarlarca liralık yolsuzluk dosyalarının neredeyse hiçbirinin soruşturulmasına izin vermeyen bir iktidar, şimdi her iki kenti de geri almak için kolları sıvadı. İki büyük belediyenin bütçeleri gözlerini kamaştırıyor, iktidar hempalarının hortumcularının ağızlarının suyu akıyor, devlet ihaleleri yetmiyor, şimdi iki ana kenti yağma Hasan’ın böreği olarak geri istiyorlar. Ankara ve İstanbul için başkanlar seçim stratejisi olarak ne düşünüyorlar bilemem ama bu dosyalar önemli bir yer tutmalı. Halka hizmet ve yardım olarak geri dönmeyen milyarlarca TL ile neler yapılabilirdi ve neler yapmadılar, kimleri beslediler, bunların hepsi çok önemli birer dosya konusudur. Her iki büyük şehrin de artık kamuya mal olmuş bu yolsuzlukları unutmaları, unutturmaları mümkün değil. Önceki yazımda ne yüzle iki büyük şehri geri istiyorsunuz, insan seçimlere girmeye bile utanır, derken arka planda bu yargı vardı. İmamoğlu da Yavaş da kazanabilir, kazanacak diye aylar önce yazmıştık. Zaman daralıyor, İstanbul ve Ankara’nın her sokağı ve evi aydınlatılmalı. Hem geçmiş hem şimdi yapılanların hepsi, teker teker, bilmem kime anlatır gibi. İYİ Parti’nin aday çıkarması bile iki kentin yeniden zaferini engellemekte başarısız kalır. Meral Hanım önceki günkü konuşmasında CHP’ye bindirdikten sonra gidin seçimleri kazanın büyükşehirleri alın, derken verdiği komut kulağımda AKP’ye yönelik olarak yankılandı: “Bütün desteklerimiz kazanman için”... Neredeyse kahrolsun CHP diyecekti de kendini zor tuttu gibi geldi bana...",https://www.cumhuriyet.com.tr/yazarlar/orhan-bursali/100-yolsuzluk-dosyasi-ile-secime-giren-iktidar-2164286
Orhan Bursalı,Eşgüdümlü Evrensel Zaman’dan Suudilere sapma,31 Aralık 2023 Pazar,"Bu nedir diyeceksiniz, yine mi zaman? Evet. 2016 yılında AKP iktidarı birden karar verdi ve ülkeyi coğrafi olarak içinde bulunduğu evrensel saat diliminden 1 saat doğuya kaydırdı. Gün ışığından daha fazla yararlanmak amacıyla yaz saati hemen tüm dünyada uygulanıyordu, yani saatler yazın 1saat ileri alınıyor, kışın ise tekrar 1 saat geri alınarak normale dönülüyordu. UTC’ye göre (Eşgüdümlü Evrensel Zaman, Greenwich, 0 saat) biz artı 2 saat dilimi içindeydik. Yunanistan dahil, Balkanlar ve yukarıya doğru dik çıkın Norveç’e kadar; güneye dik inin Mısır, Suriye, Afrika’nın doğu sahillerindeki ülkeler vb... AKP iktidarı 2016’da eylülde saati 1 saat geri alacakken almamaya karar verdi ve ülkeyi sadece yaz için uygulanan artı 3 saat diliminde tuttu. Demek ki yedi yıldır, böyle. Bizi 1 saat doğuya kaydırdı. Böylece UTC artı 3 saat dilimine oturduk. Sözde elektrikten tasarruf amacıyla yapıldı. İktidardan başka ciddi kurumlar ve hesaplar daha çok elektrik harcadığımızı gösterdi. *** Elektrik tüketiminde diyelim ki bir farklılık olmuyor ama iş hayatı, okul hayatı, sosyal hayat sabahları ülke karanlığa gömüldü. Analar babalar çığlık çığlığa ama iktidar bildiğini okuyup duruyor. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Bu UTC artı 3 dilimini incelerseniz iktidarın dayatma nedenini anlarsınız: Suudi Arabistan, Katar, Birleşik Arap Emirlikleri, Yemen ile aynı zaman dilimine eklemlendik. Buna da şükür mü diyelim? Ya UTC artı 4 veya 5 kararı alsalardı Çin, Hindistan ve biraz daha ötede Japonya ile bir olacaktık! Gecelerimiz gündüz, gündüzlerimiz gece! İktidarın Arap ülkeleri aşkının ceremesini yaşıyoruz veya çekiyoruz. Bunu aslında zengin Arap ülkelerine, daha doğrusu parasına bir yaranma operasyonu olarak da görebiliriz. O ülkelerin insanları geldiklerinde kendi ülkelerindeki saat diliminde yaşıyorlar. *** Zengin Arap ülkeleri aşkı GS-FB Süper Kupası’nı Riyad’da oynatma noktasına kadar vardı. Sanıyor musunuz ki kulüplerin cebine ikişer milyon dolar girsin diye yapıldı bu organizasyon? İstiklal Marşı ve Türk bayrağına lütfen evet diyebildiler ama kulüplerimizin giyecekleri formaya, Atatürk fotoğraflarına ve “Yurtta sulh cihanda sulh” yazılarına sıra gelince kıyamet kopardılar. Tabii ki ip koptu. Suudiler Ata’dan nefret ediyor. “Onlara ne?” demeyin. Arap alfabesi kalktı, üstelik laiklik, kadın hakları ve eşitliği vb. ile Türkiye o coğrafyanın dışına çıktı. Kralları, prensleri geldiğinde Anıtkabir’e gitmez. RTE ve A. Gül, kralın kaldığı otele gider. *** Kaşıkçı cinayetinde Saray, olur olmaz, haddini aşan laflar edince Türkiye’den gelen malları bile boykot ettiler, mal bile almamaya başladılar. Ankara papucu pahalı görünce Kaşıkçı cinayeti davasını kapattı ve Suudilere devretti. Böylece edilen büyük lafları yedirmiş oldular. Sahip oldukları milyar dolarlarla ellerine büyük bir tarihi fırsat geçirdiklerini düşünüyorlar. Parra parra parraaa... Merkez bankan tam takır kuru bakır ve oradan gelen paralarla ayakta duruyorsa... Şükür millet ayakta, Ata’sını, ülkesinin gururunu milyarlara yedirmeyen bir millet ve kulüplerimiz var. *** Yeniden merhaba, 25 günlük bir aradan sonra ve yılın son yazısıyla. Buradan Koç Üniversitesi üroloji servisi lideri Yakup Kordan’a, arkadaşlarına ve harika hemşirelerine çok çok teşekkürlerimle...",https://www.cumhuriyet.com.tr/yazarlar/orhan-bursali/esgudumlu-evrensel-zamandan-suudilere-sapma-2157638
Orhan Bursalı,Hareket ve hareketsizlik: Etkileri büyük,03 Aralık 2023 Pazar,"Bugünkü bilim yazısını bedeni dinç ve sağlıklı tutmaya ayırsak ne dersiniz? Bu konuda dünyada tabii özellikle ABD ve Avrupa’da çok ve giderek artan sayıda araştırma yapılıyor. Üstelik daha sistematik, daha derin, daha karşılaştırmalı... Bunu yazarken düşündüm neden ABD’de özellikle? Nedeni açık tabii ki: Obezlik, hareketsizlik, kötü ve/veya yanlış beslenme... Bu saydıklarımın yol açtığı hastalıklar ve hasarlar saymakla bitmeyebilir. Metabolizma ile ilgili sayısız hastalık... Şeker, yüksek tansiyon... Sayın sayabildiğiniz kadar. Tabii bunun kanser vb. gibi hastalıkları tetikleyici yönleri de var. Mesele kişisellikten çıkıp kamusal bir hal aldı. Devletlerin sağlık harcamaları altından kalkılamayacak bir durumda. Her gün izlediğimiz bilim bültenlerinde sağlıkla ilgili araştırma haberleri çok bol. Bunlar Herkese Bilim Teknoloji dergisinde yayımlanıyor. Egzersizin önemi, sürekli oturmanın giderek hastalıklarla, erken ölümlerle ilişkileri... Bu sayıya baktım, özellikle beslenme konusunda çok ciddi uyarılar var. Önümde açık olan yazıda, (NYT), kalıcı sağlık için hangisi daha iyi, koşmak mı yürümek mi, diye soruluyor, hepsi de üniversitelerde yapılan bağımsız araştırmalar. Yürümek yaygın fakat yürüyüşe kişiye göre yavaş ve hızlı, kısa-uzun koşu eklemek, çok daha yararlı sonuçlar üretiyor. Mesele kalbin ve ciğerlerin verimliliğini artırmak. Bu süreç içinde ne hacimde oksijen alıyorsunuz bedeninize? Hafif koşu bunu artırıyor, derin ve bol oksijen alımı sağlık için bir altın standart kabul ediliyor. Daha sağlıklı bir yaşamın ötesinde uzun ömürle de ilişkili bir konu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 2000 orta yaşlı erkek ve kadının katıldığı araştırmaya göre, gün boyunca yavaş ve küçük miktarda aktivite yapmak bile, tamamen hareketsiz kalmaya kıyasla maksimum oksijen değerini artırıyor, hele biraz hızlanınca... Ilımlı aktiviteler bile kalbi güçlendiriyor ve kaslar için yakıt üretiyor. Yavaş bir koşu bile kalbi ve ciğerleri daha fazla çalıştırıyor. Tüm araştırmaların ortak hükmü: Yürümek, koşmak, tüm aktivitelerin zihin-beyin üzerindeki etkileri büyük. Bu başlı başına bir konu. HBT gelecek sayısında salt bu konuyu derinlemesine araştırıyor: Yedek beyin deposunu doldurmak... Bekleyin. Dr. Oktar Türel, perşembe günkü Batı merkezli tarih ve bilim yazımına ilişkin katkıda bulunuyor: 20. yüzyılın ilk yarısında Arnold Toynbee ve Oswald Spengler’in çalışmalarında dünya siyasal ve toplumsal tarihinin bütüncül bir anlayışla ele alınması düşüncesinin izlerine rastlanmaktaydı. 20. yüzyılın ikinci yarısında özellikle Fernand Braudel, William McNeill ve Marshall Hodgson’ın katkıları bu yaklaşımı daha da güçlendirdi. Ülkemizin akademik çevrelerinden de bu bağlamda Prof. Dr. Huricihan İslamoğlu’nun Peter Perdue ile birlikte derlediği Shared Histories of Modernity in China, India and the Ottoman Empire (2009) adlı eser, İslamoğlu’nun yakın tarihte yayımlanan Dünya Tarihi ve Siyaset (İletişim, 2022) kitabında derlenen makaleleri örnek olarak anımsanabilir.",https://www.cumhuriyet.com.tr/yazarlar/orhan-bursali/hareket-ve-hareketsizlik-etkileri-buyuk-2147471
Orhan Bursalı,Dünyanın karanlık tarihini yaşıyoruz ve ponzici zenginler,28 Kasım 2023 Salı,"Diyeceksiniz ki: “Abartma, dünya tarihinin hiçbir dönemi, 8 milyar nüfusa rağmen bu kadar bol gıda, sağlıkta müthiş gelişmeler, iletişim ve seyahat olanağı, çok daha iyi barınma, kişi başına düşen milli gelir, refah, patlayan mutluluk endeksleri, daha iyi eğitim koşulları vb. yaşamamıştı, uzayan ömürler, ne bu karamsarlık? Kapitalizm azınlık için cennet, azınlığın altında büyük kesim için çok daha iyi yaşam olanakları yarattı.” Evet tüm bunları savunan ünlü yazarlar ve bilim insanları var. Yukarıdakilere şunları ekleyebilirsiniz: “Bilim ve teknolojide müthiş gelişme, uzayın fethi için büyük atılımlar, Mars ve Ay üzerinde insan yaşam olanaklarında ileri adımlar, milyarlarca yıl öteden görüntüler, bilgiler getiren dev teleskoplar... Hastalıklarla, salgınlarla büyük mücadele...” Sayın sayabildiğiniz kadar. Bunların hepsi gerçek... Bu gerçeklerin gölgesinde arkada kalan ise tüm saydıklarımıza diyelim ki en az iki milyar insan ulaşamıyor ya da çok azına ulaşabiliyor. Yoksulluklardan kaynaklanan büyük insani krizler yaşanıyor. Hepsinden bir avuç dolar milyarderi insan yararlanıyor. Şimdi bu söylemin diğer yüzüne bakalım: Müthiş bir finans kapital temerküzü var, şüphesiz azınlığın elinde. Hükmeden bu, siyaseti ve iktidarları güdüleyen de. Sadece bu kadar mı? Toplumu da değiştiriyor: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Para her yerde hüküm sürüyor. İnsani değerler, vicdan, adalet, ahlak, para karşısında sıfırı tüketiyor. Her tür hırsızlık, en ağır sömürü, yasal veya gayri yasal hüküm sürüyor. Bunlar bile başlı başına insanlığın ve toplumsallığın sonunu getiren ve yeni paranın hükümdarlığın insanlığı ezdiği yeni bir toplum ve insanlık modeli oluşturan olgular. Yaşadıklarımıza bakın. En yoksulu da en zengini de (milyonlarca dolarlı!) ponzi oyununa girerek oradan sahip olduklarını birkaç ay içinde ikiye üçe beşe katlayabileceğini düşünebiliyor. Hırs ve para insanların beynini esir almış düşünme melekelerini gasp etmiş... Belki de onlarda olmayan şeylerden bahsediyorum. En akıllısı o. Hapiste yatmayı göze alarak, çevresindeki bu kez zengin ahmakları ortaya çıkaran, bilinen bir oyunu kurguluyor. Oyuna ancak en düşük 1 milyon, kimisi için 10 milyon dolarla katılmak mümkün. Abi 1 milyon koyuyorsun hemen iki üç katını kazanıyorsun! Ulan tombala oynamak daha gerçekçi, namuslu, herkes için olasılığı eşit dağıtan bir kumar! Müdire de yaşadığımız yeni toplumsal gerçeğin insanı veya esiri... Aslında bütün toplumun gözü dönmüş, kumarcı, piyangocu, üçkâğıtçı, rüşvetçi, aldatıcı, kazı kazancı, atçı, topçu, bahisçi... Ve kendisine para vermeyen anasını kesici... Murat Ağırel kardeşim, yiğitçe, futbolu esir almış ahlaksızlığın dibini arıyor: Boşuna! Dibi yok! Kazı kazan kazınır, futbolda ahlaksızlığın dibi kazınmaz. Mutlaka bir kısım sahtekârlar oradan para kazanır. Ama devam! Sessiz toplum en büyük tehlikedir, diyor birileri. Çok doğru. Bütün bu yaşananların insanlara ders olduğunu sanıyorsanız aldanırsınız. Neyi nasıl yapması gerektiği konusunda bir öğreniyor. “Ama bir kazanırsammm.” Başlıktan uzaklaştığımın farkındayım, güncele girdim. Dünyanın en karanlığını yaşıyoruz derken parçalanmış ve birbirini yiyip bitiren, öldüren, en ağır sömürü ile kanını emen bir dünya var karşımızda. Kapitalizm ve emperyalizm yarattığı bu yeni toplum içinde boğulup gidecektir. Savaşlar devam ediyor ve hiç bitmeyecek... Konuya geri döneceğim.",https://www.cumhuriyet.com.tr/yazarlar/orhan-bursali/dunyanin-karanlik-tarihini-yasiyoruz-ve-ponzici-zenginler-2145609
Orhan Bursalı,Meral Hanım’ın mertçe cinayetleri üzerine,21 Ocak 2024 Pazar,"Siyasetçi için ya bir akıl tutulmasıdır ya düşüncenin engelsiz dile gelmesi ya da bilincin derinlerden dışavurumudur. “Cinayetler eskiden mertçe işleniyordu.” Ne demek bu yahu? Sanırsınız ki 18. yüzyıl Fransa’sındayız ve namus-onur belası nedeniyle düelloya karar veren iki Fransız beyzadesinin şahitler eşliğinde ve eşit silahlarla bir ormanda yaptıkları düellosunu kastediyor. Sırt sırta geldikten sonra onar adım ileriye doğru yürüyecekler sonra birbirine dönüp ateş edecekler, kim hızlı davranırsa ve daha iyi nişancıysa... Karşılıklı mertlikten bahsedebiliriz. Türkiye’deki cinayetlerin hepsi alçakça, haince, pusu kurularak işlenmiştir. Binlerce faili meçhul vardır, infaz çeteleri görev başındadır, kahvehaneler taranmıştır, insanlar kaçırılmış ve işkence edilerek öldürülmüştür. Meral Akşener’in belleğine göre bu cinayetler şöyle gerçekleşti: Her iki düşman taraf, tıpkı kovboy filmlerindeki gibi sokakta silahlarıyla vaziyet aldılar ve birbirlerine ateş etmeye başladılar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bahriye Uçok mu, Muammer Aksoy mu, Çetin Emeç mi, Uğur Mumcu mu, Ahmet Taner Kışlalı mı, Musa Anter mi, Turan Dursun mu ve diğerleri mi?... Adı üzerinde cinayet. Tek taraflıdır, çekip vuruyorsun. Pusu kuruyorsun. Cinayetin mertçesi mi olur? Seçim kampanyasında iktidarın size karşı tertipleri uç noktalara tırmansaydı mertçe mi olacaktı? Kılıçdaroğlu’na şehit cenazesindeki iktidar kışkırtmalı büyük linç saldırısı mertçe mi olacaktı? Akşener aklında varsa eğer bir adet mertçe cinayet göstersin. Tüm bir faşistçe düşünce ve yaklaşım. Acaba siyasi kariyerinin hangi aşamasında bu fikir kendinde yer etmiş? Cinayetlere mertçe yaklaşırsan devrimcileri ve ülkücüleri önce birbiriyle vuruşturup darbe yaptıktan sonra da onlarcasını asan faşist generallerin eylemlerini de mertçe idamlar olarak değerlendirmeye de varırsın. Yoksa öyle mi? Doğru bir politikadan ayrılırsan cinayetlerin mertçe-mertçe değil diye ayırmaya başlarsın. Doğru politikadan ayrılırsan kurucusu olduğun, seçmende “Yahu bir şeyler yapacak galiba” duygu ve düşüncesini uyandırdığın partini darmadağın edersin. Doğru politikadan ayrılırsan CHP’den bile daha şiddetle ve içerikle doğru bir şekilde eleştirdiğin iktidarın kuyruğuna takılır, destekçisi olur, daha güçlenmesini sağlayacak politikalara sarılırsın. Sanırsın ki İYİ Parti’ye gönül vermiş, iktidardan nefret eden seçmen kitlesini kuyruğuna takıp fareli köyün kavalcısı gibi peşinden sürükleyebileceksin. İYİ Parti’ye oy verenlerin çoğu ülkenin bilinçli kesiminden, göbeklerini kaşıyan adam-kadın değil. Meral Akşener’in nasıl bir kimliğe büründüğünü, Sivas Belediyesi başkan adayının Karamollaoğlu’na “soysuz” diye bağırması karşısında eliyle “mükemmelll” diye işareti ve heyecanla ayağa kalkışı (alkışladı mı aklımda kalmadı) sırasında gördük. Bir liderin hazin çöküşü ile karşı karşıyayız. Seçim öncesi veya sonrası, partisi içinde kalan birkaç aklı başında insan da büyük bir hayal kırıklığı ile safları terk edecektir. Bence Özlale de Bilge Yılmaz da...",https://www.cumhuriyet.com.tr/yazarlar/orhan-bursali/meral-hanimin-mertce-cinayetleri-uzerine-2165607
Orhan Bursalı,İnsan seçimlere katılmaya utanır,15 Ocak 2024 Pazartesi,"Şüphesiz iktidardan bahsediyorum. Bütün ağırlıklarıyla ülkenin-milletin üzerine çökmüşler. Öyle ki milleti-seçmeni bu adeta Ağrı Dağı kadar büyük ağırlık ve medyanın bitmez tükenmez yalan propagandası altında, başını kaldırıp “Hey neler oluyor?” diyecek ve belini doğrultacak, olanı biteni, gerçeği görebilecek durumda bırakmadılar. Bir yanda ENAG’nin gerçeğe yakın pahalılık ve enflasyon hesaplamaları. Öte yanda TÜİK’in gerçeğe en uzak pahalılık ve enflasyon hesaplamaları... Yarattıkları ekonomik çöküşten, tüm yükü çalışanların emekçilerin alın terinin daha büyük gaspı ve daha derin yoksullaşması ile kurtulma politikaları... Geçen yıl ekonomide dünya çapında bir “NAS” uygulaması başlattılar. Faiz sebep enflasyon sonuç palavrasıyla... Neredeyse Saray’a ekonomi Nobel’i istekleri patlayacaktı! Saray, “Kimse bana faizleri artırtamaz” diyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu politikaya övgüler düzen iktidarın medya ve trolleri ve tabii ki politikacıları dahil, Mehmet Şimşek’in ekonominin başına getirilmesi ve faizlerin yüzde 40’ı aşması karşısında, utanılacak yüz demiyorum, burunsuz, kaşsız, gözsüz, ağızsız, çenesiz, alınsız, şekilsiz yuvarlak kafalar halinde oldukları için sessiz sedasız kaldılar. Bu faizsizlik politikasını ve üstüne üstlük milyarderlere sunulan kur korumalı mevduat uygulamasını, Hazine boşalınca bu kez milleti soyup soğana çevirmek ve tam çökertmek için kasten yürürlüğe koyduklarını düşünüyorum. İktidarda, “NAS” palavrasının bugünkü sonuçları üreteceğini görecek bir tek adamın bile olmadığını mı düşüneceğiz. Bilerek, kasten, planlı programlı çökertme politikası... Kredi derecelendirme kurullarının son artırımına alkış tutuyorlar ama ülke yatırım yapılabilecek ülke konumundan beş basamak daha geride çırpınıyor. Bu arada Kuzey Irak’ta peş peşe çok sayıda şehit haberleri geliyor. Uzmanlar eleştiriyor, geçici üs bölgelerinin yanlış olduğunu, PKK’lilerin saldırılarına açık halde olduklarını yazıyor söylüyorlar. Pençe-Kilit operasyon stratejisinin mucidi olduğu söylenen Hulusi Akar’dan hiçbir açıklama görmüyorum. CHP’nin konu ile ilgili Meclis’in toplanması önerisini öncelikle kendisinin talep etmesi ve Meclis’i bilgilendirmesi gerekirken normal bir demokrasi ve ülkede... Ama bu ülkede iktidarda oturanların hiçbiri asla yanlış yapmaz, asla hesap vermez... Her şeyleri doğrudur... Çaycısının bile... Milletin karşısında böylesine müthiş bir bütünleşik (yalandan örülmüş) duvar var. İnsanları üç kuruşa muhtaç, evine ne götüreceği, yaşamını nasıl sürdürebileceği en sıradan varlık sorununa odaklı bir hale getireceksin, elini gözünü belini kulaklarını beynini bağlayacaksın ki başını kaldıramasın... Hesap soramasın. Şu emekli maaşlarını, işçi ve memur maaşlarını üç kuruş artırsa da günü kurtarsak düşüncesi içine hapsedeceksin... Açık ve seçik, bu amaçla seçim odaklı maaş düzenlemelerine sarkıtacaksın. Cebine bu muazzam pahalılık karşısında 3-5 bin lira girerse kurtulabileceği düşüncesini pompalayacaksın. Bu iktidarın yerine kurulabilecek tüm iktidarların daha iyi olabileceğini düşündürtmeyeceksin... Cehalet zor zanaat kardeşim, diyeceğim; kendisi için belki en kolay şeydir ama ülke, gelecek ve toplum için en felaket olanı. Bu iktidarın baştan beri yaptığı düşünme yetilerini gasp etmek... Eleştirel düşünceleri polis jopları, plastik mermileri ve jandarma baskısı altında kımıldayamaz duruma getirmek. Bu amaçla anayasayı ve yasaları iğdiş etmek... Emre amade özel mahkemeler ve Yargıtay daireleri kurmak. Ülkeyi çökertenler, şimdi seçmenin karşısında “Türkiye Yüzyılı” diye bağırıyorlar. Bırakın bunu, insanın seçmen karşısına çıkması bile utanılacak bir duruma gelmişken... *** Sahi noldu ahım şahım anayasaya sahip çıkma Ankara yürüyüşü, en azından şu tarihe ertelendi açıklaması? Yoksa?!",https://www.cumhuriyet.com.tr/yazarlar/orhan-bursali/insan-secimlere-katilmaya-utanir-2162999
Orhan Bursalı,Sansürü ve baskıyı bildiri ile protesto,16 Ocak 2024 Salı,"CHP, anayasayı savunacağı, çok doğru bir karar olan Ankara mitingini iptal ettiğini açıkladı. Ben ertelendi diye algılamıştım ama iptal. İktidar belki de gizli kanallardan CHP’ye artık anayasaya uyacağız, miting yapmayın görüşünü iletmiştir. Fakat bu konuda hiçbir kulis duyumu da yok. Tam tersine “Başkan Erdoğan” (sevdiği hitap bu) Meral Akşener’e telefon etmiş ve iktidar nezdinde onu onurlandırmış. (Buna sokak dilinde siyasi olarak elense ile yanına çekmek denir). Ama aynı telefonu mesele şehit askerler konusunda birlik beraberlik mesajı vermekse niye muhalefet lideri Özgür Özel’i devre dışı bırakmış? Esasa gelelim, anayasayı savunacak mısınız yoksa baştan sona madde madde çiğnenmesini “olacak o kadar” diye seyre devam mı? Bırakın anayasayı, yasalarda bile suçluk bir yeri olmayan, tamamen keyfi gözaltılar, yasaklamalar, tehditler, gözaltılar, tutuklamalar... Tamam gazeteci örgütleri durmadan protesto bildirileri yayımlıyor... Bunlar kayda geçiyor ama yıllardır bu böyle ve baskının ardı kesilmiyor... Harika Bir Haber Türkiye’nin En Geniş Kapsamlı İşitme Cihazları Best Hearing Aids Bir RTÜK adamı, ekranlarda hoşuna gitmeyen konuşmalardan kafasına göre suç çıkartıyor ve ekran karartmalardan tutun ağır para cezalarına, gözaltılarına kadar, tam bir keyfi rejimin, “kanun benim” davranış biçimlerinden örnekler sunuyor her an. Yetmedi, yasaklamalar dizi temalarına kadar uzanıyor: Tarikat ile normal yaşam arasındaki ilişkileri tartışan, ilgi çeken Kızıl Goncalar dizisi bir son örnek. Tarikatçılar mutsuzmuş. Bu ülkede tarikat ve benzeri cemaatlerin yasak olduğunu haykırmanın bir anlamı yok. Çünkü iktidar (öncekiler tüm sağcı iktidarlar dahil) toplumu tarikatlaştırmak ve tarikat cemaat kümeslerine sokmak için özel devlet destekli politikalarını sürdürüyor. Ülkede yasalar geçersiz. RTÜK adamı, tek tek veya bazen toplu olarak avlıyor... Medyada bir toplu çıkış yok. Oysa etkili ve ciddi bir protesto iktidarın haksız hukuksuz baskılarına karşı bir dengeleme girişimi olarak kayda geçebilir ve etkili olabilir. Hayır hepimiz, partiler dahil, iktidarın tüm muhalefeti medya/basın dahil, kendi içine, kendi benliğine, kendi hapishanesine kapatma baskılarını kabul etmiş durumdayız. Şüphesiz ki anayasa ve yasadışı her türlü iktidar uygulamalarına, siyasi terör dışında bir içerik arıyorum bulamıyorum. İktidar sürekli olarak anayasal ve yasal sınırların dışında yaşıyor. Bu noktaya da adım adım geldi, hep el yükselterek... Dört yıl çok zor geçecek ve artık her şey çok geç olacak.",https://www.cumhuriyet.com.tr/yazarlar/orhan-bursali/sansuru-ve-baskiyi-bildiri-ile-protesto-2163340
Orhan Bursalı,Her şey kurumların kimliklerini yitirmesiyle,14 Ocak 2024 Pazar,"Güncel yaşamda zeki sandığınız bir adam, dünyanın çoktan çözdüğü sorunlar karşısında, geleneksel bir kültürel tıkanma içine hapsedilmişse aptallık birikmiş ve koyulaşmış toplumsal cehalete dönüşmüş demektir. Geri kalmış ülkelerin dünyaya göreceli olarak az açılmış halkları, bu hapishanenin mahkûmlarıdır. Bedelini toplum olarak öderiz. Televizyon, otomobil, gökdelen, telefon, AVM geleneksel kültürün pencerelerinin bazılarının açılmasını sağlayabilir. Fakat hepsini değil. Tarihte bu pencereleri devrim adı verilen toplumsal depremler açmıştır. Yazı ile, dinlerle, bilimle, sanatla, teknoloji ile, felsefe ile ve örgütlenmiş toplumların insan ilişkileri bağlamında bilinçlenmeleri sonucu gelen bu devrimler, çağdaş dünyayı yaratmıştır. Fakat bu aydınlanmalar dünya toplumlarına, coğrafi, tarihi nedenlerle, homojen olarak dağılmamıştır. Türkiye insanı sayısız güncel konuda kaygı veren bir vurdumduymazlık sergiliyor. Giderek daha karmaşık hale gelen dünyada cahil toplumların geri kalması, dünyadaki değişmelere olumlu tepki verememekten kaynaklanıyor. Açılmamış kültür pencereleri dünyayı algılamalarına olanak vermiyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bizde bir politikacı büyük bir hata yapıyor ya da suç işliyor. Ama bir şey olmamış gibi işine devam ediyor. Toplumdan ses çıkmıyor. Toplum kültürünün o penceresi kapalı. Aynı suçu işleyen Avrupalı işinden oluyor ya da istifa ediyor. Yetersizlik, toplumsal cehaletin her alana yansımasıdır. Eğitim tam bir yamalı bohçadır. İlkokuldan üniversiteye kadar her eğitim kurumunun devlet, özel, vakıf türleri var. Toplumsal kargaşa açık olarak gazete ve televizyonlara yansıyor. Hiçbir uygar ülkede bu kadar kaza, kadın cinayeti, bu kadar yolsuzluk, bu kadar yasadışılık, kural tanımazlık, polis baskısı, suçlu gazeteci, hiç suçu olmayan politikacı, alay edilen politikacı var mı? Bunların çokluğu Türkiye’yi Avrupa’dan uzaklaştırdı. En iyi dostlarımız, Türkiye’de arsa ve bina alan petrol şeyhleri. Bunlar dünya basınından öğrendiğimiz kadar, dünyanın en zengin despotları. Cahil toplumun demokrasi hikâyesi seçimde bitti. 1950’den bu yana içini boşalttığımız demokrasi kavramını, aynı şekilde içini boşalttığımız “din”le birlikte, bu toplumun düşsel standartları olarak dayattık. Her şeyin sonu, bütün kurumların kimliklerini yitirmesiyle geldi. Her kurumun adı var, bazen görkemli yapıları var. Ama etkinliği simgesel. Toplumsal cehalet temelde bu anlama geliyor. Büyük Millet Meclisi, anayasal kurumlar, öğretim, sendikalar, demokrasi, hukuk, yasalarla ve uluslararası uygulamalarla tanımlanmış işlevlerini yerine getiremiyorlar. Toplumun cahil geleneğinden miras kalmış kapalı pencereleri var. Bunun en basit örneğini seçimde görüyoruz. Partiler, yıllardır hırsız, soyguncu vb., diye suçladıkları parti ile koalisyon yapmak için kuyrukta. Politika dediğimiz sözde demokratik mekanizmanın, halkı yalanla avutuyor. Bizde demokrasi, politikacılar arasında oynanan oyunun adına indirgenmiştir. Bunun sağdıçları da gazetecilerdir. Demokrasi insanlar arasında eşitlik olduğunu ifade eder. Bu adaletin de tanımıdır. Bizdeki gelişme Türk toplumunu bugünkü kaosa getiren ve Cumhuriyetin bütün kazanımlarını yok eden bir ters mekanizma sonucudur. Uygarlık, kişisel aklın kazanımlarının toplumsal akla dönüşmesi ve orada birikmesidir. Bu birikim zamanla oluyor. Uygarlık daha ulaşılmamış bir ideal. Kişiler binlerce yıl önce bugün hâlâ ulaşılmamış insani idealler tanımlamış olabilir. Çünkü modern bilimin keşfettiği gibi, insan hep aklıyla değil, duyguları ve tutkularıyla da davranıyor. Örneği de uygar diye bildiğimiz toplumların son bir yüzyılda dünyayı sürükledikleri savaşlar. *** Yukarıda size Doğan Kuban bilgenin yıllar önce yazdığı “Akıl ve Oy” başlıklı yazısını çok özetleyerek sundum. Yeniden merhaba...",https://www.cumhuriyet.com.tr/yazarlar/orhan-bursali/her-sey-kurumlarin-kimliklerini-yitirmesiyle-2162697
Orhan Bursalı,Hilafet-laiklik çatışmasına doğru mu?,04 Ocak 2024 Perşembe,"En büyük tehlikelerden birine doğru mu kayıyor ülke? Öyle gözüküyor. Filistin’i, Gazze’yi savunmak bahanesiyle, üstelik Karaköy’ü ve Eminönü’nü tabii ki köprüyü de kapsayan tamamen iktidar destekli bir mitinge damgasını vuran, hilafet bayraklarının açılması ve halifelik isteklerinin dile getirilmesi oldu. Milli İrade Platformu imiş düzenleyen, TÜGVA’cılar, Bayraktarcılar ve İsrail’e Gazze soykırımı savaşında her türlü ihracatı yapan iktidarın etekleri altındaki şirketler dahil iyi mi? TÜGVA’cı oğul İsrail’e mal satan sermayeye de boykot çağrısı yapmış. Üst üste yığılmış, birbirine dolaşık bir platform. Başında, iktidar. Altında hilafetçiler ve her türlü cinsten destekçi. Şu artık kanıksanmış bir durum: Yargı hilafet çağrılarına suspus. İktidar hilafete karşı mı? Hayır veya sanmıyorum. 15 yıldır Saray’ın aktif destekçileri arasında RTE’yi halife olarak gören nitelendiren yok muydu? Vardı. Pankartlar da asılmadı mı? Evet. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet 2008’lerden itibaren RTE Ortadoğu İslam ülkeleri arasında Müslümanların lideri propagandası ile pohpohlanmadı mı? Bu amaçla Filistinlilerin dramı kullanılmadı mı? “Van Minüt” ile İsrail’e karşı nefret tırmandırıldı, Mavi Marmara sözde yardımı ile Gazze’de onlarca kişi bile isteye İsrail’e kurban verildi (2010). Mısır’da yoğun örgütlü siyasal İslamcı şeriatçı Müslüman Kardeşler’le kader ve işbirliği de bu politikaların parçası olarak devreye sokuldu. Eğer bunlar başarılı olsaydı, İslam dünyasının liderliği iddialı bir konuma yükseltilecekti. Bu hilafet rejimi ve halifelik demek olacaktı. Artık Müslüman dünyanın lideri olmuş bir politikacıyı herhalde Türkiye de onurlandırır, giydirir, kuşatır, kılıç taktırır, taçlandırırdı! Tam da geç kalmış akademisyen kılıklı, iktidar destekli biri “seküler hilafet” diye bir zırva yumurtlayıvermesin mi… Bunların hepsi iflas etti. Bu anlayış ülkeyi de yedi bitirdi ve çökertti. Fakat iktidar, tüm tarikatçıları, cemaatçileri besliyor büyütüyor ve onlar da aslında şeriatı ve halifeciliği besliyor toplum içinde. Bir gerici tarihsel kuşatma sürdürülüyor. Milli eğitim bakanıyla, adalet bakanıyla ve tüm diğerlerinin destekleriyle... Sivil toplum örgütleriymiş!... Sevsinler hepsini ve bunu diyenleri... Bu çabalar ülkede sadece çatışmayı körükleyebilir. Ülkeyi iyice geriletir, çıkmaza sokar, yoksullaştırır ve daha da çökertir. Çatışma yaratır... Yoksa bu mu istenmekte? Bu potansiyel büyütülüyor. Böyle bir potansiyel iyice ortaya çıkarsa, artık ne ülke dünkü olur, ne iktidar iktidar... Ben trenin çoktan kaçtığını görüyorum. Hilafet yaygaraları ve iktidarın bu yoldaki destekleri, sadece Atatürk’ü büyütüyor ve laik rejimi savunanları ön plana çıkaran sonuç üretiyor. Yeni bir Aydınlanmanın ateşine körük basıyor. Fakat iktidar? Saray? Nereye kadar?",https://www.cumhuriyet.com.tr/yazarlar/orhan-bursali/hilafet-laiklik-catismasina-dogru-mu-2159057
Orhan Bursalı,ABD 2. Savaş sonrası düzeni korumak istiyor,22 Ocak 2024 Pazartesi,"Evet bazen bugünkü kurulan Amerikancı-Batı çıkarlarına uygun dünya düzenini anlamak için bellek tazelemek gerekiyor. Bu fırsatı, Oxford Üniversitesi’nin yayımladığı ve bir süredir İstanbul Kültür Üniversitesi Yayınları’nca çevrilen ve temel konuları “çok kısa bir başlangıç” olarak sunan kitaplardan “Soğuk Savaş” ile yakaladım. (*) Ana hatlarıyla bildiğim konu olmakla birlikte, bir tarih profesörünün daha geniş kaynaklara dayanarak öz olarak hazırladığı, şüphesiz Batıcı dil vurguları ağırlıklı ama nesnel olayları çarpıtmadığı kısa araştırma, bugünü daha iyi anlamamıza yardımcı oluyor. Çok uzun bir dönemi değerlendiriyor cep kitap: 1945-1990 arası. Bugünkü dünya düzeninin kuruluşu, Soğuk Savaş ve sonra yumuşama dönemi bu kadar kısa anlatılabilirdi. Amerika “gerçek güvenliğini”, aslında tüm dünyayı neredeyse kapsayan ve temel mevziler olarak ilan ettiği ülke bölge ve üslerde kuracağı kara, hava ve denizi kapsayan bütünleşik bir savaş ağı ile sağlayacaktı. Burada güvenlik diyorlar ama bu dünya çapındaki savaş ağı idi; işgal, zapt, güç aktarma, hükümetler devirme, yandaşları iktidara getirme, CIA’nın iplerinin salınarak gizli saklı cinayet, komplo, kışkırtma operasyonlarıyla siyasi amaçlarına ulaşma amaçlı bir sürekli savaş ve baskıya dayanacaktı. Mesela Türkiye’de askeri darbe yapmak da Amerika’nın güvenliği perdesi altındaydı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Amerikan askeri gücü yeni dünya düzeninin temel öğesi” idi. Truman ve Roosevelt yönetimleri “deniz ve hava kuvvetlerinin rakipsiz kalması, Pasifik’te güçlü bir askeri mevcudiyet, Batı yarı kürede egemenlik; mağlup rakipler İtalya, Almanya, Avusturya ve Japonya’nın işgalinde merkezi bir rol ve atom bombasında tekel” politikalarında ısrarcı oldular. Bu askeri güç egemenliği ABD’nin dünya çapındaki ekonomik çıkarlarının da bekçisi olacaktı. Milliyetçi tüm bariyerler yıkılacak ve tüm dünya tek bir serbest piyasanın egemenliğine girecekti. Dünya Bankası, IMF ve Bretton Woods anlaşmaları bunun için yapıldı. İkinci Dünya Savaşı sırasında bile gayrisafi milli hasılasını iki katına çıkartmıştı ABD ve bütün bu kararlardan ABD yararlanacaktı: “..Bu çok taraflı ticari rejimden dünyanın lider konumundaki kapitalist devleti ve savaş sonunda dünyada mal ve hizmetlerin şaşırtıcı biçimde yüzde 50’sini üreten ABD’nin yararlanacağı kesindi.” ABD’nin çıkarları ile idealleri bu noktada iç içe geçmişti. İlginç bir şekilde Amerikalılar kültürel anlamda da seçkin olanlar ve olmayanlar ayrımı yapıyor ve tabii ki dünyayı yönetme hakkının kendilerinde olduğunu ileri sürüyordu. Ülkelere refahı kendileri getirebilirdi... Tarihi ele geçirdiklerine göre tarihe boyun eğdireceklerdi... Tek sorun baş düşman Sovyetler Birliği idi. ABD, dünya zenginliklerine, kaynaklarına erişmesini engelleyecek ve bu kadar uygun savaş koşullarında patlayan Amerikan hizmet ve mal satışını önleyecek her şeyi düşman olarak görüyordu. Solun dünya çapında yükselişi, en büyük düşmandı ve her yerde ezilmeliydi. 1947’de Sovyetler’i her yönden askeri olarak sarma stratejisini uygulamaya koydu ve Yunanistan ile Türkiye’yi Marshall ekonomik ve askeri yardım kapsamına aldı. Bir de tabii petrolleri nedeniyle Ortadoğu’yu da Sovyet tehdidine karşı kontrol altına alacaktı. Bu uzun bir konu. Dünya yine de ABD’nin tek yönlü askeri tekelinin dışına çıkacak ve iki kutuplu dünya oluşacaktı. Bir de Çin ortaya çıkacaktı... ABD, 1947 düzenini bir şekilde korumak için çırpınıyor ama boşuna. (*) Robert J. McMahon, Soğuk Savaş, çeviri: H. Hande Orhon Özdağ, İKÜ Yayınevi, 2023.",https://www.cumhuriyet.com.tr/yazarlar/orhan-bursali/abd-2-savas-sonrasi-duzeni-korumak-istiyor-2166054
Orhan Bursalı,Yok mudur bahtı kara milleti adaletsiz vergiden kurtaracak?,27 Kasım 2023 Pazartesi,"Bildiğimiz konudur, Namık Kemal’in şiirindeki en çarpıcı mısra şudur: “Vatanın bağrına düşman dayamış hançerini/ Yok mudur kurtaracak bahtı kara maderini?” Mustafa Kemal Atatürk 1921’de Meclis konuşmasında Namık Kemal’i şöyle yanıtlar: “Vatanın bağrına düşman dayasın hançerini/ Bulunur kurtaracak bahtı kara maderini.” Bizim vergi sistemi ücretlilerin bağrına saplanmış bir hançerdir. Hiçbir iktidar da bu hançeri çekip çıkarmaya ve adaletli bir vergi sistemine adım atmamıştır. Türkiye’nin vergi gelirleri yükünü hep çalışanlar üstlenmiştir. En çok vergi verenler sahnede ödüllerini alırlar ama o sahneye halkı temsilen bir ücretli hiç çıkarılmaz! Çünkü sistem durmadan zenginlere çalışır. Dr. Arzu Çerkezoğlu’nu çok başarılı buluyorum. Emekçi sınıflarına “Çerkez” tutkusunda, biatında milim oynamaz. 13 Kasım 2023 Pazartesi günü İstanbul’dan Ankara’ya #GelirdeVergideAdalet yürüyüşü başlattılar ve 17 Kasım 2023 günü Ankara’da bir mitingle sona erdi. Fırsat bu fırsat bizim TV’lerde vergi ve gelir adaleti konusunda öyle bir iki geçiştirilen program değil, yürüyüş haftası boyunca çok ciddi yorumlar, raporlar, incelemeler ekranlarda dolup taşmalıydı. Biz, “Yahu kim izleyecek, bu programlar reyting de getirmez ilan da” düşüncesindeyiz. TV’de program yapan bir arkadaşıma bir rock müzisyenini önermiştim, söyleşiler arasında en düşük reytingi almıştı ve sonra kendi bildiği reytingi yüksek kişilerden hiç sapmamıştı! Otobid ile zahmetsiz satış. Otobid Fiyatı Gör Ücretli millet çok vergi verir, milli hasıladan az pay alır. TÜİK, 2022 Gayrisafi Yurt İçi Hasıla IV. Çeyrekte Gayrisafi Yurt İçi Hasıla (GSYH) 2022 yılında yüzde 5.6 arttı, saptamasını yaptıktan sonra diyor ki: “4. çeyrek verilerine göre emeğin Gayrisafi Katma Değer içindeki payı (işgücü ödemeleri) yüzde 25.2’ye geriledi. 2019’un 4. çeyreğinde yüzde 32 olan emeğin payı 4 yılda yaklaşık 7 puan azaldı. Aynı dönemde sermayenin Gayrisafi Katma Değer içindeki payı (net işletme artığı) ise yüzde 51.5’ten yüzde 56.7’ye yükseldi...” (DİST açıklaması) Yani emekten sermayeye gelir transferi.. Bu yeni de değil. Emeğin Gayrisafi Katma Değer içindeki payı 2016’dan beri düşüşte. 2016’da bakın hele, yüze 36.3 olan emeğin payı, 2022’de yüzde 26.5’e düşerken sermaye payı 2016’da yüzde 47.5’ten 2022’de yüzde 54.5’e yükseldi. DİSK’in ekimde yayımladığı ücret kemiren vergi raporu önemliydi: - Çalışanlar bir yandan yüksek enflasyon bir yandan adaletsiz vergi ve kesinti yükü altında eziliyor. 2023 Ocak ayında yaklaşık 1.300 TL gelir vergisi ödeyen bir çalışan 2023 Ekim’den itibaren 3.500 TL gelir vergisi ödüyor. - Yüksek enflasyon nedeniyle büyük alım gücü kaybı yaşayan çalışanların, eline geçen net ücretleri de yılın ikinci yarısında artan vergi ve kesinti yükü nedeniyle giderek düşüyor. - Gelir vergisi tarife dilimleri ve oranları adil biçimde düzenlenmediğinden çalışanların üzerindeki vergi yükü artıyor. Çalışanların yıl içinde aldığı ücret zammının önemli bir bölümü vergiye gidiyor. Şirketlerin pek çoğu toplamda baktığınızda çalışanlardan daha az vergi ödüyor. Millet dolaylı vergilerle alabildiğine sömürülüyor. Katmadeğer vergileri (KDV), gelirlerinde 20 kat, 50 kat, 100 kat fark olan tüketiciler arasında bir ayrım yapmadan, herkesten aynı vergiyi kasa başında kesip alıyor. Adaleti sağlamak için mesela zengin kesimlerden harcamalarından-tüketimlerinden basamaklı bir ekstra KDV alınmıyor. İktidar IMF programlarının en keskinini uyguluyor. IMF’den çok daha düşük faizli mesela 50 milyar dolar kredi neden almadığına ilişkin bir başka yorum getirebilirsiniz: “IMF’nin ekonomik önlemler programı iktidarı tatmin edecek kadar ağır olmadığı için.” Evet, Milletin bağrına iktidarlar dayamış hançerini/ Yok mudur kurtaracak bahtı kara maderini?",https://www.cumhuriyet.com.tr/yazarlar/orhan-bursali/yok-mudur-bahti-kara-milleti-adaletsiz-vergiden-kurtaracak-2145160
Orhan Bursalı,Bir Ömür Akyüz gelip geçti,04 Aralık 2023 Pazartesi,"Dün Ömür Akyüz’ü yolcu ettik. Boğaziçi Üniversitesi’nde fizik profesörüydü. Son dersini verdikten hemen sonra aniden rahatsızlanmış ve hastanede kurtulamamış. Ömür Akyüz için kan aranıyor mesajını aldıktan bir gün sonra kaybettik, haberi geldi. Durun bir hesap yapmalıyım. Cumhuriyet Bilim ve Teknoloji 1986 Şubat’ında yayımlandı ilk kez. Sonra 2016 Nisan’ında ise HBT... Bu yayıncılığın içinde hep Ömür Akyüz vardı. Yazdı, eleştirdi, bilgilendirdi, danışmanlık yaptı, küstü, siz adam olmazsınız dedi... Yayıncılık hayatımızın içinde hep Ömür hocamız olarak rol oynadı, yol gösterici olarak. Özlem Yüzak’ın Boğaziçi’nde hocası oldu. HBT’nin Bahçeşehir Üniversitesi’nde düzenlediği tüm konferansların yılmaz bir izleyicisi, söz alıcısı, eleştiricisi, katkıda bulunanıydı... Reyhan Oksay, “Eyvah ki eyvah, şimdi bizi kim eleştirecek?” dedi kayıp haberini aldığında. HBT’yi Boğaziçi çevresinde bulamayınca hemen arardı. Kendisine bulamadığı HBT’leri gönderdiğimiz çok oldu. Eve gelince hemen oturdum, Ömür’ü bu yazıyla yolcu etmek için. Bilgisayarımdaki geçmiş yazı depolarında Ömür Akyüz’ü aradım. Ne çok yazı geldi önüme. Bazen bir not bazen iyi bir yazı bazen bir katkı olarak. Dilbilime meraklı, sözcüklere meraklı, kavramlara meraklı... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Celal Şengör, bir yazısının dipnotunda şöyle yazmış mesela: “Muhterem dostum fizik profesörü Ömür Akyüz bana bir not yolladı ve kullandığım Türkçe fizik terminolojisinin yanlış olduğunu söyleyerek bana neleri kullanmam gerektiğini yazdı: Yerçekimi yerine kütleçekimi, izafiyet yerine görelilik; dört temel kuvvetin adları: Kütleçekimi, elektromanyetik, yeğin ve zayıf çekirdek kuvvetleri. Öğretmenliğini benden hiçbir zaman esirgememiş olan Ömür’e teşekkür borçluyum.” Dergideki yazılarda ısı-sıcaklık kavramlarının yanlış kullanımını eleştirirdi. Bazen ısı yerine sıcaklık kullanılmış, bazen de tersi. Yahu bunu kaç kez size yazacağım derdi. O yazısını buldum, girişi ve bazı noktaları: ISI mı SICAKLIK mı? Albert Einstein ve Leopold Infeld “Fiziğin Evrimi” adlı kitaplarında “Bu iki kavramı (yani ısı ve sıcaklık) birbirilerinden ayırt etmek, bilim tarihinde inanılamayacak kadar uzun bir zaman almıştır...” demekteler. Bu ayrım, bilimsel olarak ilk yapılalı tam 250 yıl geçmiş olmasına karşın konuşma diline henüz giremedi. Konuşma dili bir yana ciddi olması gerekli yerlere bile girememiş görünüyor. Gazetelerde ve televizyonlarda hava durumu sunanların dışında pek doğru kullanan yok. Reklamlar ise iyice rezalet, deterjanlar hep “her ısı derecesinde” kullanılıyor. En iyi denebilecek bir marka çamaşır makinesinin sıcaklık ayar düğmesinin altında “ısı ayarı” yazıyor... DERECE ile ölçülen daima SICAKLIKtır. ISI ise kalori ya da joule (jül değil, cul) ile ölçülür... Isı, bir cismin içine dışarıdan verilen ya da o cisimden dışarı alınan enerjidir. Sıcaklık ise cismin içinde tutulan enerjinin bir ölçüsü, kabaca yapısındaki moleküllerin ortalama enerjisidir... *** Çok yazısı var, bulabildiğim tüm yazılarını bir HBT e-kitabına dönüştürme düşünceme Cem Say da çok iyi olur dedi. Güle güle sevgili Ömür Akyüz, yolun açık olsun, bizde yaşamayı sürdüreceksin.",https://www.cumhuriyet.com.tr/yazarlar/orhan-bursali/bir-omur-akyuz-gelip-gecti-2147724
Orhan Bursalı,"Yahu durun, amaçları AYM’ye diz çöktürmek boyun eğdirmek!",13 Kasım 2023 Pazartesi,"Ülke haklı olarak yıkılıyor. Yargıtay 3 No’lu Dairesi’nin Anayasa Mahkemesi’ni tanımayan, Meclis’e sataşan akıl, anayasa dışı ve açıkça suç oluşturan kararı esaslı bir direnişle karşılaştı. İktidar ve kendine bağlı yargıçları nasıl anayasa dışı davrandıklarını teşhir etmek açısından bu direniş önemli... Ama meselenin özü gözden kaçmamalı. Anayasa Mahkemesi’ni ne lağ vedebilirler ne değiştirebilirler ne ortadan kaldırabilirler. Bunu ancak bir “hükümet (askeri) darbesi” gerçekleştirerek, Meclis’i feshederek, olağanüstü hal ilan ederek; askeri, Emniyet’i, jandarmayı da devreye sokarak, belki siyasi tutuklamalara giderek... Bunu sonucunda yeni bir kurucu meclis kurgulayarak yeni anayasası dayatarak yapabilirler. Komik bir şey söylediğimin farkındayım. Tabii ki Meclis’te de anayasayı değiştirmeleri mümkün. 175. madde bu konuyu düzenliyor. 200 milletvekili imzalı önerge verir. 360 milletvekili bunu onaylarsa, cumhurbaşkanı öneriyi halkoylamasına götürebilir. En az 400 milletvekili Meclis’te onaylarsa, cumhurbaşkanı anayasa değişikliğini imzalayarak yürürlüğe koyar. Meclis’te Cumhur İttifakı’nın bunu yapacak gücü yok; 323 milletvekili var. Referanduma götürmeleri için 37 milletvekili daha gerekli. CHP, İYİ Parti, DEVA, Gelecek, DP, Saadet veya Emek ve Özürlük İttifakı (HEDEP vb.) destek vermeli. Şimdilik bu olasılık çok çok zayıf. Dahası hiç yok gibi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet O zaman AKP ve adamlarının ve kontrol ettikleri Yargıtay’da nedir bu kıyamet? Adalet Bakanlığı koltuğunda oturan kişinin “İşte gördünüz mü kriz çıktı yeni anayasa gerek” gibi boş laflarının ne anlamı var... Tek amaç var: Anayasa Mahkemesi’ne boyun eğdirmek ve muhalefetin yapacağı tüm itirazları reddetmesini sağlamak. İktidara paralel yargı kurumları gibi, AYM’nin de vicdanını almak. Paçavra gazetelerinin Can Atalay’ın hak kaybına onay veren dokuz yargıcın resimlerini yayımlayarak hedef göstermesi tam bir terördür. Siyasetin ve kurumlarının AYM’ye saldırıları da... Bunu muhalefetten biri yapsa, hapiste çürütürler. 2024’ün 17 Nisan’ında başkan Zühtü Arslan’ın görevi bitiyor. Beştepe tabii ki emin bir kişiyi AYM’ye atayacak ve yeni bir başkan seçilecek. Böylece AYM’de bir adamları daha olacak. Ama bu onları tatmin etmiyor. Biat etsinler istiyorlar... Anayasa Mahkemesi’nin kararları genellikle iktidarı desteklemekte. Mesela CHP’nin, peş peşe gazetecilerin haksız yere tutuklanmasını sağlayan enformasyon yasasının iptali isteğini reddetti! Gazeteci tutuklamaya devam! Acaba diyorum, AYM bu reddi denge amaçlı mı verdi, bilmiyorum, bu vicdanlarının sorusu. Ama ret kararları ülkede basın özgürlüğü üzerindeki iktidar baskısının daha da ağırlaşmasına hizmet etti. Oysa anayasada “Basın hürdür, sansür edilemez” maddesi var. Şimdi CHP milletin malına mülküne iktidarın el koymasına yol açacak maddeler içeren kentsel dönüşüm yasasını AYM’ye götürecek diyelim. AYM, “mülkiyet hakkının sınırlandırılmasını toplum yararına” mı görecek, yoksa kabul edilen yasanın mülkiyet hakkını zedelediğini, kötü uygulamalarla mülkiyet gasplarına yol açacak yorumları içerdiğini görerek yasayı iptal mi edecek? AYM üzerinde estirilen terör, iktidarın yasalarına ses çıkarma, uslu çocuk ol, bak yoksa... amacına yönelik. İktidarın AYM’yi ne değiştirme ne kapatma ne görevden alma gücü var. Umarım üyeler bu terör saldırıları karşısında dimdik dururlar. Okur notu: Geçen perşembe yazınızda CHP’nin bilim ve kültür platformu üzerine Bekir Onur, eğitim öğretim üzerine önemsenmesi gereken katkıyı yaptı. Tarım, orman ve hayvancılık, hayvan sağlığı üyelerinin olması da önemsenmeli; madencilik, çevre, şehirleşme, deprem, su ve konut sorunları ile ilgili üyeler de olmalı; fikir üretilmesi, yönlendiricilik, proje yaratılması açılarından gerekli. Platformun alt birimleri kurulabilir. (Ümit Erdem)",https://www.cumhuriyet.com.tr/yazarlar/orhan-bursali/yahu-durun-amaclari-aymye-diz-cokturmek-boyun-egdirmek-2140375
Orhan Bursalı,Dinozorların yok oluşuna Türk akademisyenler çözüm getirdi,12 Kasım 2023 Pazar,"Bir zamanlar yerkürenin dev yaratıkları dinozorların ortadan kaybolması bilim dünyasının ciddi konularından biri. Onlarca araştırma yapıldı, tartışıldı. En ciddi araştırma, 66 milyon yıl önce Meksika’nın Yucatan bölgesine sahile yakın denize çarpan büyük bir göktaşının yol açtığı zincirleme etkiler sonucu öldüğünü ileri sürüyordu. Ama nasıl? Bu konuda tezlerin hepsi tartışıldı ve itirazlarla karşılaşıldı. Derken önceki hafta bilim dergileri ve medyanın bilim sayfaları yeni bir araştırma ile çalkalandı: Göktaşının çarpması sonucu tüm yerküreyi muazzam bir toz bulutu kapladı, güneş ışınlarının yerküreye ulaşmasını 15 yıl kadar engelledi, otçul dinozorların yediği bitkiler güneş ışınlarından yoksun kaldıkları için yok oldu ve yiyeceksiz kalan dinozorlar öldüler. Araştırma, içlerinde üç Türk akademisyenin de imzasının bulunduğu Belçika Kraliyet Gözlemevi akademisyenlerince yapıldı. Başyazar Cem Berk Şenel’di. Yazarlar arasında Orkun Temel ve kıdemli yazar olarak Özgür Karatekin vardı. Başyazar Cenk Şenel ile geniş bir röportaj ve haber halen piyasada olan Herkese Bilim Teknoloji dergisinin kapak konusu. Denize çarpan göktaşı 15 km çapında, ağırlığı Everest’in 11 kat ağırlığı ve çarpmanın etkisi milyonlarca atom bombasına eşdeğer. Şenel diyor ki: “Fotosentezdeki kesinti küresel boyuttaydı. Paleoiklim simulasyonlarımız tüm okyanus ve kara alanlarında fotosentezin yaklaşık 620 gün boyunca durduğunu gösteriyor. Uzun süreli fotosentez kesintisi, besin zincirinin çökmesi ve dolayısıyla kara ve deniz habitatları için ciddi zorluklar oluşturacak uzun bir zaman ölçeğiydi. Karanlık, soğuk ve gıda eksikliği gibi koşullarda hayatta kalmaya uyum sağlayamamış biyotik gruplar, iki yıl süreli böylesi bir kesintide, kitlesel yok oluşlar...” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Araştırmacıların iklim modeli, is ve kükürtün de katkısıyla oluşan silikat toz bulutun atmosferde 15 yıla kadar kalmış olabileceğini öne sürüyor. Bu süre zarfında küresel sıcaklıkların 15 °C’ye kadar düştüğü tahmin ediliyor. Önemli ve dünyada ses getiren bir araştırmanın ayrıntılarını dergide okuyun. Böyle bir olay milyonda bir olasılıkla gerçekleşebiliyor. Ama gerçekleşince de canlıları yerle bir ediyor. Yerkürede yaşam pamuk ipliğine bağlı. Aslında göktaşına gerek kalmadan elbirliğiyle iklimi değiştiriyoruz ve yaşamı yok etmeye hazırlanıyoruz.. Prof. Dr. Celal Şengör birkaç ay önce dünyanın en eski ve saygın bilim akademilerinden Accademia dei Lincei’ye üye seçilmişti. Önceki gün akademide Şengör’ün üyelik kabulü ve konuşması vardı. Celal hoca kürsüye çıkınca, Atatürk’ün ölüm yıldönümü olduğunu belirterek, izninizle 1 dakikalık saygı duruşunda bulunacağım dedi. Ve hazır ola geçti. Toplantıda hazır bulunan Celal Şengör’ün oğlu Dr. Asım Şengör’ün çektiği video görüntülerinde, Akademi üyelerinin önce ne olduğunu anlamadıkları, sonra ise hepsinin birer birer ayağa kalkarak saygı duruşunda bulundukları görülüyor. Akademi İtalyan bilim insanı, doğabilimci Federico Cesi tarafından İtalya’da 1603 yılında kuruldu. Galileo Galilei akademinin entelektüel merkeziydi; Galileo, akademiye atfen “Galileo Galilei Linceo” adını benimsemişti. Kurucusu ve hamisi Cesi’nin 1630’daki ölümünden sonra akademi uzun süre etkinliğini yitirdi. 19. yüzyılda akademi, İtalya’nın hem edebiyat hem de bilimi kapsayan ulusal akademisi haline geldi. Kurucusu Cesi, botanik tutkunuydu, aristokrat ailedendi ve aile bulundukları bölgenin de aristokrat yöneticisiydi.",https://www.cumhuriyet.com.tr/yazarlar/orhan-bursali/dinozorlarin-yok-olusuna-turk-akademisyenler-cozum-getirdi-2140105
Orhan Bursalı,Umutsuzluk ve duygusal kopuşta ilk aşama aşıldı görünüyor,06 Kasım 2023 Pazartesi,"Beklenti CHP’deki değişim üzerine yazı. Biliyorum. 100 yıl ile hesaplaşmayı aralıklı olarak sürdüreceğim. Çünkü geleceğe bakmalıyız. Keşke CHP de yüzyıllık parti olarak bir hesaplaşmayı da kendisi yapabilse... CHP kurultayları lider seçimi odaklı oluyor. Tabii bir de parti meclisi ve yüksek disiplin kurulu üyelerinin seçimi yapılır. Mesela kurultaylarda dünyayı ve ülkeyi kısa bildirilerle ele alan bir kongre havası içinde tartışma özler insan, bu tartışmalardan CHP’nin izlemesi gereken yol için de sonuçlar çıkarılabilir. En azından kongre üyeleri ve izleyicileri bir aydınlanma yaşarlar, fakat belki de ne partinin ne de delege ve izleyicilerin böyle kurultay bölümüne ihtiyaçları vardır, ilgi duyarlar. CHP’de ciddi bir hareketliliğe, değişime ihtiyaç vardı. Geniş kesimlerin beklentileri gerçekleşti. Özel, başkanlığa seçilmesi ile bu hareketi yaratmışa benziyor. Sadece bir lider değişimi olarak görmüyorum kurultay sonucunu. Aynı zamanda bir siyaset yapma tarzı, lider odaklı bir yönetim ve karar verme tarzı da değişecektir. Değişmelidir. Beklentim, Özgür Özel’in bir kadro hareketi / harekâtı ile ülke siyasetinde sarsıntı yaratacak ve iktidarı da sarsacak bir yeni politika dönemini başlatmasıdır. Ülkenin, muhalefetin ve CHP’nin parti ve seçmeni ile birlikte buna şiddetle ihtiyacı vardır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu kadro dört koldan, içerikli, sağlam verilerle ve siyasetlerle her gün hallaçlar gibi iktidarın tozunu çıkarmalıdır. Sürekli, düzenli olarak. Millet, ülke toplumsal ve ekonomik olarak hukuk, eğitim adaletsizlikleriyle adeta iktidarın giyotini altında yaşıyor. Yoksulluk, eşitsizlik, IMF’ci politikaların acımasız yönetimi altında acı çekiyor. Bu millete, her zümresine, her ferdine, her hakkına sahip çıkılması gerekiyor. İktidarın saldırılarına karşı güçlü bir savunma sistemi, kalkan sistemi kurulmalı. Yitirilen umudu ve duyguyu her açıdan geri getirerek büyüterek inşa etmek gibi oldukça zor bir görevi var yeni yönetimin. Artık geçmişe bakmanın bir yararı yok. Geçmiş, yapılamayanlardan ve becerilemeyenlerden yanlışlıklardan öğrenmenin zengin bir haznesidir. Buradan doğru sonuçlar çıkarılabilmelidir. CHP önemlidir. Sosyal medyada bir azınlık aktivist reddedici, toptancı, siyah beyaz, ya hep ya hiç bakışlarıyla umutsuzluğu körüklüyor. Oysa hayat iki aşırı uçta değil, iki ucun arasındaki rengârenk bölgede seyrediyor. Zor bir süreç içindeyiz ve beklenti çok yüksektir. Muhalefete, hatta umutsuzluktan iktidar oy vermiş bir kesim seçmene egemen olan duygu durumu bozukluğu ve umutsuzluk hastalığının, kurultayda gerçekleşen bu önemli hareketlilik ile birlikte ilk engeli aşılmış gözükmekte. Şimdi, ikinci, üçüncü, dördüncü ve beşinci engellerin de hızla aşılması sırada. Özgür Özel’in ve arkadaşlarının işi zor, ne düşünüyor bu engeller konusunda, göreceğiz... Not: 21 Ağustos tarihli CHP’de delege avı ayıbı başlıklı yazımda şu vardı: “Birkaç kurultay izledim. Delege hesabı yapanların bazen hayal kırıklığına uğradığını da gördüm. Listelere sokulmayanların delip geçtiklerini de. Kurultay havası ruhu farklıdır. Parti ruhunu devinimden, toplum ve ülkenin acil ihtiyaçlarından, dahası yükselen toplumsal eleştirilerden, yapamadıklarından, başaramadıklarından, bürokratik ve siyasal donmuşluklara karşı başkaldırılardan... alır.” https://www.cumhuriyet.com.tr/yazarlar/orhan-bursali/delege-avciligi-aslinda-buyukihanettir-2110757",https://www.cumhuriyet.com.tr/yazarlar/orhan-bursali/umutsuzluk-ve-duygusal-kopusta-ilk-asama-asildi-gorunuyor-2137804
Orhan Bursalı,"100 Yıl hesaplaşması 5: Cumhuriyet yaratıcı bireyler projesidir, ne kadar başardık?",05 Kasım 2023 Pazar,"Dedik ki, Ata’nın gelecek için bize mirası bilim, akıl ve nitelikli eğitim.. Bu üç altın anahtara iki eklemeyi biz yaptık: Başarabilirsin ve ülke/kendi iradeni başkalarına asla teslim etme. Çünkü Atatürk tüm başardıklarını bu 5 ilkeye dayandırdı. Hayatından yaptığımız çıkarsamalar ve Türkiye Cumhuriyeti’nin Kurtuluş ve Kuruluş macerasını bu 5 ilke ile kavramsallaştırabiliriz. 100 yıllık Cumhuriyete ayrıntılara gömülmeden kuşbakışı bakmak rahatlatıcı ve ders çıkarıcı nitelikte olur. Burada Atatürk’ün bugüne ders olacak bir özdeyişini anımsatayım: Gözüm liyakatten başka hiçbir şeyi görmez. İktidarlar ise yönetici koltuklarına liyakatsizleri, okumuş gibi görünen diplomalı ümmileri, sürekli boyun eğecekleri atamaktadır. Çünkü liyakat sahipleri işlerinin gereğini en iyi yapma iradesine sahipler. Günümüz iktidarlarına kul gereklidir. Gözüm liyakatten başka bir şey görmez, sözü aslında çağdaş ülkelerde zaten sıradan bir uygulamadır. İşin gereğidir. Ama Atatürk bu sözü bu ülkede söylemek gereğini duymaktadır. Ülkede eğitimin kalitesinin sürekli düşmekte olması, liyakati dışlayan iktidarın bilinçli tercihidir. Boş diplomalı yüz binleri kullanışlı eleman olarak gütmek, ideolojik cehaletin yaygınlaştırılmasıdır. Bu Osmanlı’nın toplumu cahil bırak sonra yönet yönteminin günümüzdeki saplantısıdır. Sokrates, binlerce yıl önce söylemiş: “Eğitimin pahalı olduğunu düşünüyorsanız, cehaletin bedelini ödeyeceksiniz.” Sokrates’in bu sözü bir ülkenin ve devletin tümüne yöneliktir ve geleceklerinin olmayacağı mesajını vermektedir. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Bunun bedelini ödüyoruz. İktidar, Atatürk Cumhuriyetinin yüksek kaliteli, parasız, eşitlikçi ve herkese eğitim politikasını bükmek peşindedir. Onlar şunu çok iyi biliyorlar: İnsan aklı, insan beyni konformisttir, sıradan davranmayı, kolayı, basiti düşünmeyi ve yapmayı sever, tercih eder, seçer. İnsan aklı eleştirel düşünmek sakatlığını yaşar, kendisine söyleneni hiç araştırmadan kabul eder, taraftarı olduğu lider ve yöneticilerinin her söylediğine inanmak eğilimindedir. Geniş çoğunluk, merak ve sorgulama eksikliği içinde yaşar. Eleştirel düşünmek, çaba ister uğraş ister; acaba, öyle mi sorularını sorar. Ancak böyle, beyinlerimiz bile ait olur. Yoksa başkalarının söylediklerinin kulu kölesi oluruz. Beyinlerimizi başkalarına emanet etmek, güdülme hastalığı yaratır. Ben gelecek için umutluyum. Çünkü Türkiye’nin bu ekonomi ve bu eğitim düzeyiyle paradokslarla yaşayamayacağına inanıyorum. Toplum geleceksiz, vizyonsuz olamaz. Dünyanın gittiği yön ile çelişen bir toplum olarak ayakta kalamayız. Eninde sonunda bu yola gireceğiz, buna mecburuz. Önceki yazımda, Cumhuriyetin ana konulardaki başarılarını ve artık geri döndürülemez bir yola girdiğini yazmıştım. Bugün yaşadıklarımızı anlamak için yine Atatürk’ün bir öngörüsünü paylaşacağım. Bu sözü görmemiştim. Ahmet Yavuz’un bir söyleşi şeklinde Mert İnan’ın ters sorularına verdiği yanıtları içeren ve mutlaka okunması gereken İkinci Yüzyılda Yeniden Atatürk (KırmızıKedi) kitabında okudum: “Bazı şeyler vardır ki bir kanunla, bir emirle, bir düdük çalarak düzeltilebilir. Ama bazı şeyler vardır ki kanunla, emirle, milletçe omuz omuza boğuştuğunuz halde düzelmezler. Fesi atar şapkayı giyer amma alnında fesin izi vardır. Siz sarıkla gezmeyi yasaklarsınız, kimse sarıkla dolaşmaz. Ama bazı insanların başındaki görünmeyen sarıkları yok edemezsiniz. Çünkü onlar o zihniyetin içindedir. Zihniyet binlerce yılın birikimidir. O birikimi bir anda yok edemezsiniz, boğuşursunuz ve sonunda muvaffak olursunuz. Boğuşuyoruz ve boğuşa boğuşa yeneceğiz. Önemli olan burasıdır yani boğuşmaktan yorulmamak, umutsuzluğa düşmemektir. Milletler boğuşa boğuşa ilerler. Yorulan, umutsuzluğa düşen yorulur. Biz inanıyoruz, inandığımız şey yenidir ileridir. Öyleyse eskiyi, geriyi, işe yaramazı mutlaka yeneceğiz demektir. Çünkü bunun başka kanunu yoktur. Yaşamak kanunu budur...” *** ATATÜRK’e yeniden bin selam olsun. Bugün yaşadıklarımız konusunda da bizi uyarıyor.",https://www.cumhuriyet.com.tr/yazarlar/orhan-bursali/100-yil-hesaplasmasi-5-cumhuriyet-yaratici-bireyler-projesidir-ne-2137522
Orhan Bursalı,Kanserde devrimsel gelişmeler ama adaletsizlikler diz boyu,26 Kasım 2023 Pazar,"Her altı ölümden birinin nedeni, onlarca biçimi olan kanser. 2020’de kanserden 10 milyon insan ölmüş, Dünya Sağlık Örgütü’ne göre. Şüphesiz bilim insanları tedavi için alın teri döküyor, pek çok kanser türünde sağkalım oranları artıyor, yeni ilaç kombinasyonları iyi sonuçlar veriyor, yeni moleküler teknikler geliştiriliyor, kanser ve çeşitli hastalıklara karşı bedenimizin en büyük zırhı-savaşçısı bağışıklık sistemini devreye sokacak teknikler gündemde... Bütün bunlar iyi güzel, birazdan bahsedeceğiz ama yine DSÖ’ye göre, 2040’a kadar kanser hastalarının sayısı yüzde 55 artacak! Sağlıksız çevre, kötü yanlış değersiz ve doğaldışı beslenme, her geçen gün artan kimyasallarla evde, işyerinde haşır neşir bir yaşam, kahrolası sigara, aşırı alkol, giderek artan neredeyse tam zaman popo üzerinde oturma rekorları, fiziksel aktivitesizliğin milyarları sarması, hava kirliliği... Sayın sayabildiğiniz kadar. Bunlara iş ve aile yaşamı içindeki ağır stres yüklü yaşam ve ilişkileri katın. Giderek artan geçim sıkıntısının katkısını serpin bunların üzerine... Tabii ki kanserler artacak! Evet açlıktan ölen yeterince ve gerektiği gibi beslenemeyen yüz milyonlarca insan var. Fakat 8 milyara ulaşan insan sayısına yönelik müthiş bir gıda üretimi de var. Bu üretimin ne kadar sağlıklı olduğu da ayrı bir tartışma... Önümde kanser tedavisinin maliyetini araştıran bir rapor duruyor. İnanılmaz rakamlar. 204 ülkede 29 kanser türünün tedavisini dikkate alan rapora göre, 2020-2050 arasında küresel ekonomik maliyet 25.2 trilyon dolar! (İşgücü ve üretkenlik maliyeti dahil). Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Dünyada tıp ve sağlığa yaklaşım, kanseri umutsuz vaka olarak sınıflandırabilir. Önleyici bir tıp ve hayat tarzına odaklanmayan ülke yönetimleri, sadece kanser değil, giderek çoğalan hastalıkların tedavi giderleri arasında çökmekte olan bir sistem yarattı. Bu alanda temel konu şu: Yurttaşlarını işte, hayatta sağlıklı mı tutacaksın yoksa binlerce hastaneye mi tıkacaksın... Bu bir siyasi konu/ tercih her şeyden önce. Herkese Bilim Teknoloji dergisinde iki sayı (397 ve 398; www.herkesebilimteknoloji.com adresinden indirilebilir), başta kanser olmak üzere tıpta gözlenen ve yer yer uygulamaya konan çığır açıcı gelişmeler konu ediliyor ve tedavide devrimler yakın deniyor. Evet kanserli insan sayısı artıyor ama öte yandan iyileşen insan sayısı da. Bu kanser türleri kronik hastalık derekesine düşürülüyor. Yenilik şurada: “Metastatik kanserli hastalar, tahmin edilenden çok daha uzun süre hayatta kalabiliyorlar. Bazıları yeni ilaçlarla tamamen iyileşiyor; gittikçe artan sayıda vakada, metastatik kanserli hastalar artık çok sayıda tedavi seçeneğine erişebiliyor. Kanserleri bir ilaca dirençli hale geldiğinde bir tedaviden diğerine atlayabiliyorlar.” Metastatik hastaların iyileşemeyeceği görüşünü yıkan gelişmeler var. Meme kanseri de bunlardan biri. Mesela pankreas kanserinin tedavisinde ilerleme neredeyse hiç kaydedilmedi ama “Sadece ABD’de pankreas kanserinin tedavisine yönelik 800’den fazla klinik deney devrede”. İki yeni kanser ilacı sınıfı, geleneksel kemoterapi veya radyasyonun yerini almaya aday, bunlar kanser hücrelerini ortadan kaldırmak için kişinin kendi bağışıklık sistemini kullanan modern immünoterapi ilaçları veya “antikor-ilaç konjugatları veya ADC’ler” adı verilen sınıf. Bunlar bazen güçlü kemoterapi ilaçları ile birlikte kullanılıyor. Mesane kanserine yönelik büyük bir başarıyı tıp dünyası tartışıyor ve alkışlıyor. Bunlar doğrudan kanseri hedef alıyor. Daha çok gelişme var. HBT’yi izleyin... Fakat görüntünün arkasında, bu tür tedavilere ulaşamayan ve daha yıllarca ulaşamayacak olan milyarlarca insanın varlığı. Bırakın yeni yöntemleri, klasik tedavilerden bile uzaklar.",https://www.cumhuriyet.com.tr/yazarlar/orhan-bursali/kanserde-devrimsel-gelismeler-ama-adaletsizlikler-diz-boyu-2144901
Orhan Bursalı,"100 yıl hesaplaşması 4: Cumhuriyet ve Aydınlanma el ele, başka türlü olamazdı",02 Kasım 2023 Perşembe,"Cumhuriyet bizim için, evet ulus, yurttaş, kadın devrimi, bilim, akıl ve bilimsel eğitim demektir; ama aynı zamanda ve zorunlu olarak Aydınlanma hareketi... Bunun temel taşlarını aslında, Cumhuriyetin ilanından hemen dört ay sonra kabul edilen Öğretim Birliği Yasası, iki yıl sonra kabul edilen Medeni Yasa ve hemen arkasından Yeni Türkçe alfabe oluşturdu. Bu kadar değil, Aydınlanma hareketinin kapsayıcılığı artarak sürdü. 1933 Üniversite Reformu ile ilk modern üniversite kurulacak; daha sonra dünya eğitim tarihine bir ilk olarak, fırsat eşitliğinin en büyük devrimi bile sayabileceğimiz, ülkenin en geri kalmış bölgelerinde, bizzat köylerde, ülke çapında Köy Enstitüleri kurulacaktı. Halkın her türlü konuda eğitimi için, örneğin tarım üretiminde pratik bilimsel bilgiler, radyo konuşmaları, halk eğitim merkezleri, ilkokulların yaygınlaşmasına kadar eldeki olanaklar seferber edildi... Temel ve sosyal bilimler üzerine popüler kitaplar, felsefe kitapları, pratik hayata ve üretime yönelik mesleki bilgi ile beceri kazandıran kitaplar yayımlandı. Mesela 1930’lara kadar tabiat ve insan, arzın menşei ve geçirdiği evreler, az masrafla 250 fizik ve kimya tecrübesi, ilim ve faraziye, ilim ve usul, insan bedeni... 1930-40 arası Kristof Kolomb, Pastör, Darwin, Marie Curie... 40-50 arası büyük matematikçiler, bilim felsefesi, bilimin değeri... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet HBT’nin 394. sayısında yayımlanan (Cumhuriyetin 100. Yılı Özel Sayısı) yakınlarda kaybettiğimiz bilim tarihçimiz Osman Bahadır’ın “Türk Devriminin Özgün Yapısı ve Aydınlanmaya Can Verenler” başlıklı önemli yazısında, Aydınlanmanın öncüleri olarak şu isimler sayılıyor: Atatürk, İsmet İnönü, Yusuf Akçura, Sadri Maksudi Arsal, Fuat Köprülü, Mustafa Necati, Reşit Galip, Cevat Dursunoğlu, Mahmut Esat Bozkurt, Mehmet Emin Erişirgil, Mustafa Şekip Tunç, Kerim Erim, Ratip Berker, Mehmet Refik Fenmen, Hilmi Ziya Ülken, Adnan Adıvar, Salih Murad Uzdilek, Mehmet Emin Kalmuk, Yakup Kadri Karaosmanoğlu, Falih Rıfkı Atay, Yunus Nadi, Hasan Âli Yücel, İsmail Hakkı Tonguç, Macit Gökberk, Niyazi Berkes, Aydın Sayılı, Reşat Nuri Güntekin, Hüseyin Rahmi Gürpınar, Nâzım Hikmet, Aziz Nesin, Sabahattin Ali, Muhsin Ertuğrul. Hasan Âli Yücel’in Aydınlanma’da rolü çok büyüktür: Doğu ve Batı klasiklerinden 500 kadar eseri Türkçeye çevirtmesi, Türkiye’nin düşünce hayatını derinden etkilemiştir ve bu eserler hâlâ yayımlanmaktadır. Aydınlanma hareketinin bu öncüleri, toplumu karanlıktan çekip çıkarmak ve çağdaşlığa ulaştırmak, insanı kul olmaktan çıkarıp birey-yurttaş olmasını sağlamak, ümmetten millet yaratmak için büyük emek verdiler, bilim ve araştırma dünyasının kapılarını açtılar, o dönemin heyecanını bizler düşleyebilir miyiz, o dönemin ruhu ile empati yapabilir miyiz, bilmiyorum. Doğan Kuban bilge, “Cehalet boş bir sav değil. Bir Osmanlı gerçeğidir” der. Evet özellikle Osmanlı İmparatorluğu’nun bize kalan çekirdek nüfusu ümmet ve biat kültürü içinde yüzyıllarca yaşadı. Onların bilgiye, farklı fikirler ileri sürmeye, yaratıcı olmaya ihtiyacı yoktu. Okuma yazma bilmeye de... Sadece kul olmaları, Saray’a biat etmeleri, savaşta asker olmaları ve gerektiğinde topluca ölmeleri, tarlada üreterek sarayı ve imparatorluğu doyurmaları yeterliydi. Atatürk ve arkadaşları bu çekirdek nüfusu devraldı, Kurtuluş’u onlara dayanarak gerçekleştirdi. Dünyanın en zor işine, bu nüfusla bir millet-ulus, bağımsızlık yaratmak, büyük bir devrimi gerçekleştirmek için soyundu. Laiklik, Aydınlanma hareketi, bilimsel bilgi, okuma yazma, dünyanın fikir hayatıyla tanışma, yepyeni bir ülkenin yaratılmasında başrolü oynadı. Yeni bir insan-yurttaş türü ülkenin kaderini değiştirdi ve bugün Cumhuriyet artık asla geri döndürülemez bir içerikle insanımızla içselleştirildi. Peki yaşadıklarımız ne? Devamı yarın!",https://www.cumhuriyet.com.tr/yazarlar/orhan-bursali/100-yil-hesaplasmasi-4-cumhuriyet-ve-aydinlanma-el-ele-baska-turlu-2136571
Orhan Bursalı,"Akşener, söyledikleri ve arka planı: CHP tamam, evet desin!",09 Kasım 2023 Perşembe,"Meral Akşener’in dünkü konuşmasındaki şiddet dolu ifadeler oldukça rahatsız edici. Parmak kırmaktan tutun hançeri sırtına değil ciğerine saplamak gibi ifadeler, MHP ile AKP gibi iktidar partilerinin dilinden duymaya alışık olduğumuz atmosfere, benzer katkılar yapıyor. Hiç böyle konuşmazdı. Neden acaba diye düşününce bu ifadelere kopan alkışlar nedeni aydınlatıyor belki de. Parti içinde çeşitli sorunlar olması doğal. AKP ve MHP dışında daha demokratik partilerde siyaset yarışına alışığız. Parti içinde yerel seçim politikasında farklı düşünceleri biliyoruz. Bir milletvekillerinin yalanlarla dolu yolculuğundan sonra yakasına AKP rozeti taktırması, partide arkası gelir mi sorusunu yaratmış olabilir. Daha önce de Yavuz Ağıralioğlu partiden ayrılmıştı. Akşener, bu sert ve şiddet dolu söylemi, partide bir istikrar sağlamanın ve güçlü liderliğini göstermenin yolu olarak seçmiş olabilir. Ama yine de mazur görülecek bir şey değil şiddet dili. Ülkenin siyasetin buna gereksinimi mi var! Her tarafımız şiddet zaten! Akşener yerel seçimlerde yine tamamen kendi adaylarıyla tartıya çıkacağını vurguladı. Dediğim dedik, sözünden dönmeyen bir lider olduğunu göstermekle birlikte Özgür Özel ve arkadaşları için eski tas eski hamam noktasında duruyor. Bu konuda Erdoğan ve Bahçeli ile aynı çizgide. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Fakat bir işaret de yok değil: Cumhurbaşkanlığı sürecinde takındığı tutumun haklı ve doğru olduğunu CHP’nin teslim etmesini istiyor. Dahası, kendisine yöneltilen ağır eleştirilerden dolayı da özür dilenmesini... Özgür Özel ve şimdiki yönetici kadrodan kimler Meral Hanım’a ağır eleştiriler yaptı bilmiyorum. Masayı terk ettiğinde ağır eleştirel konuşmasına Kılıçdaroğlu ve arkadaşlarının sustuğunu ve İYİ Parti’yi masaya geri getirmek için çalışmalar yaptığını biliyoruz. Seçim kaybedilince konuşan olmuştur. Şüphesiz parti dışından, Kılıçdaroğlu’nu sürekli kazanamaz lider olarak topluma takdim etmesinin de (kendisinin ifadesi ile sekiz ay önceden), seçimin kaybedilmesinde önemli etkisi olduğu söylendi ve yazıldı. Bunlardan biri de benim. Sosyal bilimler ve siyaset bilimi ile ciddi ilişkisi olan herkes bu etkiyi kabul eder. Cumhurbaşkanı yardımcısı olacak en önemli ortağın böyle düşünmesinin, belirli seçmen kesiminde kurulacak hükümete karşı güvensizlik duygusu yaratması normaldir. Ama Meral Akşener, çok sayıda yapılan ortak hatalardan kendisini arındırmak ve hâlâ muhalefet üzerinde ağır etkisi devam eden bu süreçten tek haklı lider olarak çıkmak istiyor. Lider açısından siyaseten anlaşılır bir duygu. Toplumda ve kendi partisinde haklılık ve güçlülük getirisi olabilir. CHP ne der bilemem ama yerel seçimlerde yeniden ortaklık kapısını aralayacaksa hiç mahsuru olmayabilir. Memleketin selameti için bunu bir teferruat olarak kabul edebilirler. Aşağıdaki konuda uzman Bekir Bey’in bu önemli uyarısı dikkate alınmalı: “Orhan Bey, salı yazınızda Bilim, Kültür, Sanat Platformu’nun başlıca görevini vurgulamışsınız. Platformun gerçekten seçkin üyelerinin (12 kişi) eğitim ve meslek formasyonunu inceledim, ortaya çıkan tablo şöyle: Ekonomi (1), siyaset-sosyal bilimler (3), hukuk (3), eğitim-öğretim (1), sanat (1), tıp (1), mühendis (1), asker (1). Kanımca bu tabloda en büyük eksiklik çoğu zaman olduğu gibi yine eğitim, daha doğrusu çocuklar ve gençler. Çocukları ve gençleri sadece okul ve öğretim açısından görmeyi bırakıp gelişim özelliklerine uygun -okulda ve okul dışında- projeler üretmeye ve uygulamaya bir an önce geçmek (bir anlamda zihniyet değiştirmek) durumundayız. Partinin yeni yönetimi bütünlükçü bir zihniyet değişimine gitmek niyetindeyse, programına bu konuyu da (çocukların ve gençlerin her yönden gelişimi) almak zorunda. Platformun sayın üyelerine duyurmakta yarar görüyorum.” Bekir Onur. Ankara Üniversitesi emekli öğretim üyesi.",https://www.cumhuriyet.com.tr/yazarlar/orhan-bursali/aksener-soyledikleri-ve-arka-plani-chp-tamam-evet-desin-2139048
Orhan Bursalı,‘Can Atalay’ın serbestliği benim şahsi meselemdir’,14 Kasım 2023 Salı,"Bu kadar basittir olay. Gezi’dir konu. Ve “Nasıl olur da birkaç ağaç kesilmesi, ve Gezi Parkı’nda yapacağımız bir Osmanlı yapısına baldırı çıplak birkaç kişinin başlattığı protesto bir yangın gibi yayılır ve Türkiye çapında bana bir isyana dönüşür”... Bütün mesele, kabul edilemez olan budur. Bunun intikamı gerek. İlk mahkemede ne bir delil ne bir suç vardır ve normal mahkeme beraat verir. Nasıl olabilir bu? Derhal iktidarın adamlarından yeni bir heyet kurulur ülke çapındaki isyanın tüm ceremesini Can Atalay, Çiğdem Mater, Mine Özerden, Hakan Altınay, Tayfun Kahraman ve Mücella Yapıcı’nın çekmesi sağlanır. Tabii bu isyana bir de finansör gereklidir. Patron Osman Kavala!... O hiç serbest kalamaz. Dört yılı aşkın haksız hukuksuz özgürlüğü sanki ebedi olarak hapishane demirlerine kelepçelenmiş... Mücella Hanım nasıl oldu da o parmaklıklardan dışarı sızdı, sorusunu kendisine sormuştur ama bir fire kabul edilebilirdir. Bunu mahkemenin nasıl bağımsız ve özgür olduğunun delili olarak da kullanılabilir. Gezi’nin ağır suçlularından biri olan Atalay’ı demir parmaklıklardan kurtarmak için “şahsi mesele”ye bir kumpas kurulur: Milletvekili gösterilir, seçilir. Bu kurnazlığı Saray yer mi? “Şahsi melese” delinmek istenmektedir. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Meclis çoğunluğu nasılsa onlardadır. “Emir komuta” zinciri seçilmiş milletvekiline sahip çıkma iradesini göstermesi zaten beklenemez. Kişi hukuku yoktur, seçenin hukuku vardır. Anayasa Mahkemesi kılı kırk yarar ve daha önceki kararlarına uygun milletvekilinin hak gaspına uğradığını saptar. Sonuç Atalay’ın milletvekili hakkının iadesi ve serbest bırakılması kararıdır. Kararın hemen Resmi Gazete’de yayımlanıp Atalay’ın serbest bırakılması gerekirken... “Şahsi mesele” birden Anayasa Mahkemesi’nce delinmekle karşı karşıya kalmıştır. Tabii ki “şahsi mesele”nin delinmesini önleyici barikatlar daha önce kurulmuştur. Mahkeme bu beni değil Yargıtay’ı ilgilendirir, der. “Şahsi mesele” söz konusu olduğunda tabii ki akan sular durur ne Anayasa Mahkemesi ne de Anayasa takılır. Zaten daha önceki pratikte görülmüştür ki barikat mahkemeler Anayasa Mahkemesi de kim havasındalar. Yargıtay da Anayasa Mahkemesi de nedir, ben ondan üstünüm, suç işlemektedir diyerek hem Anayasa Mahkemesi yargıçlarının yargılanmasını ister hem de Meclis’e meydan okur. Yani bütün sorun, Anayasa Mahkemesi mi üstündür, yoksa “şahsi mesele” mi, kilidindedir. Şüphesiz ki “şahsi mesele” en üstün tek yargıdır. Onun üstünde bir yargı olabileceği kimsenin aklına bile gelmemelidir. Anayasa Mahkemesi bunu öğrenememiş midir?! Geçerli olan hukuk değil, “şahsi mesele”dir. Her şeye muktedir olan. Hiyerarşinin en tepesinde ne varsa geçerli hukuktur... Şimdi bundan ikinci bir yağ çıkarılıyor: Anayasa Mahkemesi gerekli midir? Gördünüz mü, yargı birbirine giriyor, demek ki yeni anayasa gereklidir... Yersen...",https://www.cumhuriyet.com.tr/yazarlar/orhan-bursali/can-atalayin-serbestligi-benim-sahsi-meselemdir-2140766
Orhan Bursalı,Tüm yargıyı kendine bağlamakla başlar diktatörlükler,16 Kasım 2023 Perşembe,"Sanki yüksek yargılar, yani Anayasa Mahkemesi ile Yargıtay arasında görev ve yetkiler konusunda çelişki varmış, anayasada bunlar açık seçik değilmiş gibi bir de “Sorun ancak yeni bir anayasa ile giderilir” demiyorlar mı... Bu, milleti tam aptal yerine koymanın en tepe noktası. Düne kadar Anayasa Mahkemesi ile Yargıtay arasında bir yetki çatışması mı vardı? Siyasileştirilen bir yüksek mahkeme, AYM’ye karşı kışkırtılıyor, bu siyasetin çıkardığı çatışma ve kargaşadır... Sonra da “Bu yetki anlaşmazlığı yeni anayasa ile düzeltilmeli” deniyor, sözde tarafsız pozlarda! Bakın, okurum Tahsin Albayrak iyi bildiği Almanya örneğinden hareketle neler anlatıyor: “Birinci Dünya Savaşı’nı kaybeden, ekonomisi çökmüş ve siyasetin çözüm üretemediği Almanya’da 5 Mart 1933’te seçimi yüzde 44 ile kazanan Hitler, 23 Mart 1933’te meclis yetkisini dört sene süre ile hükümete devretti. Kanun=Hitler oldu.” Dünyada diktatörlük rejimlerin en önemli güçlerinden biri yargıdır. Gerçek diktatörlüğünü kurmak istiyorlarsa, yargının siyasi iradeye bağlanması şarttır. Bir düşünür şöyle diyor: “Bir diktatörün, diktatörlüğe doğru yürüdüğü yolun taşlarını hâkimler ve savcılar döşer.” Otobid ile zahmetsiz satış. Otobid Fiyatı Gör Hukuk devletinin teminatı bağımsız yargı ise siyasi yargı diktatörlüğün teminatıdır. Almanya Parlamentosu’nu (Reichstag) yaktırması, Hitler’in kendi diktatörlüğünü ilan etmesinde ilk önemli adım oldu. Hitler, yangından komünistleri sorumlu tuttu ve onları tutuklattı. Kanunlara bağlı kalacağını, kişi hak ve özgürlüklerine dokunmayacağını vaat eden Hitler’in sözünde durması beş dakika bile sürmedi. Sosyal demokratların lideri Otto Wels, yetki kanununa muhalif olduğunu ve hiçbir kanunun fikirleri susturamayacağını söyleyince çılgına döndü ve ayağa kalkarak ona şunları söyledi: “Çok geç anladın, ama anladın!... Artık sizlere ihtiyacımız yok... Almanya’nın yıldızı yükselecek, sizinki de batacak; ölüm, çanınızı çalmıştır... Sizlerin oylarınızı istemiyorum. Almanya özgürlüğüne kavuşacak ama sizin gösterdiğiniz yoldan değil.” (William Shirer-Nazi İmparatorluğu Cilt: 1, Ağaoğlu Yayınevi, 1970, s. 317) Hitler, yasama ve yürütmeden hemen sonra yargıyı da ele geçirdi. 7 Nisan 1934’te çıkarttığı Hükümet Hizmetleri Kanunu yargı mensuplarına da uygulandı, Yahudi ve Nazi partisine bağlılığından şüphe edilen tüm savcılar ve hâkimler görevlerinden uzaklaştırıldı. Nazi iktidarına sadık hâkim ve savcılar atandı. Böylece Weimar Anayasası’nın 109. maddesine göre sadece anayasaya bağlı hâkimler ve savcılar kanunsuz bir şekilde Hitler’e bağlandılar. Almanya Parlamentosu (Reichstag) yangınından sorumlu tutulan dört sanığın serbest bırakılması üzerine 24 Nisan 1934’te çıkarılan kanun ile yüksek yargıdan vatana ihanet davasına bakma yetkisi alındı ve “Halk Mahkemesi”ne (Volksgerichtshof) devredildi. Bu size bugünün Türkiye’sini hatırlatıyor mu? Hitler, 13 Temmuz 1934’te Reichstag’da yaptığı konuşmada şöyle diyordu: “Alman halkının en yüksek yargıcı (Oberster Gerichtsherr) ben oldum. Gelecekte herkes şunu iyi bilmeli, devlete el kaldıracak olan kimsenin payına düşecek şey ölümdür!” (Shirer, age, s. 360) Yargının Hitler’e bağlığını söyleyen tek kişi Hitler’in kendisi değildi. İçişleri Bakanı Hermann Goering, 12 Temmuz 1934’te Prusya savcılarına “Kanun ve Führer’in iradesi aynı şeydir” der. Adalet müşaviri ve Alman hukuk lideri Dr. Hans Frank, 1936’da yargı mensuplarına Nazi döneminde yargının nasıl işlediğini ve yargıçların görevlerini şöyle açıkladı: “Nasyonal sosyalizm karşısında hukuk bağımsızlığı yoktur. Vereceğiniz her kararda önce kendinize şunu sorunuz: “BENİM YERİMDE FÜHRER OLSA NASIL KARAR VERİRDİ?” (Shirer, age, s. 426) *** Okurun yazısını özetledim. Hitler Almanya’sı ile Türkiye arasında bağlantılar kurmaya çalışıyor: Çok yanlış yapıyor!",https://www.cumhuriyet.com.tr/yazarlar/orhan-bursali/tum-yargiyi-kendine-baglamakla-baslar-diktatorlukler-2141491
Orhan Bursalı,Yerlikaya’ya övgüler ve bazı gerçekler,23 Kasım 2023 Perşembe,"Bu konu zor ama bir şeyler yazmalı. Ekranda bir kamu araştırma şirketinin bakan Yerlikaya üzerine baştan sonra övgüler düzdüğünü ve üstelik onun İstanbul büyükşehire aday gösterileceğini dinleyince şeytan dürttü. Hayır, Yerlikaya’nın ülkenin, büyük kentlerin dört bir köşesini hatta neredeyse mahallelerini saran her türlü gasp soygun çetelerine yönelik operasyonlarına bir sözüm yok. Yeterince alkış alıyor. Ufak tefek uyuşturucu çetelerine yönelik operasyonları da iyi güzel. Önceki içişlerinin pek çok şiddetli, kasıp kavurucu, hakkında çok sayıda iddia şaibe bulunan bakanı ile 180 derece zıt işler yapıyor. Soru şu: Eski bakanı da oraya atayan ve yıllarca görevde tutan Saray. Yenisini de atayan Saray. Saray, Yerlikaya’yı atarken elini serbest bıraktı. Yerlikaya, Saray’ın desteğini arkasına almadan bu operasyonlara kalkışabilir miydi? “Tüm pislikleri temizle, Emniyet’teki gücünü de kır” sözünü almadan adım atmazdı. Bunları Saray’a rağmen yaptığını sanırım kimse iddia etmiyordur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dikkat edin önce SS’nin Emniyet içindeki temel direklerini kırmakla işe başladı. SS’yi Emniyet’in WhatsApp gruplarından çıkardı. SS’yi Emniyet’ten soyutladı. Sonra da operasyonlarına başladı. İlişkili bir tanesini havaalanında kaçarken yakalattı ve dünyanın en büyük teröristi gibi kafasına silahlar dayatarak, yerlere kapattırarak ve bu sahnelerin videolarını özellikle medyaya servis yaparak... Bu sahneler, pek çoklarına “Eyvah sonumuz geldi” dedirtmiştir, bu tamamen siyasi bir operasyondu. 1) Öncekinden şikâyet ayyuka çıkmıştı... Siyasi olarak da büyük bir güç toplamış ve AKP seçmeni içinde önemli bir sevici grubu oluşmuştu. Saray kendi yanı başında siyasi güç oluşmasını sevmez. Bugüne kadar hepsini onurlandırarak tasfiye etmiştir. 2) Süleyman Soylu Parti tarafından tutulmamış, sevilmemiştir. MHP’nin parti içindeki adamı olarak sayılmıştır. 3) Nitekim Bahçeli’nin SS üzerindeki muazzam övgü ve desteklerini küçük bir araştırma ile sıralayabilirsiniz. 4) SS ile ilişkilendirilen Ali Yerlikaya’nın bazı operasyonları aslında, Saray’ın Bahçeli’ye de yanıtıdır. 5) RTE’nin “Cumhurbaşkanı 50+1 ile değil çoğunluk oyuyla seçilmelidir” demecine Bahçeli’nin yanıtı da AKP-MHP arasındaki gerilimin dışavurumu. Şüphesiz RTE, Bahçeli’nin bu öneriyi elinin tersiyle iteceğini bile bile yapmıştır. Bu konu daha önce de gündeme gelmiş ve Bahçeli “Hayır” demişti. MHP 50+1’den beslenen en büyük parti. Sürekli kendisine muhtaç bir iktidar var. Bakmayın siz “50+1’i değiştirirsek meşruiyet krizi çıkar” demesine. 6) MHP bürokraside yargıda çok güçlü pozisyonlar elde etti. Bunların hepsi AKP’lilere ait olabilirdi. Yerlikaya’nın atanması ve operasyonları Sarayca desteklenmektedir dedik. Bu Saray’ın toplumda bir imaj düzeltme çalışmasıdır aynı zamanda. Yerlikaya aslında bakan olarak yapması gerekenleri yapıyor. Ama henüz en büyük babalar çerçevesinde değil. Ve çetelerin siyasi bağlantılarının, pek çoğu açıkça ortadayken gönülleri rahat. Ayrıca, Yerlikaya da eski içişleri bakanının üstüne yattığı İstanbul Büyükşehir yolsuzluk dosyalarının da üstüne oturmuş durumda. Üstüne üstlük, Atatürk’ün Nutuk’unda açık ve net Vahdettin suçlamalarını dile getiren Tunç Soyer hakkında, dolaylı olarak Atatürk’ü yargılamak anlamına gelecek dava açtırması, Yerlikaya’nın tamamen Saray ile eşgüdüm içinde hareket ettiğini de gösteriyor. İkincisi, gerçekleşmesi mümkün olmayan niyet ve tartışmalarla ekonomi gözden uzak tutuluyor ve tartışılmaması amaçlanıyor. Son olarak, Ali Yerlikaya İstanbul büyükşehire aday gösterilir mi? İmamoğlu’na rakip bir adam bulamazlarsa olabilir.",https://www.cumhuriyet.com.tr/yazarlar/orhan-bursali/yerlikayaya-ovguler-ve-bazi-gercekler-2143929
Orhan Bursalı,100 yıl hesaplaşması 3: Ülke iradesini dışa devir,31 Ekim 2023 Salı,"Şüphesiz Cumhuriyet geri dönülmez başarılar elde etti, ama sorunlarımız var. Dedik ki Türkiye’nin düşünce kaynağı ve beyni Atatürk, akıl-bilim ve çok iyi eğitim sacayağı üzerinde ulusun var olabileceğini biliyordu. Bu sacayak tam anlamıyla çağdaşlık, çağdaşlığı yakalamak hedefiydi. Tüm bunların çatısında da laiklik vardı. Türkiye 1923’de yüzde 90’ı köylü olan bir toplumda, öğretim-eğitim ve sanayileşme devrimlerinin en önemli adımlarını attılar. Ta 1925’lerde başlayan istikbal göklerdedir sloganı ile uçak sanayinin kuruluşu, bu büyük ileri görüşün eylemiydi. Bakın, bu sanayiyi İkinci Dünya Savaşı’ndan itibaren, ne gerek var, size en mükemmelini vereceğiz, diyerek ortadan kaldırdı. Daha birçok atılımı sona erdirdi o zamanlar ülkeyi yöneten kafalar... Bir bilim ve araştırma ve sanayi hamle ülkesi hedeflerindeki 1950’den sonraki gerileme, süreç içinde ülkemizin yaratıcı beyinlerinden önemli bir kısmını dışarıya yöneltti. İleri bilim ve teknoloji koşullarını burada adım adım inşa etmezseniz, bu alanda çalışacak beyinlerimiz ülke dışına göç eder. Zaten ABD ve Avrupa ülkelerinin hem Türkiye hem dünya çapındaki politikası, bizim gibi ülkelerin beyinlerini transfer etmek üzerine kurulu. Mesela Aziz Sancar ile birlikte Nobel de ABD’ye gitti. Ali Erdemir’lerden tutun Hotamışlıgil’lere kadar, isimlerini burada sayamayacağım kadar yüzlerce bilimcimiz ve şimdi en gençlerinden mesela Furkan Öztürk, yaratıcılıklarını oralarda gerçekleştiriyor. Otobid ile zahmetsiz satış. Otobid Fiyatı Gör Bu öngörüsüzlük aslında, burada üretme iradesinin dışa devredilmesiydi. Bu dışa büyük bir servet, değer transferidir. Ülkelerin en değerli kaynağı insandır. Atatürk’e dönelim: Ülkenin en seçkin çocuklarını yurtdışı eğitime gönderirken Sizleri kıvılcım olarak gönderiyoruz alevler olarak geri döneceksiniz derken, ülkeyi yükseltecek yeni nesillerin de temelini atıyordu. Bir ülke, evrensel değerlere sahip bilimde, sanatta, ekonomide, yönetimde, mühendislikte yetenekli seçkinleri olmadan geleceğe koşamaz. Ne petrol ne altın ne çay ne fındık ne başka bir şey, yetenekli insan kadar bir ülkenin kaderinde etkili olamaz. Bu saydığımız ürünlerinizi bile ülke zenginliğine dönüştürmek için yaratıcı insanlara ihtiyacınız var. Atatürk 1933 Üniversite reformuyla İstanbul Üniversitesi’ni kurarken şöyle diyordu özetle. ...Türkiye Cumhuriyeti hükümeti, bütün uygar dünyadaki düşünsel, bilimsel okul faaliyetleri hakkında en son ve yeni uzmanlıklardan yararlanacaktır; yüksek çağdaş olgunlaşmalar için bir zorunluluktur. Almanya’nın, İngiltere’nin, Amerika’nın bilim dünyasında yüksekliği tanınmış profesörlerini Ankara’ya toplamak için hiçbir fedakârlıktan çekinmez. Bir lidere bakın ki ülkesini dünyanın en iyilerinin geleceği bir merkez olarak düşlüyor. Bir bilim ülkesi yaratmak istiyor. 1933’te de Nazi zulmünden kaçan değerli bilim insanlarını, Einstein’ı bile ülkeye davet edecektir. Atatürk ülke sorunlarına çare üreten, bilgi üreten mükemmel üniversiteler düşledi. Mesela İstanbul’da Darülfünun’u son ziyaretinde 1931’de, oradaki müderrislere şu soruyu sordu: Araştırmaları yabancı bilim dergilerinde yayımlanan kaç hocamız var ve bu hocaların makalelerine yabancı bilim insanları kaç atıf verdiler? Atatürk hem araştırma sayısını merak ediyor hem de araştırmanın kalitesini! Herhalde dünyada o tarihte üniversitesine gidip de bu soruyu sorabilecek başka bir siyasi lider yoktur. Nasıl bir üniversite arzuladığının ipuçları bu soruda saklıdır. Bu anlayışı bir fikri sabit olarak bugüne kadar izleyebilseydik Türkiye gerçekten en ileri ülkeler arasına katılmış olacaktı. Bugün üniversitelerimizde evrensel ölçüde çığır açıcı araştırma-keşif başarısından yoksundur. Düşünün, üniversitelerimizde gerçekleşen 50 bin kadar araştırma makaleleri arasında en iyi durumda olduğumuz sağlık-tıp alanıdır. Fakat COVID aşısı geliştirmek için büyük bir seferberlik ilan ettik, minik başarıların dışında, doğru dürüst bir COVID aşısı bile geliştiremedik. Yüksek nitelikli araştırmalar için Türkiye’nin insan, altyapı ve finans kaynaklarına henüz sahip değil. 21 yıldır iktidarda olan AKP, üniversitelerin niteliğini yükseltecek politikalar izleyebilirdi, tersine ortalama düzeyi aşağı çekti, tüm üniversiteleri kendi düşük bilimsel anlayışına bağladı. Boğaziçi Üniversitesi’nde yaşananlar tipik örneğidir. Üniversite direndiği için tablonun farkındayız. Hesaplaşmaya devam edeceğim...",https://www.cumhuriyet.com.tr/yazarlar/orhan-bursali/100-yil-hesaplasmasi-3-ulke-iradesini-disa-devir-2135790
Orhan Bursalı,Meral Akşener'in kumarı 2,21 Kasım 2023 Salı,"Dünkü yazımda bugünkü koşullar sürer ve Meral Akşener’in tüm illerde tek başına yerel seçimlere kendi adaylarıyla girme “sabitesi” sürerse, Akşener partisinin başından ayrılma gibi 1 Nisan ciddi şakası ile karşılaşabilir, iddialı olmak iyidir, ama siyaset mucize beklentisiyle yapılmaz demiştim. Aylardır bu politikayı ısrarla ve şiddetle sürdürüyor, öyle ki partisinden bu nedenle ayrılan milletvekilleri oldu. Ayrılmayıp doğru olanı sonuna kadar savunmalarını isterdim. Fakat ayrılarak büyük bir uyarıcı görev yaptıkları da söylenebilir. Seçimler yaklaştıkça İYİ Parti’den yeni kopmalar olabileceği konusunda da yorumlar, görüşler var. Salt yerel seçimlere yönelik politika nedeniyle milletvekilleri ayrılıyorsa, toplam 8 milletvekili partiden istifa ettiyse, bunun İYİ Parti’ye destek veren seçmenlerde de bir karşılığı olacağını varsaymak, politik analizlere uygundur. Çünkü partideki küçük-orta çaplı depremlerin seçmende bir karşılığı vardır. Böyle bir karışıklık seçmende de ayrışmaya neden olur. Bu ayrışmayı bence cumhurbaşkanı seçiminin kaybedilmesinde de yaşandığını düşünüyorum. Hadi Kılıçdaroğlu’nun adaylığını, kampanyadaki yoğun soru işaretlerini ve inandırıcılıktaki eksiklikleri vurgulayarak da yazayım: Meral Hanım’ın altılı masadan kalkışının ve adaya karşı sürekli negatif tutumunun, seçmende de negatif etkiler oluşturduğunu düşünenlerdenim. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al İYİ Parti, oy kaybının nedenleri konusunda bir ciddi analiz yayımlamadı, sessiz sedasız bunu geçiştirdiler. En azından dışa yansımadı. En çok tartışılan konu, İYİ Parti/ Meral Akşener’in seçimlere az süre kala ittifaklara yanaşacak bir seçeneği çekmecesinde tutup tutmadığıdır. Şubat sonlarında mart başlarında İYİ Parti’nin seçim anketlerinde durumu belli olur. Anket şirketleri İYİ Parti’nin politikası konusunda doğru mu yanlış mı, seçmen ne istiyor ve düşünüyor sorularının karşılıklarını da araştırırlar ve kabaca bilgi sahibi oluruz. Eğer beklediğim negatif tablo ortaya çıkarsa, İYİ Parti’de seçimlere kısa süre kala, seçmenin istekleri doğrultusunda bir politika değişikliği beklenir mi? Belki de Meral Hanım’ın çekmecesinde bu seçenek duruyordur. Politika değişikliğinin zorunluluğunu izah etmek çok kolaydır; ama İYİ Parti’nin yara alacağı bir seçim sonucunda ısrarın nedenlerini izah etmek, bir lider için imkânsızdır; ne gerekçe ileri sürerse sürsün, inandırıcılığı sıfır olur. Evet bu da var. Ülkenin üzerinde giderek ağırlaşan bir tek adam rejimi var. Üstelik anayasayı da değiştirerek ebedi ve ezeli o zenginlik içinde koltuğunda oturma planlarını da açık ediyor. Şimdiki planı İstanbul, Ankara ve diğer kaybettiği büyükşehirleri geri almak için devletin-iktidarın tüm gücünü, mahkemesini, valisini kaymakamını, polisini vb. devreye sokacaktır. Eğer bunu başarırsa, faturasının kime kesileceği ve İYİ Parti’nin kime çalıştığı konusunda sonsuz teorilerin sökün edeceğini görmemek mümkün değil. Bu durumda doğrularla yanlışları birbirinden ayıklamak çok zor olur. Ayrıca şu da var: İYİ Parti bu tek adam rejimine karşı inşa edilmedi mi? Seçmeni muhalif bir seçmen değil mi? Yoksa seçmende gizli bir iktidar-tek adam seviciliği vehmine de kapılacağız? İYİ Parti seçmeni, tek adam ve iktidarını daha da güçlendirecek bir seçim stratejisine evet mi diyecek? Eğer böyle sonuçlar doğurursa, bu stratejiyi ve seçmenin bu doğrultuda oy kullanmasını ahlaki mi bulacağız? İYİ Parti ve seçmeninin “kendini inkârı” olmayacak mı? Kazan kazan mı, kaybet kaybet mi? Neyse bunu erken yazılmış bir yazı kabul edin.",https://www.cumhuriyet.com.tr/yazarlar/orhan-bursali/meral-aksenerin-kumari-2-2143150
Orhan Bursalı,Dünyanın geri kalmasının yarattığı büyük zamansal sorun,19 Kasım 2023 Pazar,"Pazar mümkün olduğunca bilim üzerinde yazmaya çalışıyorum. İlginç bir konu araştırırken belki de çoğumuzun “Bana ne” diyeceği bir konu önüme geldi, üstelik uzmanları 20 Kasım’da Dubai’de toplanacaklar. Sorun çok derin: Saatlerin denkleştirilmesi, daha doğrusu ayarlanması. Aklınıza Ahmet Hamdi Tanpınar’ın “Saatleri Ayarlama Enstitüsü” gelecek. Aslında Tanpınar’ın romanına uygun kurumlar var: “Ulusal Standartlar ve Teknoloji Enstitüsü (NIST) Zaman ve Frekans Bölümü Ağ Senkronizasyon Projesi” gibi benzer enstitüler... Bunlar, evrensel zaman ile atomik saat arasındaki eşgüdümsüzlükle uğraşıyor. Bu kurumların toplanmalarının nedeni bu eşgüdümsüzlüğe çare üretmek. Tanpınar harika romanında bizim toplumun Doğu ile Batı arasında salınıp durmasını ve zamanı tutturamamasını hicvederken bu uzmanlar da kullandığımız evrensel saat ile atomik saat arasında saniyelik sapma karşısında saçlarını başlarını yoluyor. Doğu ile Batı arasında zaman eşgüdümsüzlük benzeri! “Bu da ne” diyecek bazılarımız, evrensel saat, yani UTI olarak diye bilinen astronomik saat efendim geride kalıyor. Neye göre? Uluslararası Atomik Saat’e (TAI) göre. Yani o da topu topu birkaç tık veya saniyelik gerilik. 1972’den bu yana, atomik saat duraklatılıyor ve evrensel saatimizin kendisine yetişmesi sağlanıyor. Eşgüdüm! Bu müdahale ile UTC (koordineli evrensel zaman) oluşturuluyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ayarlama yapıldıktan da hemen sonra, tahmin edebileceğiniz gibi, bizim saat saliselik sapmalarla geri kalmaya başlıyor yine. Toplam bir saniye gibi artık birikince yeniden bir veya iki tıklık ayarlama gündeme geliyor. Burada bir sorun var, bu müdahale, duraklatma ne zaman olmalı? Kestirmesi çok zor. Bu nedenle birkaç yılda bir ayarlamayı yapıyorlar. Ama bu durumdan teknoloji şirketleri, ülkeler ve “dünyanın zamanı tutucuları” rahatsız, istiyorlar ki iki saat arasında eşgüdüm otomatik olarak, hiçbir müdahale olmadan gerçekleşsin ve arada “saniye boşluk” olmasın. Aslında evrensel saat yerkürenin dönüşüne ayarlı. Ama dünyanın dönüşünde salınımlar oluyor ve bu da saatlerimizde sapmalara yol açıyor. Bunu fark eden bilim insanları atomik saati oluşturdular ve 972’den beri iki saat arasında uyumu gerçekleştiriyorlar. Atomik saat, sezyum atomlarıyla çalışıyor ve “istikrarlı, güvenilir bir frekans” oluşturuyor. Bu frekans artık tüm hayatı yöneten dijital saatlerimizin ihtiyacı olan düzenliliği sağlıyor. Sezyum saatlerin yaygınlaşması, dahası Facebook ve Amazon gibi şirketlerin kendi saatlerini oluşturması ile karmaşa büyüdü ve senkronizasyon iyice kayboldu. Borsalar da saliselik zamanlar içinde çalışmaları ve diğer pek çok konuda atomik bir saatin uyumunu şart koşuyor. Dubai’de yapılan toplantı, “Yahu şu saniye ile uğraşmayı bıraksak ve eşgüdümü, zaman farkı dakika olarak biriktiğinde yapsak nasıl olur”u tartışacak. Bazı enstitü yöneticileri, “Saniyelerle uğraşmak beni deli ediyor” diyor. Yazılan bilimsel makaleler de “Düzeltmeyi dakika ile yapalım” öneriyor. Amerikalı “Saatleri Ayarlama Enstitüsü” uzmanı Dr. Judah Levine, “Hepimizin biraz rahatlamaya ihtiyacı var. Bırakalım salise, saniye ile, deli saçmalığı ile uğraşmayı artık” diyor. Eğer bu kabul edilirse dünyanın atomik saatten sapmasına belki de yarım yüzyıl kadar izin verilecek ve sapma veya geri kalma bir dakikayı bulunca “Saatleri ayarlamanın zamanı geldi” denecek ve atomik saat bu kez bir saniye değil 1 dakika durdurulacak. Atom saati, bugüne kadar 1 saniyelik duraklamaya ses çıkartmıyor ve bu müdahaleyi sineye çekiyordu. Ama 1 dakika beklemeye girince ne der bilmiyoruz. Sorun dünyada! Doğu-Batı arasındaki sorun gibi...",https://www.cumhuriyet.com.tr/yazarlar/orhan-bursali/dunyanin-geri-kalmasinin-yarattigi-buyuk-zamansal-sorun-2142519
Orhan Bursalı,Meral Akşener’in kumarı,20 Kasım 2023 Pazartesi,"Partisinden sekiz milletvekili istifa etti, kimi AKP’ye kimi MHP’ye geçti; kimi boşta kimi yeni parti kuruyor. Ama “Asena” esip gürlüyor. Tamam yeni ve toplama bir partide bunlar olabilir, ama bir değil üç değil beş değil... Sekiz olunca ciddi bir sorun var der, nedir bu diye bakarsınız. İYİ Parti’nin dağılmasını isteyen biri değilim. İlk başta ortadan kalkan merkez partilerin yerini alacak, sağa sola dağılmış seçmeni ve eski partilileri toplayacak bir İYİ Parti hayalini kurdu politik arena. Bu AKP’ye kaptırılan seçmen için de belki bir çekim alanı olabilirdi. Kılıçdaroğlu bunun için elinden geleni yaptı doğrusu. Fakat şu gerçek ortaya çıktı: AKP’den seçmen (ve politikacı) çekip almak öyle kolay değil. Nedenini hepimiz biliyoruz: Yıllardır iktidarda, seçmenlerine, adamlarına; para, iktidar, koltuk, makam, rütbe dağıtıyor. Köşeyi dönen dönene. Paranın yağdığı, herkesin devlet bankalarına hortum taktığı bir iktidara yamanılır. Neyse hikâye uzun. Güncelde kalalım. İYİ Parti’de bu kısmi dağılma, a) iktidar olma umudunun uzakta olması, b) iyi yönetilememesiyle (Parti olamama! Liderlik sorunu) ilgili. Parti içindeki ilişkileri iyi bilmem ama olan bitenlere dışarıdan bakınca fotoğrafı kısmen görüyorsunuz, bir de dışarı taşan parti içi kulis haberleri. Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al Ama son iki istifası çok şey anlatıyor: Durmuş Yılmaz ve Bahadır Erdem. Tabii bir de Adnan Beker var. Nebi Hatiboğlu adındaki iş insanının AKP’ye kapağı atmasının nedeni belli. Ana sorunun Meral Akşener’in ittifak yok, kantara çıkıp ne kadar çektiğimizi göreceğiz, demesi ve bu politikasındaki ısrarı. Bu politikası sabit fikir gibi. 6’lı masayı terk etmesinden hemen sonra, iki-üç analizimde kafasındaki stratejiyi deşifre etmiştim. Kim danışmanlığını yaptıysa, çok cesur ancak gerçekleşmesi bugünkü koşullarda olanak dışı bir strateji. CHP-Kılıçdaroğlu kaybedecek, kendisi, içinde bulunduğumuz beş yıl içinde eriyecek ana muhalefet yerine geçecek ve 2028 seçimlerinde de bu kez RTE’nin yerine başkan seçilecek. Şimdiki kantara çıkma, yalnız başına yerel seçimlere girme politikasında, önceki politikasının izdüşümlerini görüyorum. Ama masayı terk ederken kafasındaki hayal ne kadar gerçekdışı ise şimdiki de o kadar gerçekdışı. Demek istediğim, İYİ Parti’yi hiç ittifak kurmadan, yalnız ve tek başına yerel seçimlere sürüklerse, 1 Nisan’daki manzarayı söyleyeyim. Bugünkü koşullar itibarıyla, çok önemli değişiklikler olmazsa politik arenada, Meral Akşener’in parti liderliğinden ayrılması çok büyük olasılık. Belki bazı yerlerde başarı kazanabilir ama işte o kadar, oy kaybı büyük olur. Meral Hanım bunu hesap etmiyor mu? Bir politik lider şüphesiz büyük oynayabilir, partisi ve seçmenini bu büyük oyunun peşinden sürükleyebilir. Fakat politika mucizelerin işi değildir. Bir hesap kitap gerektirir. Burada esas olan, bu politikanın sadece Meral Hanım’a değil aynı zamanda İYİ Parti’ye de faturasının ağır olabileceğidir. İşte bu faturayı peşin görenler partiden ayrılıyor. Peki bu “kararlılıktan” geri dönüş yok mu? İkinci bir hesabı çekmecesinde tutuyor olabilir mi? (Yarına)",https://www.cumhuriyet.com.tr/yazarlar/orhan-bursali/meral-aksenerin-kumari-2142755
Orhan Bursalı,Özel nasıl başarı sağlayacak? İkinci adım beklentisi. Seçmenle siyaset. İnsanları şaşırtın!,07 Kasım 2023 Salı,"Beklenti yüksek. Özgür Özel ilk heyecanı ve hareketi yarattı. Parti meclisini de oluşturdu. Çalışan ve en yüksek hızda çarkları dönen bir parti örgütü oluşturmak şüphesiz ki şimdi atacağınız adım olacak. Çark iyi dönmezse toplumu harekete geçiremez. Aidiyet yaratmak önemli. Özel’in konuşmasında vurguladığı halkla beraber siyaset çok önemli. İnsanları, seçmeni siyasete katmak, siyaset yapmasını sağlamak ve buradan halka halka büyümek çok önemli. İktidar yapan, iktidardan düşüren, kendi çıkarını koruyacak olan bizzat sensin ey seçmen! Haklarına geleceğine sahip çıkacaksın ve partiyi örgütü harekete geçireceksin!!! Seçmene bu kimliği vermeli. Bunun yol ve yöntemini bulacaksınız. Ayda bir seçmenle ülke ve milletin sorunları üzerine il, ilçe, beldelerde toplantılar mı düzenlersiniz... Kahvaltılar mı… Seçmeni seçimden seçime kapısı çalınan, seçmeni salt oy deposu olarak gören anlayış, seçmenin doğrudan siyaset yaptığı ve karar süreçlerine katıldığı anlayışa yerini bırakmalı. İkincisi ülkenin arayış içinde olan, siyaset kapılarının aralanmasını gözetleyen yetişkin, uzman on binlerce okumuş yazmış insan var. Bunları nasıl katacaksınız siyasete. Bir örgüte gitse ortada kalır. Çünkü partinin böyle bir kapsayıcı, kucaklayıcı hazırlığı; iş tarifi yok. Bu kesimi kapsayarak, düşünce üretimi ve iş yapımı için partiyi cihazlandırmak gerek. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Parti meclisi mi, bilim, kültür ve sanat platformunun seçkin üyeleri mi bu konuyu gündemine alır, “reçeteler yazar” bilemedim. Dünkü yazımda ilk aşama başarıldı ve seçimden sonra lanet olsun diyerek kendini siyaset dışına atanlar, seçmenler kurultayı yoğun bir şekilde izledi, gözlemledi ve az da olsa umutlandı, dedim. Şimdi ikinci vites beklentisi içinde, CHP’yi umut olarak gören seçmen, ne yapacaklar bakalım diyor. Ben de öyle! Evet, ne yapacaksınız? Zaman geçiyor, ben de herkes gibi eskiyorum, dört yıl sonrasını bilmem, marta kadar bana ne somut umut vaat ediyorsunuz, bir “iş planı”nız olacak mı, yerel seçimlerde, önceki çıtayı bırakın yükseltmeyi, muhalif partilerin bu dağınık ortamında, çıtayı aynı noktada nasıl tutacaksınız? Yerel seçimler şüphesiz bir mihenk taşı olacak yeni yönetim için. Bir dinamizm var. İmamoğlu ile Özgür Özel birlikteliği, kardeşliği, işbirliği dinamizmi yükseltiyor. Ekrem Bey artık kendini tamamen şimdiden seçime çok daha yoğun odaklamalı. Bugün Beşiktaş’tan geçtim. Motor vapur önündeki meydan yeniden düzenleniyor. Bugün vapur çıkışı daha da daraltılmış. Kaç aydır böyle. Günde yüz binler kullanıyor orayı. Aklıma Bedrettin Dalan geldi. Tam seçim döneminde Kadıköy Selamiçeşme’de bir sokağın bir gecede baştan sona, kaldırım, asfalt, yeni ışıklandırma ve direkleriyle birlikte nasıl yenilendiğini tartışmıştık Tan Oral ile, onların sokağıydı. Müthiş bir eşgüdüm, planlama ve hız. Beşiktaş için de böyle bir büyük gösteri yapılabilirdi! İşleri kendi yavaş oluruna bırakmaktansa… Salı Pazarı’ndan geçerim, arada Söğütlüçeşme için. Orası bir leş gibi duruyor. Hukuki sorun mu var bilemem. Binlerce insan o yolu kullanıyor. Acaba ne zaman güzel bir yoldan geçeceğim buradan diye söylenip, tabii ki belediyeye de sayıp duruyorum. Binlerce insan ne düşünüyor, park ve bahçeler müdürlüğü merak ediyor mu, bilmiyorum. İnsanları sürekli bilgilendirme, milletle işbirliği ve saygının da gereğidir.",https://www.cumhuriyet.com.tr/yazarlar/orhan-bursali/ozel-nasil-basari-saglayacak-ikinci-adim-beklentisi-secmenle-siyaset-2138207
Orhan Bursalı,Katliamların üstünü yalanla örtme ustaları,19 Ekim 2023 Perşembe,"Bay Biden, İsrail devletinin ürettiği “Hastaneyi Hamas vurdu” yalanını devraldı, İsrail’in vurmadığını, çok öfke duyduğunu söyledi. Kucaklaşmaları müthişti. İnsanlık suçu işleyen, devlet adı altında örgütlenmiş suç örgütü liderlerinin buluşması gibi. Biden hastaneyi kimin vurduğunu şüphesiz ki biliyor. CIA ve Amerikan ajanlarının raporları İsrail yolculuğunda önüne koyulmuştur. Bir normal insan olsa, İsrail’e gidişini iptal eder ve geri dönerdi. Ama kayıtsız şartsız İsrail’in bu amansız saldırısının yanındaydı ve büyük bir olasılıkla CIA ve MOSSAD işbirliği ile hastaneyi Hamas füzelerinin vurduğuna ilişkin birtakım görüntüler yarattılar, bu sahtecilikle belki de Biden’ın İsrail’e gidişini de meşrulaştırmak istediler. Orada hastanede işlenen 500 cinayet karşısında, Tel Aviv’de ayakta ve dik durabilmesi, İsrail kasaplarıyla kucaklaşması için gerekliydi belki de. Ama İsrail ordusunun “Hastaneleri vuracağız” açıklamasının üzerinden üç gün bile geçmemişti ki vurdular. İsrail kasapları, “Gazze’yi boşaltın çağrısı” yapıyor, kaçan Gazzeliler Mısır kapısına yöneliyor, bu kez de hepsini sınırda bombalayarak öldürüyor. Yalanlar hem İsrail hem Amerikalıların yaptıkları katliamların gerekçeleri oldu. Irak’ı işgal ve 1 milyon Iraklının öldürülmesinin gerekçesi de Irak’ın kimyasal silahlar bulundurduğuydu. Irak mahvolduktan sonra uluslararası kurulun araştırmaları, kimyasal silah yalanını ortaya çıkardı. Amerika da “Evet hataydı, CIA bizi aldattı” gibi laflar etti. Fakat bunun sonucu, Amerikalıların IŞİD’ı yaratmaları oldu. Parçalanan ve devlet yönetimi ile egemenliği yerle bir olan Irak’ta IŞİD, El Kaide ve bir dizi uluslararası terör örgütü üredi. Suriye’ye yönelik parçalama politikaları ve savaşları da bu örgütlerin Suriye’de yerel iktidarlar kurmasıyla sonuçlandı. Bu yerel iktidarlardan biri de Amerikan ordusu oldu. Suriye’nin geniş petrol bölgelerini işgal altında tutuyor ve IŞİD tehlikesi var gerekçesiyle de işgalini sürdürüyor. Ayrıca Türkiye’ye karşı savaşan PKK bağlantılı güçlerin koruyuculuğunu üstleniyor. İsrail’in bugünkü kasaplığı yeni değil. 1982’de o zamanki Savunma Bakanı Ariel Şaron’un boynuna asılmıştı: Beyrut Kasabı. Olay şuydu: Şaron, 2 bin Filistin Kurtuluş Örgütü (FKÖ) militanı Lübnan’da uluslararası statüde bulunan Sabra ve Şatilla mülteci kamplarında saklanıyor, bahanesiyle Lübnan’ı işgal etti. İsrail yanlısı Hıristiyan Falanjistler, İsrail’in güvencesi ile iki kampı basmış ve kamplarda “bulunan ezici çoğunluğu çocuk, kadın ve yaşlılardan oluşan Filistinli mültecilerle Lübnanlı yoksullardan 750-2 bin kadarını öldürmüştü”. “İsrail Meclis Araştırma Komisyonu Şaron’u katliamdan dolaylı olarak sorumlu bulmuş, Şaron bunun üzerine savunma bakanlığı görevinden istifa etmişti.” (Wikipedia-BBC) 2 bin FKÖ militanından eser bile yoktu. Dikkat edin, kadınları çocukları katletmek İsrail’in önem verdiği bir konu. Gazze’de 600 kadar çocuk öldürüldü. Hastanedekiler arasında da yaralılar çocuklar var. Filistinli nesillere yönelik bir soykırım kastı. Hastanelere (ve 13 ambulans dahil) yönelik saldırıları da iyileşip kendilerine karşı savaşabilecek olanları imha kararı olarak yorumlamayı abartılı görmemek gerek. AKP Kayseri Milletvekili Hulusi Akar, ülke dışına asker göndermeyi iki yıl daha uzatan tezkeredeki yabancı askerlere ülkemize yer açan ifadeyi sorgulayan CHP’lilere “ABD ile ilişkilerimiz, anlaşmalarımız var... Bu madde IŞİD’le Mücadele Uluslararası Koalisyonu ile ilgili, tezkereden bu ifadeyi çıkardığımız zaman koalisyondan çıkmış olursunuz. Bu da DEAŞ’la mücadeleden ayrılmak anlamına gelir” yanıtını veriyor. Ooo uluslararası koalisyon varmış. IŞİD ile mücadele ABD’nin Suriye’deki işgalini sürdürmesinin bahanesi değil miydi yoksa? Akar birden bu oldubittinin savunucusu rolüne mi büründü? Şaşırmayız...",https://www.cumhuriyet.com.tr/yazarlar/orhan-bursali/katliamlarin-ustunu-yalanla-ortme-ustalari-2131601
Orhan Bursalı,Meral Akşener’in kaybet kaybet oyunu,09 Ekim 2023 Pazartesi,"İYİ parti lideri, 81 ilde kendi adaylarını çıkarma kararlılığını anlamak için geçmişe bakmalı. Cumhurbaşkanlığı seçimine giderken sergilediği ve sanki zik zak gibi görünen politik manevraları ile şimdiki yerel seçim kararlılığı arasında bir fark yok. Aynı Akşener. Akşener “Millet İttifakı” sürecinde güvenilmez politikacı profilinden çok, bilinçli, ne yapacağını bilen bir lider görüntüsünü veriyordu. Kafalar karışmasın, açıklamaya çalışalım. Akşener, Millet İttifakı’nın cumhurbaşkanı adaylığında, Kılıçdaroğlu’nu asla benimsemedi. CHP’nin adayı aylar önceden Kılıçdaroğlu olduğunu biliyordu. Kılıçdaroğlu’nun has arkadaşı Bülent Kuşoğlu 16 Eylül 2022’de “Kılıçdaroğlu seçilmezse masa dağılır” diyerek bunu ilan etmiş, Akşener’in tepkisi “Biz noter değiliz” olmuştu. CHP ile İYİ Parti arasında, aslında karşılıklı tavırların kesin dışa vurulduğu andı bu. Kuşoğlu bu mesajı şüphesiz Kemal Bey’in onayıyla vermişti. Masa’daki diğer dört partinin adayı zaten Kemal Bey’di. Çünkü bu dört parti için önemli olan, Meclis’e CHP listelerinden garantili sokacakları milletvekilleriydi. Parti başkanları başkan yardımcıları olacaktı. Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al Meral Hanım, Kılıçdaroğlu’na karşı tavrının dozunu giderek artırdı. İmamoğlu ve Yavaş’ı öne çıkardı. “Kazanabilecek aday” ana politikası oldu. Kemal Bey’in kazanamayacağı propagandasını parti ileri gelenleri ekranlarda açıkça söylüyorlardı. 6’lı masa çalışmaları görünüşte birliktelikti. Dananın kuyruğunu, 6’lı masada Kemal beyin adaylığı resmileşince 2 Mart toplantısında kopartacaktı Yani diyorum ki Akşener, başından itibaren CHP’nin adaylığını, Kılıçdaroğlu’nun cumhurbaşkanı olmasını istemiyordu. Muhalefetin lideri kim olacak, Akşener’in ana meselesiydi. “Kılıçdaroğlu seçilemez” politikasının Kılıçdaroğlu’nu zayıflatacağını, seçmende “Daha kendi aralarında anlaşamıyorlar, iktidara gelseler ülkeyi yönetemeyecekler” dedirteceğini, belki de seçilememesinde önemli rol oynayacağını görerek, bilerek. Yani arkada “seçtirmeme cinayeti”nin planı var. CHP’nin iktidar olması, İYİ Parti’yi daha çok gölgede bırakması demekti. Oysa Meral Hanım kendisini ve partisini iktidara taşıyacak olan muhalefet odağı olabilmesiydi. Dananın kuyruğunun koptuğu 2 Mart toplantısından önce, masada neler olacağının işaretlerini vermişti. Mansur Bey üzerinde kararlıydı. Dahası “masa dışından da aday olabilir” seçeneğini ileri sürecekti. 2 Mart günkü “Bugün 2 Mart, ne beklemeli?” başlıklı yazım www.cumhuriyet.com.tr/yazarlar/orhan-bursali/bugun-2-mart-ne-beklemeli-2056725  aslında o gün olacakları haber veriyordu. Yazımdan: “Dağılma?... Meral Hanım sanki bunu göze almış gibi... Fox TV’deki konuşmasında bir muhalefet liderinin yapmaması gereken bir olasılığı gündeme getirdi ve “Mesela Erdoğan kazanırsa” dedi... RTE “Kazanırsa, beş yıl sonraki seçimi biz kazanacağız, o zaman da parlamenter sistem söz konusu olmayacak” dedi. Yani stratejisinde, seçimi kaybetmek olasılığı bayağı güçlü vardı. Şunu demek istiyordu: “Cumhurbaşkanlığı seçimini Kılıçdaroğlu/CHP’nin kaybetmesi bizim için iyi olur, CHP ve lideri gözden düşer, biz muhalefette büyür ve 1. parti olur, sonraki seçimi kazanırız, ben de RTE’nin yerine onun yetkileriyle en güçlü insan olurum.” Hırsı gemileri yakacak ve bu ülkeyi beş yıl daha AKP iktidarına teslim etmeyi göze alacak kadar büyüktü. Kılıçdaroğlu seçilseydi, kaybedecek bir şeyi olmayacaktı, başkan yardımcısı olacaktı! Hep beraber kazanmış olacaklardı, kendisine rağmen! Seçim 1.2 milyon oyla kaybedildi. Daha önce yazdığım gibi, Akşener’in bunda rolünü herkes tartsın biçsin. Ve seçimin kaybedilmesinde, İYİ Parti’nin oyunun anketlerde yüzde 14’leri aşmışken, niye ve nasıl yüzde 10’un altına indiğini düşünün. Yüzde 4 oy kaybı, kaba hesapla, 2.5 milyon oydan fazla yapar. Hadi bunun bir kısmını sandığı gitmeyen seçmenlere sayarsak, en az 1.5 milyon oy yapar. Bu 1.5 milyon oy, muhalefete oy verecekken, salt Akşener’in olumsuz, oyun bozucu, güvenilmez politikaları nedeniyle, İYİ Parti’den Cumhur İttifakı’na dönmüş oy değil mi... Bence kesin evet. MHP’nin anketlerdeki oyunu (yüzde 7) ve kesin oyunu (yüzde 10,2), AKP’nin yüzde 32-33’lerden yüzde 35 küsur oy almasını yorumlayın. 2 Mart’ta seçimi kesin kaybettiren Akşener’in hayallerini analiz eden sonraki üç yazım önemli. Akşener, seçimleri kaybettirme tutarlılığını, şimdi yerel seçimlerde sürdürecek... Devam edeceğim.",https://www.cumhuriyet.com.tr/yazarlar/orhan-bursali/meral-aksenerin-kaybet-kaybet-oyunu-2127937
Orhan Bursalı,Cumhuriyetin temeli ve Ata’nın bize mirası 3+2,29 Ekim 2023 Pazar,"Boş verin iktidarın vurdumduymazlığına; kendini bilmeyen yalakaların Atatürk’e (ve Cumhuriyete) rakip çıkarma rezilliğine, aptallığına, geri zekâlılığına, utanmazlığına; Diyanet şefinin Atatürk’ün adını yine ağzına almamasına... Bu tıynette kişi zaten Ata’yı anarsa Cumhuriyet için utanç verici olur; orada bir, ara dönem insanı olarak oturuyor. Gidecek, hepsi gibi!... Çöp düşüncelerle uğraşmayalım, işimize bakalım! Kalıplaşmış Cumhuriyet söylemlerinin dışında ne söyleyebiliriz? Evet, Cumhuriyet akıl ve bilim üzerine kuruldu. Hep söylüyoruz. Eğitim de sacayağını oluşturdu. Atatürk ulusça var oluşun bu üç anahtarını hayata geçirdi ve gelecek nesiller olarak da elimize verdi. Sürdürülebilir ve özgür, bağımsız ve refah içinde yaşamanın 3 altın anahtarı! Bunları kaybedersek, yolumuzu şaşırırız, ne yapacağımızı bilemeyiz, sağa sola yalpalarız. Akıl, bir düşünme, tartma, tartışma, en iyiyi ve doğruyu arama bulma aracıdır. Bilim ise toplumu, dünyayı, doğayı, şeyleri, olayları metodolojik ve sistematik olarak anlamanın aracıdır. Eğitim, çağdaşlığa ulaşmamızı sağlayacak, yaratıcı ve nitelikli, meydan okuyucu yeni nesillerin yetişmesinin aracı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bugün içinde yaşadığımız sıkıntıların özünde, bu 3 altın anahtarı iyi kullanamamaktan, bazen kaybetmiş olmaktan veya çekmecelerde, ceplerde, kitaplarda unutmaktan kaynaklanıyor. Millet, toplum, yöneticiler, yurttaşlar, hepimiz sık sık kendimizi kontrol etmeliyiz: Akıl ve bilim başımızda mı, eğitim olması gerektiği gibi mi, yoksa onların hepsini bir yerlerde mi unuttuk? Evet, unutuyoruz, unuttuk, farkında olmadan bazen veya bilerek isteyerek, kasten Cumhuriyete ve geleceğe yönelik cinayetler işleyerek! Atatürk bize bu çerçevede iki miras daha bıraktı: İlki, yapabilirsin, başarabilirsin iradesi... Büyük Kurtuluş Savaşı’nı bir kenara bırakalım (O ne muhteşem başarıdır!), Cumhuriyetin 15 yılı bunun örnekleriyle doludur. Ve ikinci miras kendine güven ve kendi iradeni elinde tut! İraden hep kendi elinde olacak, yapma ve başarma iradeni asla başkalarına, tabii ki yabancılara hiç mi hiç devretmeyeceksin. İrade devredilemezdir bir ülke için! Bu yapma ve başarma iradesini özellikle İkinci Dünya Savaşı’ndan sonra kısmen veya esas olarak yabancılara devredince, Türkiye 70 yıl boyunca kendini toparlayamadı ve 19 kez ekonomik kriz yaşadı, dış güçlerin sermayesine, ileri teknolojilerine, yönetimine sayın sayabildiğiniz kadar, muhtaç duruma düştü. Bugünün sorunu, geçmişin bize en önemli ve evrensel dersleri olan Kurtuluş ve Kuruluş’un 3 altın anahtarını ve kendi iradeni ve başarabilirsin güvenini unutmuş olmamızda yatıyor. Harç kondu, temel atıldı, kolonlar çıkıldı, daha gökyüzüne doğru katbekat yükselmesi ve dünyanın en iyilerinden biri olması gereken ülkemizde yapılacak daha çok şey var. Evet dileğimiz daha nice yüzyıllara... Ama bir ülkenin bir toplumun, dilek dileyerek, mum yakarak, dua ederek, kafa sallayarak ve ezberleyerek, nice yüzyıllara gitme olasılığı yoktur... Devamı yarına...",https://www.cumhuriyet.com.tr/yazarlar/orhan-bursali/cumhuriyetin-temeli-ve-atanin-bize-mirasi-32-2135113
Orhan Bursalı,Batı’nın ikiyüzlülüğü ve 2 bin Filistinli çocuğun katli,24 Ekim 2023 Salı,"Hamas’ın bazen “Yahudi öldürme”ye indirgediği ve sepetinde politik davranma ve politika üretme yeteneği olmayan kimliğinin, çaresizlik ve sıfır gelecek umutsuzluğundan kaynaklandığını yazıyoruz. Hamas gibi tamamen ırkçı ve aşırı dinci ideoloji örgütleri de durup dururken ortaya çıkmıyor. İsrail’in Filistin’i yok sayma, ilhak etme ve durmadan genişleme politikası Hamas’ları yaratıyor. Bugünkü savaşın temelinde de bu gerçek yatıyor. İsrail sanmasın ki Hamas’a çok ağır darbe vurduğunda bu örgütler bitecek. Yakın tarih gösteriyor ki daha şiddetlisi, daha yeraltında hareket eden ve İsrail’e çok daha fazla acı verecek örgütler o topraklardan fışkıracak. Çünkü o topraklar çok derin adaletsizlikler, haksızlıklar, cinayetler ve adeta soykırımlarla dolu. İsrail bu dehşet büyüme politikasıyla bölgeyi de çok yönlü tehdit ediyor. Bu İsrail gerçeğinin arkasındaki güç ABD. Biden ne demişti yıllar önce yaklaşık: İsrail gibi bir ülkenin varlığı bizim için çok önemli... Eğer İsrail olmasaydı, biz bir İsrail yaratmak zorunda kalacaktık. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al İki uçak gemisi ve kruvazörlerini bölgeye sevk etmesinin esas gerekçesi de “Dokunmayın İsrail’e, yediği haltlara, yoksa karşınızda beni bulursunuz”. Yani o büyük savaş gücünün bölgede yığılması (İngiltere de), İsrail’in Gazze’yi istediği gibi yakıp yıkmasının garantisi gibi duruyor. Bu aynı zamanda Siyonist yayılmacı küçük emperyalistin de fütursuzluğunun nedeni. 2 bin Filistinli çocuğu öldürdü Siyonistler. Saldırılarıyla tüm binaları yerle bir ediyor. Tüm savaş suçlarını birbiri ardına işliyor. Gazze’de yaşayan 2 milyon Filistinliyi bölgeyi terke zorluyor: Ya hepiniz ölürsünüz ya da terk edersiniz. Her açıdan bir soykırım devrede. İsrail’in Gazze’yi yok etme politikasını ABD (ve Batı Avrupa!) desteklerken, Ukrayna’da Rusya’ya karşı sözde “özgürlük, bağımsız ülkeyi işgal”, diye saldırmalarındaki ikiyüzlülüğü herkes görüyor. Emperyalizmin ahlakı yoktur, sadece çıkarları, ikiyüzlülüğü vardır. Ukrayna’ya saldırının her türlü BM kararlarının, uluslararası anlaşmaların çiğnenmesi olduğunu söylerken İsrail’in işgallerini onaylıyor. ABD’nin Irak’ı yalan beyanlarla işgali de yine emperyalist ahlakın sınır tanımazlığının ve çöküşünün dibi olmadığını gösteriyor zaten. Irak diktatörü Saddam’ı devirip sözde demokrasi ve özgürlük için Irak’ı işgal ettikten sonra durum ortada. Yüz binlerce, belki 1 milyon Iraklı öldürüldü. İşkencehaneler ve yok edilen kentler... Bugün o Iraklıların hepsi yaşıyor olacaktı. Amerika’nın başlıca görevi Ortadoğu’da güçlü, bağımsız, özgür hiçbir ülke bırakmamak. İsrail ve dahası başka İsrail’ler bu nedenle gerekli onlara. Türkiye dışında son bağımsız ve güçlü devlet İran kaldı. İran’ı da aslında Irak durumuna düşürmek ABD’nin ana politikası. İsrail’i de İran’a karşı kışkırtıyor ve hazırlıyor. “Sıra Türkiye’ye mi gelecek” diye soruyorsunuz sanırım. Zaten Suriye tarafından Türkiye’yi istikrarsızlaştırma politikası izlemiyor mu? Burada temel sorun, Arap ülkelerinin İbrahim Anlaşması gibi, İsrail’e ve ABD’ye bölgede daha büyük güçler verecek anlaşmalara imza atıyor olması. Daha çok çekerler, parçalanırlar, ihanet içinde, işbirlikçi olurlar.",https://www.cumhuriyet.com.tr/yazarlar/orhan-bursali/batinin-ikiyuzlulugu-ve-2-bin-filistinli-cocugun-katli-2133350
Orhan Bursalı,ABD Ortadoğu’da iflas. Hamas planı. Siyonizmin körlüğü. Bir yer değiştirme,16 Ekim 2023 Pazartesi,"Amerika epey biri süredir İsrail ile Arap ülkelerini barıştırma politikası izliyor. İbrahim Anlaşması bunun sonucuydu. Körfez ülkeleri ve Suudilerle ve Mısır’la ilişkiler alt düzeyde de olsa başlamıştı. Bu planının Filistin sorununu ilgilendiren bölümü ise büyük bir siyasi sahtekârlığa dayanıyordu. Sözde, Arap ülkeleriyle İsrail arasında bu yumuşama ve işbirliği politikası zamanla İsraili yumuşatacak, Doğu Kudüs merkezli bir Filistin devletinin kurulmasına zemin hazırlayacak. Bu iyi niyetli cümleyi ben kuruyorum. Taraflar arasında böyle bir cümleyi dile getiren yok. Bu süreçte bile İsrail, Filistin’i adım adım yok etme politikasını uygulamaktan ve Batı Şeria’da yerleşimleri sürdürmekten geri kalmadı. Gazze’nin nefes alması bile İsrail’in neredeyse total ablukası altında sürüyordu. ABD’nin bu İbrahim Anlaşması’nın diğer iki boyutu vardı: Bölgedeki ABD’nin (tabii ki İsrail’in de) baş düşmanı İran’ı tecrit edip yalnız bırakmak... İkinci boyut da Çin’in Ortadoğu’da etkisini engellemek, giderek artan nüfuzunu kırmak. Şunu eklersek, giderek Amerikan politikasından uzaklaşma veya daha bağımsız politika izlemeye başlayan Suudileri de “Amerikan Politikası” doğrultusunda tutmak. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu politika, gözlenen o ki Hamas’ın başlattığı saldırı; İsrail’in katliama ve Gazze’yi işgale yönelik askeri karşı saldırısı; ABD’nin bu Ortadoğu politikasını sürdürmesini çıkmaza sürükledi denebilir. Suudiler ve diğer Arap ülkelerinin bugünkü tavırları İsrail işgaline reddiye ile kınamaları ve bazı ilişkileri askıya almaları sonucunu doğuracaktır. Belki de Hamas, İsrail’e saldırmasının doğuracağı kesin olan bu karşı katliam ve işgal politikasını hesap ederek hareketi planlamıştır. Esas amacı, Filistin çözümünü göz ardı eden ve İsrail ile Arap ülkeleri arasında yeni dönem ilişkileri torpillemek olabilir. Bu yeni ilişkilerle Filistin davasının görünmez bir geleceğe havale edildiğini / edileceğini görmüş veya inanmış olabilir. Eğer bu doğruysa, ki aklıma yatkın neden bu, umutsuzluk /çaresizliğin doğurduğu bir savaşı ve uğrayacağı kayıpları göze almış demektir. Madem hiçbir zaman varolamayacağız, o zaman yeni bir varoluş biçimini deneyeceğiz, bütün dünya da bunu görecek. Böylece İsrail’e karşı mücadelelerinin ikinci aşamasına geçecekler demektir. Bu küresel bir cephe açılması ve beklenmedik saldırılar olabilir. Yani uzun dönemli yeni bir savaş. İsrail için Gazze’nin bir batak olacağını da dikkate almış olabilirler. İsrail Hamas’ı yok edeceğiz, Gazze’de kökünü kazıyacağız biçiminde bir imkânsız hedef koyuyor. Ağır bir bedel ödemeyi de göze alarak. Çünkü katliamcı ve yok edici Siyonist düşünce, plan, program ve eylemin gözü kördür. Tüm benzeri faşist kafalar gibi. Her zaman güçlü ben olacağım, düşüncesi sahtedir, aldatıcıdır, tarihe baksalar bunu görürler. Ama tarihi 1948’de kendilerinin varoluşlarıyla başlatan bir askeri bakışlı yönetim anlayışı, geleceğin nelere gebe olduğunu göremez. Şu ana odaklıdır. ABD’nin bile bir noktada geri çekilecek bir duruma düşebileceğini düşünemez. İsrail derin bir yalnızlığa sürüklenebilir. Çin’in Ortadoğu’da güçlenmesi ve giderek sözünün daha çok dinlenir olması, kaçınılmaz bir süreç olarak görünüyor. ABD ile Çin arasında bu yeni jeostratejik yer değiştirme (translokasyon denebilir) süreci bana göre giderek kaçınılmaz görülmekte. Peki bu Çin-ABD sürecinin doğurabileceği olasılıklar neler olabilir?",https://www.cumhuriyet.com.tr/yazarlar/orhan-bursali/abd-ortadoguda-iflas-hamas-plani-siyonizmin-korlugu-bir-yer-2130495
Orhan Bursalı,100 yıl hesaplaşması: Cumhuriyet ulus ve kadın devrimi yarattı,30 Ekim 2023 Pazartesi,"Bırakalım geçici ve kısa bir döneme özgü karakterdeki karamsarlıkları. Atatürk’ün kurduğu Cumhuriyetin hedeflerine önemli ölçüde varmıştır; bu hedeflerin artık geri döndürülemez olduklarına, tüm Türkiye’nin dün Cumhuriyeti ve Atatürk’ü olağanüstü sahiplenmesiyle yeniden tanıklık ettik. Bir ulus yaratılmıştır. 100 yıl içinde yaşadıklarımızın tümü bu ulusu ulus yapan olaylardır. Geçmiş de bu ulusun bir şekilde tarihi olarak tamamlayıcısı olmuştur. Cumhuriyet Kadın Devrimi olarak da gerçekleşmiştir. Cumhuriyetin ve ulus yaratmanın vazgeçilmez bir sonucu, ürünüdür bu devrim. Çok büyük bir kadın kesimi için (ve erkek kesimi için de!), düşünce ve pratik olarak, geri döndürülmesi mümkün olmayan yeni bir durumdur bu. Az sayıda birtakım kafaları donmuş arıza erkekler bir azınlığın azınlığı olarak vardırlar. Büyük başarı karşısında bu bir çöp sorundur. Şüphesiz kadın-erkek eşitliğinde alınacak çok yol vardır henüz, tıpkı dünyada olduğu gibi. Biz çoğundan ilerideyiz. Türkçe tartışılmazdır. Bir dil birliği içinde herkes duygu, düşüncelerini birbiriyle paylaşmaktadır; ortak bir külliyat, bir güncel ve tarih dil hazinesi oluşmuştur. Bunlar Cumhuriyet Devrimi’nin ana bileşeniydi ve bu da gerçekleşmiştir. Bu nedenle çağdaşlık açısından diğer İslam ülkelerinden koptuk... Bilim yerleşmiştir. Hakiki mürşit olma yolunda epey mesafe katetmiştir. Her ne kadar eğitimde dini-ideolojik dayatma varsa da ana metinlerimiz büyük çoğunluk için bilimsel bilgidir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Eğitimde şüphesiz derin sorunlarımız vardır. Yaratıcı eğitim büyük eksikliğimizdir. Üniversitelerimizde şüphesiz aksamalar vardır. Nitelik bileşik kaplarda, aşağı seviyelerde ortalamalara düşmüştür. Ama yeni bir politik akıl ile üst düzeylere çıkma potansiyelini içinde korumaktadır. Cumhuriyetin sacayaklarından biri olan akıl her şeye rağmen ön plandadır. Bilim ve aklı kullanmakta politik sorunlarımız sık ortaya çıkabilmektedir. Özellikle iktidarın seçmen konusunda sürekli avantajlı destekçiler yaratmak doğrultusunda. Türkiye’nin de toplumsal bileşenleriyle oynayan bir sığınmacı politikası söz konusu olduğunda. Fakat ülke ve dünya gerçekleri, önünde sonunda bu politik aklı hizaya getirecektir. Kimse ülkenin sorunlarına sistematik akılsız yaklaşamaz. Burada en önemli konu, ekonomi politikalarında geçmişten ders alamayan ve geçmişte yaşadıklarımızı tekrarlayan bir politik akıl eksikliği olmasıdır. Nitelikli bilim ve teknoloji üretmede sorunlarımız vardır. Teknoloji deyince askerisi akla geliyor. 80’li, 90’lı yıllarda temeli atılan savunma sanayi gelişirken esas büyük sivil pazarda yaratıcı yeni ürünleri ithal etmekteyiz ve bu zor alana baktığımızda arka planda temel vb. bilim üretimi ve buna politik destek eksikliğini görürüz. Ulus, dünyayı bilen ve her alanda yaratıcı insanlar topluluğu olmak zorundadır, yoksa ayakta kalmakta çok zorlanırız, bağımsız, özgür, refah ve mutluluk içinde yaşayamayız. Yaratıcı bir toplumun kilittaşı, çok iyi bir eğitim sisteminin, bir üniversite sisteminin ülke çapında var olmasıdır. Yani aklı hür vicdanı hür bir toplum, geleceğimizin teminatıdır. Başka bir güvence yoktur. Aklı ve vicdanı hür toplum, düşünen ve üreten toplum demektir. Toplumun, insanlarımızın önündeki tüm engelleri kaldırarak, herkese fırsat eşitliği ve insanca yaşama koşulları sağlayarak bu hedefe varabiliriz. İleriye bakmalıyız ileriye doğru yürümeliyiz. Çağdaş dünya ile uygun adım... Cumhuriyetin bu konuda derin sorunları vardır. Bu engeli aştığımızda Türkiye hızla yükselecektir. Devamı yarın!",https://www.cumhuriyet.com.tr/yazarlar/orhan-bursali/100-yil-hesaplasmasi-cumhuriyet-ulus-ve-kadin-devrimi-yaratti-2135394
Orhan Bursalı,"İsrail kışkırtırken, Erdoğan Hamas’la yerel seçimlere oynuyor",26 Ekim 2023 Perşembe,"İsrail Gazze’nin yanı sıra kısmen Filistin devletinin yönetiminde olan Batı Şeria’da da bazı kentleri bombaladı, dün de askeri birlikleri yüzlerce Filistinli genci tutukladı, demir parmaklıklar altına aldı. Gazze de dahil, aslında Batı Şeria’nın bir kısmı Filistin Kurtuluş Örgütü’nün yönetimi altındadır ve buraları Filistin/Filistin devleti olarak kabul edilmektedir. Filistin devletini 1988’de Yaser Arafat kurdu. Türkiye ve Avrupa ülkesi olarak İsveç dahil 138 ülke tarafından tanınıyor. Birleşmiş Milletler’de (BM) gözlemci ülkedir ve uluslararası örgütlere üyedir. İsrail, Batı Şeria’yı 1967’den beri bir işgal altında tutuyor. Bölge üçe bölünmüş durumda ve yüzde 60’ı fiilen İsrail yönetiminde. İsrail burayı adeta kendi toprağı olarak ilhaka doğru gidiyor ve işgal edilmiş değil “tartışmalı bölge” olarak ilan ediyor. Oysa BM, uluslararası hukuk ve hemen hemen tüm dünya (İsrail hukuku da) Doğu Kudüs dahil Batı Şeria’yı İsrail tarafından işgal edilmiş bölge olarak kabul eder ve Filistinlilere geri verilmesini ister. Oslo görüşmelerinde Batı Şeria’nın Filistin’e verilmesi öngörülmüştü ama İsrail hiçbir zaman buna uymadı. İsrail’i buna mecbur edecek hiçbir yaptırım da uygulanmadı. İsrail, Batı Şeria’da yeni Yahudi yerleşim bölgelerini de genişleterek sürdürdü, sürdürüyor. İsrail’in bu uluslararası hukuk tanımaz tutumunu başka ABD ve Avrupa ülkeleri de destekliyor. “İki devletli Filistin” arada sırada dillerinde var ama fiiliyatta ise tamamen İsrail’in arkasındalar. İsrail, Hamas saldırısını bahane ederek şimdi eline yeni bir fırsat geçtiğini düşünüyor ve İsrail topraklarını genişleterek daha büyük bir İsrail kurma hayalini gerçekleştirebileceğini düşünüyor. İsrail aslında büyük bir savaşı kışkırtıyor. Hizbullah’ı, Suriye’yi özellikle de İran’ı bu savaşın içine çekmeye çalışıyor. Suriye havaalanlarını, Şam’ı, Lübnan’ı/Hizbullah’ı bombalıyor. Bu tutumu, bölge ülkelerine ve örgütlerine “Karışırsanız vururum” mesajı olduğu gibi, bu ülkeleri hadi gel savaşa kışkırtmasıdır aynı zamanda. Belki de savaşın genişlemesi için uygun bir zaman olduğunu düşünüyor. İran’ın Amerikan/Batı ambargosu altında ekonomisi zorda ve zayıflamış durumda. İçi karışık; yönetim, halkının bir kısmını düşman olarak algılıyor ve baskı altında tutuyor, özellikle kadınları. İki uçak gemisi ve bir dizi savaş gemisi, yüzlerce savaş uçağı, İHA’lar vb. ile Amerika; İsrail’in kayıtsız şartsız yanında. ABD savaşın genişlemesini istemiyor, böyle bir durum ABD’yi mali bakımdan çok zora sokar, ayrıca Çin ve Pasifik’e yönelik ana hedefinden sapmaya yol açar ve Çin’i güçlendirir. İsrail’in bölgesel bir savaşı kışkırtması bir şekilde sonuç verirse, sonuçta ABD’nin de kesin desteğini alacağını biliyor. Biden, İsrail’e destek için 14 milyar dolar talep etti. Şimdiden, İsrail’e tonlarca askeri araç gereç veriyor. İran savaş ister mi? İsrail’in kışkırtmalarına kapılması tehlikeli olur. Bundan geri duracağını düşünüyorum. Yapılması gereken dünyayı ayağa kaldırmak. İsrail’in Gazze’ye saldırısını ve kara harekâtını durdurmaya yönelik uluslararası büyük girişimlerde bulunmak gerekir: Barış için! Ankara’nın bu konudaki girişimi önemlidir ancak Erdoğan’ın Hamas’ı bir terör örgütü olarak görmüyoruz, mücahit örgütüdür nitelemesi, Ankara’nın bu alanda girişimini birden sonuçsuz bırakmıştır. Ankara’nın, barış için ve İsrail’e geri adım attırmak için en güçlü olduğu yer Avrupa’dır, NATO’dur. İsveç’in NATO’ya dönüşü kararını Meclis’e sevk etmesini de bir koz olarak kullanabilirdi. Hamas’ın niteliği konusunda sussaydı ve barış girişimi üzerine yoğunlaşsaydı... Ama amacı barış girişiminden çok, bunu kullanarak yerel seçimler yaklaşırken iç kamoyuna, seçmene seslenmek oldu.",https://www.cumhuriyet.com.tr/yazarlar/orhan-bursali/israil-kiskirtirken-erdogan-hamasla-yerel-secimlere-oynuyor-2134114
Orhan Bursalı,İsrail ve Filistin: Üç taraflı insanlık vahşeti,12 Ekim 2023 Perşembe,"Hamas’ın saldırısını ve İsrail’in buna neredeyse salt Hamas’ı değil Filistinlileri topyekûn yok etme girişimini herkes konuşuyor. Hamas gibi bir örgütü neler, hani koşullar yarattı sorusu benim için her şeyden önemli ve yaşadığımız karşılıklı vahşetin kilidi de burada yatıyor. Biz insancıklar ve büyük büyük bilmişler genellikle eyleme ve vahşetine bakarız. Dahası “Hamas bu saldırıyı gerçekleştirmeseydi, İsrail de Hamas’tan belki de 10 kat daha acımasız, büyük savaş makinesini Filistinlilerin üzerine sürmezdi” deriz. Tıpkı 12 Eylül 1980 askeri darbesini alkışlayan ve “Olmasaydı hepimizin canı tehlikedeydi” diyenler gibi. Buradaki kilit soru da “Peki bizi 12 Eylül’e kim getirdi, nasıl geldik ve askerlerin ve destekçisi Amerikalıların rolü neydi” sorusuydu. Bu tür olayların öncesini sormadan şu ana bakanın aklı havalardadır her zaman. Tamam gizlisi saklısı yok, pek çok insan da söylüyor: Filistinlilere devlet kurma hakkı neden tanınmıyor? Kudüs neden İsrail’in tacizi ve işgali altında? İsrail neden yerleşimcilerini sürekli olarak işgal edilmiş Filistin topraklarında yayıyor? BM’nin kararlarına rağmen Batı Şeria işgali ve yayılma politikası neden sona erdirilmiyor? Gazze, her zaman İsrail’in saldırısı ve işgaline uğrayıp durdu. İsrail 16 yıldır Gazze’yi abluka altında tutuyor. Birleşmiş Milletler ve Uluslararası Af Örgütü karar ve raporları şu yönde: İsrail’in bölge içinde ve dışında mal ve insan hareketliliğini sınırlandırması Gazze’deki insani krizi derinleştiriyor. Gazzelilerin çoğu mülteci kamplarında BM’nin yardımlarıyla hayatını sürdürüyor. Batı Şeria’ya 500 binden fazla Yahudi yayılmış ve yerleşmiş. Giderek sayıları artıyor. Bu uluslararası hukuka göre suç. Peki uluslararası büyük güçler (başta ABD ve Avrupa, buna Rusya ve Çin’i de ekleyebiliriz), buna ve Batı Şeria işgal bölgesinde neden İsrail askeri yönetimine göz yumuyor? İsrail’in, Filistinlilere ayrımcılık, ırk ayrımcılığı (apartheid) uyguladığı artık kabul ediliyor. Uluslararası Af Örgütü, 2022 tarihli bir raporunda şöyle yazıyor: “Bölgesel parçalanma; ayırma ve kontrol; arazi ve mülkün mülksüzleştirilmesi ve ekonomik ve sosyal hakların reddedilmesi: Bu apartheid’tir.” İsrail’in Batı Şeria ve Gazze’de yarattığı fiili durum şüphesiz Hamas’ı geliştirdi, güçlendirdi. İsrail’in Filistinliler üzerinde uyguladığı “Asla göz açtırmayacaksın, her fırsatta kafasına vuracaksın” politikası, Kudüs baskını, aşırı dinci örgüt Hamas ve benzerlerini de yaratıyor, geliştiriyor, daha amansız saldırılar için kışkırtıyor. Peki İsrail neden bölgede tüm bu gerginlikleri sona erdirecek adil bir barışa yanaşmıyor ve neden büyük güçler İsrail’i caydırıcı hamlelerden uzak duruyor? Sorunun birinci kısmının yanıtı, ikinci kısmındadır. ABD ve başta Almanya, Fransa ve İngiltere olmak üzere Avrupa, her zaman İsrail’in yanındadır. ABD kuruluşundan beri her yıl ortalama 3 milyar dolar İsrail’e hibe etmektedir (toplam 146 milyar dolardan fazla). 2019’daki askeri yardımın miktarı 3.8 milyar dolar. ABD, BM’de 1991 ile 2011 arasında İsrail’i korumak için toplam 24 karardan 15’inde veto yetkisini kullandı (Wikipedia). İsrail’in anlaşmalara uymamasının ve dolayısıyla bölgede barış olmamasının nedeni bu muazzam desteklerdir ve ona verilen güvencelerdir. Bu da İsrail içinde aşırı sağı, ırk ayrımcılığını, uzlaşmazlığı ve çatışmayı güçlendiriyor. Neden bu güçler Filistin’in haklarını da veren bir barış istemiyor? Çünkü orada problemli ilişkilerin ve bugünkü yapının sürmesini istiyorlar. Çünkü barış olsa bölgede yapacak işleri kalmaz, pıllarını pırtılarını toplayıp çekip giderler. Milletler, uluslar, topluluklar, dinler arasından çatışma olsun ki onlar da kontrollerini ve sömürülerini sürdürsünler. Egemenlik alanları elden kaçmasın... Özetle VAHŞET TEK TARAFLI DEĞİL. İKİ TARAFLI Dahası üç taraflı: ABD ve Avrupa da üçüncü taraf...",https://www.cumhuriyet.com.tr/yazarlar/orhan-bursali/israil-ve-filistin-uc-tarafli-insanlik-vahseti-2129164
Orhan Bursalı,Osman Bahadır: Ölünce zaman çabuk geçer nasılsa!,22 Ekim 2023 Pazar,"Değerli bir bilim insanımızı, araştırmacımızı, bir devrimciyi kaybettik: Osman Bahadır. İki yıl kanser illeti ile uğraştı, çalışmalarını sürdürürken aynı zamanda biz de uğraştık Osman ile birlikte. Onu hayatta tutabilmek için çabaladık ama yeteneksiz kaldık, başaramadık. 74 yaş çok erken! Allah kahretsin! Diri bir beyin ve beyne uymayan aykırı davranan bir beden! Osman’ı neredeyse bir deri bir kemik gördüğümde salt beynini yaşatacak bir yöntemin gelecekte gelişip gelişemeyeceğini düşündüm. Bize bedeni değil kafası lazımdı. Osman Büyükada’dan göçtüğü Kuşadası-Selçuk’ta fenalaşınca Oktay Kaynak’ın girişimiyle (ve tabii Nilay ile birlikte, hep yanındaydılar) İzmir Büyükşehir Başkanı Tunç Soyer’in desteğiyle büyükşehir sosyal yaşam kampüsüne nakledilmişti. Oradan hastaneye... *** Vefatından dört gün önce İzmir’de hastanede yoğun bakımdaydı. Neyse ki beni içeri aldılar. Göz göze geldik, “Beni tanıdın mı” dedim. Kafasını salladı, gözlerinde ışık parıldadı, dudaklarında gülümseme. Konuşamıyordu... Kendimi zor tuttum. Ertesi sabah hastaneden telefon ettiler: Servise çıkarıyoruz. Koştuk, odaya almışlar. Damardan her türlü beslenme, ilaç, vitamin vb. ile kendine gelmişti biraz. Önce dudaklarından dediklerini anladık, veya yazdı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ertesi gün ise konuşuyor derdini anlatıyordu. İki kitabında bazı düzeltmeler yapmıştı, onları alın dedi. “Osman geleceğiz tekrar” dedim. “Ne zaman” diye sordu ısrarla. İnsan ölecekse yalnız ölmemeli! Birden bu gerçeği fark ettim. Arkadaşlarının arasında, dahası kollarında! Bana baktı, nasıl olsa hep beraber buluşacağız dedi, gülümsedi. Ertesi gün tekrar yoğun bakımdaydı! Onu kaybettiğimizin haberi, beni Ankara’da Eğitim-İş’in “Cumhuriyet’in İkinci Yüzyılı Eğitim Kongresi”nde konuşmada yakaladı, cuma Kuşadası’nda toprağa verildi. Şimdi ilk fırsatta gidip göreceğim. *** Nilay şunu paylaştı: “Aşağıdaki cümlenin ne anlama geldiğini Osman’ın yanındayken öğrendim: Seçmiş olduğunuz ve karar verdiğiniz şeylerin bedelini siz ödersiniz, size akıl verenler değil!” Oktay (Kaynak): “Osman’la 17 Eylül 2023 günü Buca Sosyal Yaşam Kampüsü huzurevinde bir yıl sonra yeniden karşılaştık ve yaklaşık bir ay boyunca haftada en az iki gün görüştük. Yaşam ve özellikle ölüm üzerine sağlığı elverdiğince detaylıca konuştuk. O konuşmadan sonra eve geldiğimde şunları yazdım: Umut gecenin içindeki sabahı Umut karanlığın içindeki aydınlığı görmektir. Umut umudunu öldürmeden ölmektir. 55 yıllık arkadaşım Osman umudunu öldürmeden vedalaştı yaşamla!” *** Büyükada’nın mezarlığını gezerken Çiğdem’e (Adalar Postası editörü) şöyle demiş: “Ölünce zaman çabuk geçer nasılsa”. Bu başlık altında bugün (pazar) toplanıp onu anacağız. Adada sessiz sedasız, tek başına, yalnız kişiliğiyle derin iz bıraktı dostum. “Osman hadi gel buluşalım, konuşacak yeniden çok şey birikti” çağrıma, “Tamam geliyorum” diyecek kimse yok. Ona dedim ki ilk fırsatta Büyükada’yı senin gözlerinle dolaşacağım. Ne çok şey konuşuyorduk, ülkeyi dünyayı hemen her şeyi hallaç pamuğu gibi atıyorduk, sen şunu yazacaksın, ben bunu, bak bu konunun hiç düşünmediğimiz şu yönü var! Bunu en iyi sen yazarsın! Hayır sen! Sonra: “Tamam artık yorulduk yarın veya sonra yeniden buluşuruz!” *** Cumhuriyet Kitapları’nda yeni yayımlanan müthiş kitabı “Osmanlıdan Türkiye’ye Sekülerleşme” üzerine Cumhuriyet Kitap’ta yayımlanacak yazımı biliyordu, bekliyordu. O yazıyı görmeden ölmeyeceğini de ben biliyorum. Acaba hiç mi yazmasam! Çalışmaları üzerine, bir yazı daha yazacağım...",https://www.cumhuriyet.com.tr/yazarlar/orhan-bursali/osman-bahadir-olunce-zaman-cabuk-gecer-nasilsa-2132662
Orhan Bursalı,Akşener’inki CHP’ye kaybettirme oyunu mu?,10 Ekim 2023 Salı,"Meral Akşener yerel seçimlerde tek başına seçimlere girmek konusundaki kararını sürdürelim. Yine geriye, Cumhurbaşkanlığı seçimi öncesine gideceğim. Çünkü bugünkü politikasının izleri orada. *** Bazı okurlar, “Akşener CHP’yi desteklemeye mecbur mu” gibi anlamsız bir soru yöneltiyor. Değil tabii, siyasi analiz bu. CHP-İYİ Parti arasındaki, seçmenin dikkatle izlediği gerilimli ve masayı devirmeye varan sürecinde biraz daha duraklayalım. Şunu tartışmıyorum, acaba Yavaş veya İmamoğlu aday gösterilseydi seçim kazanılır mıydı. Test edilmesi mümkün almayan bir süreç. Belki de... Ama diyelim CHP ve Kılıçdaroğlu adaylığını dayattı. Sonuçta 6’lı masa tek adayda karar kıldı. Kemal Bey, İYİ Parti’nin de dayatmaları üzerine geri çekilmeyi düşünmedi. Parti içinde bu olasılık hiç tartışıldı mı bilmiyorum. Nihayetinde en önemli konu, iktidarın değişmesiydi. Bana göre bu değişimin Yavaş veya İmamoğlu ile olmasının da bir sakıncası yoktu. Ana mesele iktidarın değişmesi ve güçlendirilmiş parlamenter sisteme geçilmesiyse Kılıçdaroğlu herkesi fazlasıyla memnun edecek politikaların adamıydı. Son toplantı yapılmış, altı liderin imzasını taşıyan “Adaylıkta anlaştık” açıklaması henüz ortada duruyor. Ama Akşener masayı devirdiğini açıklıyor. “Masadan ayrılmam, millete ihanet etmem” sözlerinin gazetelerde mürekkebi kurumamış iken... Hemen 4 Mart’ta şöyle yazacaktım: Otobid ile ücretsiz ekspertiz Otobid Fiyatı Gör “Akşener’in İmamoğlu veya Yavaş olsun seçeneğini kasıtlı olarak ileri sürdüğünü düşünüyorum. Aylardır bu önerisinin kabul edilmediğini bile bile... Tüm bunları bir araya getirirsek İYİ Parti’nin bir beş yıl daha RTE iktidarına yol açtığını ileri sürebiliriz. Beklentisi gerçekleşir mi bilmiyorum. Ama iktidarın değişmesine engel çıkardığı kesin.” “Meral Hanım beş yıl muhalefette kendine yer ayırmıştır. Burada kalarak iktidardan ve muhalefetten dökülecek parsaları toplamanın, büyümenin ve tek parti olmanın peşinde koşacaktır...” Fox TV’de son 6’lı masa toplantısından önce söylediklerinde en önemli nokta, mealen “Mesela diyelim ki Erdoğan yeniden seçilirse, beş yıllık süreç içinde AKP’nin seçmeni bana gelir, birinci parti olarak iktidara gelirim”di. 6 Mart tarihli yazımdan: “Bir lider ‘partisini büyütme’ ve ‘tek başına iktidar olma’ hedefine ulaşmak için, muhalefette kalmak mı kendisine böyle bir şans yaratır yoksa iktidara ortak olmak mı...” “İYİ Parti bugün iktidar ortaklığı ile tek başına iktidar hedefine asla ulaşamaz.” Nedeni de Türkiye’nin ekonomik çöküşünün öyle kolay kolay üstesinden gelinemeyeceği, Akşener iktidara ortak olursa yıpranacağı ve partinin küçüleceğini görmesidir. İktidardan bu nedenle kaçıyor ve AKP’ye kapıları açıyordu. İktidarın ateşten gömleğini giymektense muhalefette iktidarı eleştirerek büyüyebileceği hesabı üzerinden gidiyor. Seçimi muhalefete bu strateji kaybettirdi denebilir. Akşener, aynı stratejiyi izliyor, kendine müthiş güveniyor, partisini yerel seçimlerde tek başına tartıya çıkartıyor... Bu şüphesiz İYİ Parti’yi inşa etme ve büyütme niyeti, politikası olabilir. Aynı zamanda ve belki de en önemlisi CHP’yi küçültme politikası olabilir. Ana belediyeleri AKP’ye kaybeden bir CHP, büyük sarsıntı yaşar ve tüm seçmen güvenini kaybeder. Akşener, “Bu çöküntüden ben büyürüm” diye de düşünüyor olabilir. Bu tercihin arkasında, bazılarının ileri sürdükleri, “AKP ile ortaklık” olduğu varsayımına katılmıyorum. Fakat parti içinde bazıları yerel seçimlerde bu ortaklığı da dile getirmedi mi? Meclis’te AKP’nin anayasa önerisinde de ortaklık ileri sürülmekte ama bunlar İYİ Parti ve Akşener’i nasıl büyütecek, pek akla uygun değil. En önemlisi, yerel seçimlerde kazan kazan ortaklığı mı yoksa, belediyeleri “nefret ettiği” Erdoğan’a teslimin yaratacağı büyük infial ve partinin bunun sonucunda Akşener ile birlikte çakılması mı… İkilem çok...",https://www.cumhuriyet.com.tr/yazarlar/orhan-bursali/aksenerinki-chpye-kaybettirme-oyunu-mu-2128349
Orhan Bursalı,"Bilime, sanata, bilgiye yolculuk: Gençlerin önünü açın",08 Ekim 2023 Pazar,"Tanıdığım iyi bir bilimcimizden mesaj var: Gidiyorum Orhan bey... Nereye mi? Çin’e! Çin bilimde yer yer ABD’yi dünyayı geçen bilimsel başarıları ile göz kamaştırırken, iyi nitelikli bilimcilere de kapılarını açıyor. Şüphesiz ki üzüldüm... Giden her bir gencimize, bilimcimize üzülmemek elde değil. Ama burada bu ülkede yaratıcılığını gerçekleştirebilecek bilimsel, demokratik, siyasal, maddi koşullardan umudunu kesmişse gidecektir. Cumhuriyetimizin 100. yıldönümü sürecinde geleceğe bakmak, geleceği inşa etmek demek, hamasi palavra dolu nutuklar atmak değil, geleceği nasıl neyle kimlerle kuracağımızı tartışmaktan geçiyor. Gelecek için gençlerin, nitelikli beyinlerin önünü açmak, önlerindeki engelleri kaldırmak... Ülke çapında fırsat eşitliği yaratarak nitelikli insanların en yüksek noktaya ulaşmasının koşullarını yaratmak. Hiçbir nitelik heba olmadan. Bilimde, sanatta, sporda her alanda! Çünkü ülkenin en büyük zenginliğini nitelikli insanların yaratacakları ve ülkeye katabileceklerinin toplamı oluşturuyor. Refahın adı yolu yordamı budur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol AKP 20 yıldır iktidarda. Ne yazık ki geleceği inşada başarısız. Zar zor yetişen nitelikli beyin gücümüzü dış ülkelere yolcu ediyor. Bu nasıl durdurulur, iktidarı ve liderini, ülkeye yapılacak en büyük kötülüklerden birinin bu yoğun göç olduğu konusunda nasıl ikna ederiz? Çünkü baktığımızda 5 yıl daha ülkenin başında bu süreci yönetecekler; ülkenin uğrayacağı kaybı düşünebilir misiniz... Ülkenin bu ağır koşullarına rağmen, burada kalan, parlayan gençlerimiz, yıldızlarımız var. Önceki gün TÜSİAD’ın Yüzüncü Yıl etkinliğinde, sahnede ülkeye dünya şampiyonlukları kazandıran voleybol milli takımımızı temsilen gençlerimiz vardı. Gizem Örge ve Simge Şebnem Aköz, TEV Üstün Başarı Bursiyeri Müge Naoko Gönül ve piyanist Kaan Baysal’ın görüşlerini dinledik. Onlar buradaydılar. Bu ülkede evrensel başarılarını sürdürüyorlardı. Hepsi bu ülkeye varlıklarıyla mesaj veriyorlardı: Biz başardık, başarmak için çırpınan daha binlerce genç var! Onlara fırsat verelim! Kızlarımızın müthiş yükselişinin mesajı şuydu: Buradayız ve geleceği biz kuracağız, Türkiye’nin geleceği biziz! TÜSİAD başkanı Orhan Turan’ın mesajı: “... aklı ve bilimi kullanıyoruz. Ancak daha fazlasına ihtiyacımız var. Bize başarma azmi, birlik ruhu ve heyecan lazım... Yüz yıl önce yaptık, yine yaparız! Cumhuriyeti cumhuriyet yapan değerleri yeniden parlatmalıyız. Demokrasi, eşit yurttaşlık, laiklik, ifade özgürlüğü, hukukun üstünlüğü, adil yargılanma, toplumsal cinsiyet eşitliği ve 21. yüzyıla uygun bir eğitim, ihtiyacımız olan temeli sağlamlaştıracaktır. Geleceğimize, bu kavramların hakkıyla hayata geçirilmesi yön verecek. Bütün bunları yapacak kapasiteye sahibiz. Cumhuriyetin devrimci ruhunu yeniden uyandıralım.” Yine iki ayrı toplantıda bilim alanında öne çıkan gençlerin ödüllendirildiğini izledik. L’Orêal-Unesco işbirliği ile kadın bilimcileri ödüllendirmenin 21’incisi düzenlendi ve yenilikçi bilimsel araştırmalarıyla gelecek vaat eden, ilham veren çalışmalarıyla bilimin gelişmesine katkı sağlayan genç ve yetenekli 4 bilim kadınına, bilimsel araştırmalarında kullanmak üzere 150 biner TL destek verildi. İsimleri şöyle: Doç. Dr. Açelya Yılmazer Aktuna, Doç. Dr. Begüm Yarar Kaplan, Doç. Dr. Feyza Kazanç Özerinç ve Dr. Sibel Kalyoncu Uzunlar. Yaptıkları, HBT’nin gelecek sayısında... Tabii bunlardan kaçı ülkemizde kalır, bilmiyoruz. Derken Eczacıbaşı’nın Tıp Ödülleri törenini izledik: 2023 Tıp Onur Ödülü Prof. Dr. İmran Özalp’e, Tıp Bilim Ödülü ise Prof. Dr. Seza Özen’e, Tıp Teşvik ödülleri Doç. Dr. Savaş Taşoğlu ve Doç. Dr. Atay Vural’a, Bilimsel Araştırma Destek Ödülleri Prof. Dr. Tuğba Bağcı Önder ve Dr. Gözde Korkmaz’a, Tıp Öğrencileri Proje Ödülleri ise Muhammed Miran ve Muhammed Fatih Kırcalı’ya verildi. Bülent Eczacıbaşı, 64’üncüsü gerçekleştirilen Dr. Nejat F. Eczacıbaşı Tıp Ödülü’nü, Dr. Nejat Eczacıbaşı, bilim, bilgi, araştırma ve geliştirmenin ışığında çağdaş bir Türkiye hayalini gerçekleştirmek için kurdu dedi ve pandemi, deprem doğa felaketlerini hatırlatarak, “Bütün bunlar doğaya, çevreye karşı olan sorumluluklarımız gibi, araştırma ve bilimin önemini bir kez daha hepimize hatırlattı. Yaşadıklarımızdan geleceğimiz için çıkardığımız en büyük ders, her zaman olduğu gibi, çözümü bilimde aramak oldu” mesajını verdi. Evet her şeye rağmen inatla sabırla hâlâ burada varolmayı seçen bilimcilere ve onları destekleyenlere selam olsun. İktidarın yaşadıklarımızdan ders çıkarması dileğiyle. Gelecek için, ülke için...",https://www.cumhuriyet.com.tr/yazarlar/orhan-bursali/bilime-sanata-bilgiye-yolculuk-genclerin-onunu-acin-2127629
Orhan Bursalı,Türkiye’de COVID’e karşı büyük aşı çalışmaları çöpe mi gitti?,05 Ekim 2023 Perşembe,"COVID aşısının üretilmesine ve yüz milyonlarca insanın hayatının kurtarılmasına veya derin hastalıklar ve sakatlıklardan kurtarılmasına hizmet eden mRNA teknolojisinin geliştirilmesini sağlayan iki bilim insanı, Katalin Karikó ve Drew Weissman; evet, Nobel Tıp Ödülünü aldı. Hatırlarsınız, pandemi döneminde Türkiye’de de üniversite ve ilgili merkezlerde 20 kadar aşı çalışması başladı. Pasteur’ün kuduz aşısını hemen iki yıl sonra üreten bir ülke olarak biliyoruz ki aşı üretimini tatil ettik, kapılarını kapattık... Siyasi figürlerin düşüncelerine göre “Ne gerek vardı, çok pahalı işler bunlar, dışarısı yapıyor, onlardan alırız”... Pandemi bizi aşı konusunda “sıfır birikimli” ülke noktasında yakaladı. Çünkü geçmişle olan zincir kopmuş, halkalar parçalanıp dağılmıştı. Bir birikimi ciddiyetle durmadan ilerletip sürdüremezseniz apansız kalırsınız büyük bir toplumsal tehlike karşısında. Hemen aşı üretmeliyiz, sıfır noktasından başladık. Siyasi iktidara bir başarı gerekiyordu, hadi diyelim iktidar ülkenin güçlü ihtiyacı için harekete geçti. Çok iyi yaptı, alkışladık. Aslında yetişkin, hevesli, bilgili, meraklı, elini hemen taşın altına koyacak bilim insanları henüz vardı ülkemizde. Bunların projelerine onaylar verildi ve ülke çapında çalışmalar başladı. Başlangıç paraları küçük küçük verildi. Otobid ile ücretsiz ekspertiz Otobid Fiyatı Gör En hızlı sonuç verecek inaktif, yani klasik aşı üretimiydi. İlk yıl Çin’den satın alınan aşılar klasikti ve teknolojisi yaygın şekilde biliniyordu. Fakat COVID karşısında, bunların en iyisinin bile etkisi düşüktü. Süreç sonunda öne çıkan TURCOVAC böyleydi. ABD ve Almanya’da hızla geliştirilen mRNA teknolojisine dayalı aşıların ise çok yüksek etkili olduğu görüldü. Dünya bu aşıları kullanmaya başladı. Bizde de modern aşı yöntemlerine, DNA, rekombinant aşı üretimine, bazı ilaç etken maddelerini kullanarak aşı üretme çalışmalarına girişen bilimciler oldu. Fakat konu bilgi birikimiyle ilgiliydi. Bu konularda bir çalışmanız, deneyimleriniz, başarısızlıklarınız, hatalarınız, yani öğrenme süreciniz yoksa, ne kadar genel bilgileriniz olsa bile literatürde var olan bilgilerden yola çıkarak hemen başarıya ulaşmanız mümkün değildir. Ama buna rağmen mRNA olmasa bile, yeni aşı yapma teknolojileriyle üretim çalışmalarında, bazı merkezlerde, farelerde olumlu bağışıklık etkileri görüldü, faz1 klinik çalışmalarına başlama noktasına kadar geldi. Bugün hepsi ne yapıyor tam bilmiyorum ama tabii ki devletin mali destekleri devam etmediği için, büyük ölçüde durmuş veya bazı yerlerde son derece yavaşlamıştır. İktidar TURCOVAC aşısının üretimini bir iki tanınmış şirkete vermişti, süreç durdu, acaba Sağlık Bakanlığı da onlara ihtiyaç olmadığını mı bildirdi? ODTÜ-Bilkent işbirliğiyle geliştirilen “VLP (virüs benzeri parçacık aşısı) ile Ankara Üniversitesi’nde geliştirilen Adenovirüs temelli aşı klinik faz aşamalarına kadar ilerlemiş”. Sonrasını merak ediyorum. Prof. Mehmet Öztürk’ün, İzmir Biyotıp ve Genom Merkezi’nde yönetici olduğu dönemde proje koordinatörü olarak organize ettiği 2 aşı çalışmasının farelerde güçlü bağışıklık yanıtı oluşturduğu gösterilmiş... Maya teknolojisine dayalı aşı ülkemizde bir ilaç firmasına lisanslanmış. Sonuç ne oldu? Pandemi ortadan “kalktığına göre”, bir dahaki acil duruma kadar, Allah kerim. Mehmet Öztürk’e sordum: “İnsanlarda test edilebilir aşamaya gelen en az 4 aşı adayımız oldu, ama bunların endüstriyel üretimi ve klinik faz çalışmaları aşamalarında tökezledik. Çünkü ne sanayi altyapımız ne de mevzuatımız aşı geliştirmeye uygun değildi” diyor. Evet, bugüne kadar sürdürülen aşı çalışmaları bir şekilde birikim yarattı. Bunu nasıl kullanmalıyız? mRNA veya daha geniş başlıkla DNA’ya dayalı aşı veya ilaç teknolojilerine hızla yatırım yapmalıyız. İktidarın ilgisi kaybolmuş olabilir ama ülkenin bugün ve yakın gelecekte ihtiyacı büyük. Şimdi için değil, gelecek için hemen yatırıma girişmeliyiz. Gelecek bu teknolojide. Satın alıcı ülke olmaktansa üretici ülke olmalıyız. Çünkü bu teknolojiler yakın gelecekte hem bulaşıcı hastalıklara hem kansere hem kalıtsal hastalıklara karşı aşı ve ilaç geliştirmede başrolü oynamaya başlamak üzereler. İktidar “bir köprü parasını” bu alana ayırmalı. Liyakat ve uluslararası bilim desteğinde büyük bir çalışmanın başlatılması için ortamı yaratmalı. İklim değişikliğinin de yaratacağı yeni dünyada toplumumuzu ve ülkemizi her türlü salgına ve hâlâ dünyanın mücadele ettiği hastalıklara karşı hazırlamalı... Bu mümkün mü?",https://www.cumhuriyet.com.tr/yazarlar/orhan-bursali/turkiyede-covide-karsi-buyuk-asi-calismalari-cope-mi-gitti-2126636
Orhan Bursalı,Bölge savaş cehennemine mi?,15 Ekim 2023 Pazar,"İçlerine Hitler kaçan İsrailli savaş ağaları, tabii Netanyahu başta, kadın, çocuk, hastane, gazeteci, üniversite, okul, kaçan Gazzeli konvoylar, her şeyi bombalıyor. Siyonizmin ve katliam alçaklığının tarihini yazıyor. Şüphesiz AB ve ABD’nin kesin güvencesi altında. Hamas çok masum kaldı. Savaş yayılır mı? Ve giderek topyekûn bir savaşa dönüşür mü? Buna yazı sonunda yanıt vereceğim. *** Dün, dünya savaşlarının odağı Avrupa idi. Birinci Savaş, Avrupalılar arasında dünyayı paylaşım savaşıydı. Paylaşılacaklardan biri de Osmanlı İmparatorluğu. Afrika, Ortadoğu, Kafkasya, Rusya dahil... İkinci Savaş’ın odağında da Avrupa vardı. İlkinin bitmemiş hesabı. İlk savaş klasik silahlarındı. İkinci Savaş’ı bitiren ise başta uçaklar vb. ama savaşın sonuna yetiştirilen iki atom bombası oldu. Bu kitlesel katliamın onur madalyasını Amerikalılar göğüslerinde taşıyor. Nagasaki ve Hiroşima büyük başarılarının iki gururu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Mahvolmuş bir Avrupa, Japonya ve epey Rusya’nın, onlara dünya imparatorluğunun kapısını araladığını gördüler. Belki de atomu, fazla kayıp vermeden bitirici güç olarak bu amaçla kullandılar. Savaştan zaferle çıkmaları onları dünyanın başına her yönüyle bela etti. Savaşları bölgesel olarak dünyanın her tarafına yaydılar. Türkiye, Latin Amerika dahil askeri darbeler; Vietnam, Ortadoğu savaşları... ABD egemenliği altında, Üçüncü Savaş’a gerek yoktu. Fakat o zamanki Sovyetler Birliği de atom bombası, uzay... hızla karşı dengeyi oluşturdu. Acaba bugün 9 ülkede (İsrail dahil) var olan atom bombalarının yarattığı dehşet dengeleri mi üçüncü dünya savaşını önledi? Fakat bence üçüncü büyük savaşı önleyen, ABD’nin dünya çapında piyasa, bilim-teknoloji, askeri alanlarda yakın zamana kadar süren kesin egemenliğiydi. Ama bu dönemin sonuna geldik, ABD’nin hırçınlığı, telaşı, eyvah yıkılıyorum galiba gerçeğiyle karşılaşması, bugünkü gerilimin ana kaynağı. Çünkü Çin ABD’nin tüm alanlardaki küresel hegemonyasını adım adım yıkmaya başladı. Üçüncü savaş Avrupa odaklı olur mu yine? Mesela Avrupa-Rusya? Hayır, Avrupalılar kaybedecekleri çok şeyleri olduğunun bilincindeler. Gerilimin esas kaynağı Çin-ABD ilişkileri. Her alanda ve her açıdan: Bilim, teknoloji, ekonomi, askeri, kültürel, diplomatik, siyasi... ABD ve Batı, büyük kitlesel ucuz üretim, yüksek kazançlar, büyük sermaye birikimi ve bu yolla dünya piyasalarını büyük küreselleşme döneminde istila etmek için Çin’i kullandı. Ucuz üretim merkezi olarak. Çin bu fırsattan müthiş yararlandı. Neredeyse 30 yıldır zaten planlı programlı teknoloji ve bilim politikalarının temelini atmıştı. Kapitalizmin silahlarını da kullandı. Küresel piyasalara her açıdan entegre oldu; bugün ABD’yi pek çok alanda geride bıraktı. Çin’in muazzam döviz biriktirme ve müthiş seri kalkınma yılları, uzay, büyük askeri güç, dünyada ekonomik yayılma politikası, Afrika, Latin Amerika, dünyayı saran/birleştiren Kuşak-Yol politikası için kesenin ağzını açması... 10 yıl önceki tahminler 30’lu yıllarda ABD’yi geçeceği yönündeydi. Şimdi 30’lu yıllara varmadan bunu gerçekleştiriyor. Amerikalı pek çok etkin yazar, Çin’i önlemenin mümkün olmadığını ve ABD’nin gerilemeye mahkûm olduğunu yazıyor. Yani bir savaş potansiyeli barındırıyor bu gerilim... Kissenger, ABD-Çin gerilimini bir işbirliği çerçevesine oturtarak yumuşatmak peşinde. Yayımladığı bir makaleden, sonra bahsedeceğim. Özetle İsrail’in saldırganlığından kaynaklanacak ve oradan genişleyecek bir savaş olasılığı zayıf. İsrail bunun bilinciyle davranıyor. Tabii yanı başında Doğu Akdeniz’de uçak gemisi ve 7 savaş kruvazörü de teminatı. Şimdilik İsrail’i dizginlemeye çalışmak ve cinayetleri durdurmak zorunda vicdanlı dünya!",https://www.cumhuriyet.com.tr/yazarlar/orhan-bursali/bolge-savas-cehennemine-mi-2130189
Orhan Bursalı,Güçlü bir karakterin inancı ve yeni sosyalizm önerisi,23 Ekim 2023 Pazartesi,"Her şeye kendi karar verdi… ölümüne de nasıl nerede öleceğine de. Ölüm döşeğinde bile bu kadar kararlı bir insan bulmak zordur. Yanından ayrılmadan önce yatağında acı çekiyordu. Bir gün önceki daha istikrarlı Osman yoktu, kapıya doğru yürüdüm, her ne kadar ağrı kesici veriliyor olsa da, hemşireye söyleyelim morfin versinler dedim. Ağrısını sakinleştirici etki yapardı. Duymuş, morfin istemem Orhan dedi. Buca bakım sağlık evinde el üstünde tutuluyordu. Fakat bir süre sonra beni buradan alın, Darüşşafaka’ya götürün, diye baskı yaptı. Bir gün bile orada kalmak istemiyordu. Oraya götürülemeden hastaneye kaldırılmak zorunda kalındı. Yoğun bakımda, sonra serviste Darüşşafaka ısrarını sürdürdü, yarın gelip beni alsınlar buradan! Kendisi için en iyisinin ne olacağı bilen gören bizleri dinlemiyordu. Kararı kesindi. Fakat gidemedi. İstanbul’da radyoterapiden sonra Pet çekimi yapılmasına direndi… Başka bir sürü şey. Bunları yazmamın neden bir “ölüm güncesi” tutmak değil, kararlı kişiliğini vurgulamak. Sosyalizme olan inancını hiç sorgulamadı, evet sosyalizm denemesi çökmüştü, bürokratik bir diktaya dönüşmüştü. Stalin, Rusya’nın yüzbinlerce yetişmiş değerini kesip biçmişti, üretimi herkese yetecek kadar örgütleyememişti, insanlar yokluk çekmişti, sadece Stalin özgürlüğü vardı, askeri rejime dayalı bir zorbalık, sonuç büyük çöküş olmuştu. Otobid ile ücretsiz ekspertiz Otobid Fiyatı Gör Osman çok tartışılmasını istediği ama buna sağlığının elvermediği “Yeni Aydınlanma ve Sosyalizm” kitapçığını yazdı. Bunu e-kitap olarak Herkesebilimteknoloji.com web sitesinde HBT-Akademi e-kitaplığında yayınladık. Kendi yayınlarına bir isim bulmuştu: Bilim ve Düşünce Tarihi Kütüphanesi! Temel bir sorundu bu. Kitabının bu bölümün başlangıcında diyordu ki: “Sosyalizm için dünyada milyonlarca insan hayatlarını feda etme pahasına mücadele etti ve büyük fedakarlıklarda bulundu. Bu insanlar nihai ve sonsuz adaletin kurulması peşindeydiler. Ama Sovyetler Birliği’nde adalet için mücadele etmiş ve etmekte olan milyonlarca insan, halk düşmanı veya hain damgası vurularak yok edildi. Öldürülen bu insanların karşılaşmış olduklarından daha büyük bir adaletsizlik ve bu insanların yakınları ile onları tanıyanlar için de yaşadıklarından daha ağır bir psikolojik ve insani yıkım olabilir mi? Böylesine bir tarihsel yaşanmışlıktan sonra insanların sosyalizm mücadelesine tekrar şevkle katılabilmeleri için başka koşulların varlığı gerekmektedir.” Ve ekliyordu: “Sosyalizm belirli bir düzeyde ekonomik temeli gerektirmekle birlikte aynı zamanda bir yüksek kültür sorunudur. Toplumun içselleştirmiş olduğu bir yüksek kültür düzeyiyle sosyalizm kurulabilir ve yaşatılabilir.” Önemli bir tartışma konusuydu bu aramızda. Ben dünyanın bugünkü 8 milyarlık nüfus ve kapitalizmin toplumları getirdiği bireycilik ve tüketici aşamasında bir “yüksek kültür düzeye”ne ulaşmanın hayal olduğunu söylüyordum. Tıpkı Pozitivistlerin artık bilim var aydınlanma herkesi kapsayacak mealinde inanışı gibi. Auguste Comte Osman’ın üzerinde çalıştığı önemli düşünürdü. Şüphesiz sosyalizmin yeni koşullarda ve yeni biçimiyle ortaya çıkması ösz konusu olacaktır. Kapitalizmin bugünkü aşaması bir şekilde aşılacaktır. İnsanlığı kapitalizmle yaşaması ilelebet mümkün değildir. Osman bir çözüm ileri sürmüştür ve mutlaka tartışılması gerekir. Osman, diyalektik ve tarihsel materyalizmin yanlışlığını biliyor, Marks’ın “kapitalizmden sonra sosyalizme geçilmesi zorunluluktur, saptamasına katılmıyordu. Ben de dahil! Marks’ın Komünist Manifestosu’nun dayandığı bir fikir de Zincirlerinizden başka kaybedeceğiniz bir şey yoktur sözüdür ve Manifesto böyle biter.. Oysa 1900’lere varmadan ve daha sonra işçi sınıfının zincirlerinden başka kaybedecek çok şeyi olmaya başlamıştı. Konuyu daha tartışacağım…",https://www.cumhuriyet.com.tr/yazarlar/orhan-bursali/guclu-bir-karakterin-inanci-ve-yeni-sosyalizm-onerisi-2132931
Orhan Bursalı,Filistin’i silen Netanyahu’dan yeni Ortadoğu haritası,17 Ekim 2023 Salı,"Yandaki haritayı Netanyahu 22 Eylül’de Birleşmiş Milletler’de yaptığı konuşmada gösteriyor. Henüz 7 Ekim’e zaman var. Harita, ABD’nin İsrail ile pek çok Arap ülkesini buluşturmasıyla ortaya çıkan İbrahim Anlaşması’nın sonuçlarını gösteriyor. Yeni Ortadoğu yazıyor haritanın başında. Önce baktım yeni İsrail ülkesini mi gösteriyor; Ürdün, Sina Yarımadası vb. dahil, işgal edileceklerle birlikte büyük İsrail. Kötü niyetle bakarsanız, yaaa dersiniz. Ama hayır, Netanyahu konuşmasında İbrahim Anlaşması ile Arap ülkeleri ve İsrail arasında ortaya çıkacak zenginlik bölgesini vurguluyor. Bu yeni Ortadoğu’nun özünde İsrail var şüphesiz. Teknolojisi ile zengin Arapların parası buluşacak. İsrail daha zengin olacak. Ama haritada Filistin’in zerresi okunmuyor. Silmiş. İbrahim Anlaşması’nın esas amacını net olarak ortaya koyuyor bu harita ve Netanyahu, bunu da anlamamışlarsa eğer Araplara haritayla dayatıyor mu, anlatıyor mu desem... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İlginç bir şekilde 7 Ekim Hamas saldırısı ve arkasından İsrail’in korkunç karşı saldırısı ve Gazze’yi işgal kararıyla, bu haritayı birleştirelim. Birbirinin arkasından geliyor her şey. Dünkü yazımda Hamas’ın bu saldırıyı Filistin’i tamamen satan İbrahim Anlaşması’nı parçalamak için yapmış olabileceğini yazmıştım. Harita ile bu sav bütünleşiyor. Umutsuzluk, yoksulluk, geleceksizlik ve belki de Arap ülkelerince satılmışlık düşüncesi ve duygusu, Hamas’ı bir katliam saldırısına yöneltti. İsrail’den gelecek, Gazze’yi işgal dahil büyük saldırıyı ve büyük kayıpları, Gazze’den sürülmeyi bile göze alarak... Hamas sanki amacına ulaşmış gibi. Arap ülkeleri anlaşmayı askıya aldılar. İsrail’in yeni Ortadoğu haritası ve sayfası şimdilik kapanmış gibi. Bu durum Çin’e bölgede yeni olanaklar sağlayacaktır. Unutmayın ki Çin, Suudilerle İran’ı barıştırmıştır. Zaten ABD’nin İbrahim Anlaşması ile amacı, hem İsrail’i büyük bir korumaya almak hem de dünkü yazımda belirttiğim gibi, Suudileri İran’dan ve Çin’den geri çekmekti. Olan şu: Filistinsiz, Filistinleri tamamen yok eden, silen, topraklarından ve tarihten de silecek anlaşmaların yaşayamayacağını, Filistinlerin hakkı teslim edilmeden Ortadoğu’ya barışın gelemeyeceğini gösteriyor her şey... Batı gözlerini, kulaklarını kapasın; dili sussun. Eğer Gazze’de katliam sürer ve üstüne üstlük işgal gerçekleşirse, dünyanın üzerinde kara bulutlar dolaşacak... Okumadınızsa dünkü yazıma da bakın lütfen. Adil bir barış, sürekli barışın önşartıdır. İsrail’i buna kim ikna edebilir? İkinci Dünya Savaşı’na, Birinci Dünya Savaşı’nda Almanya’ya dayatılan ve Almanların onurunu tamamen çiğneyen anlaşma yol açmıştır. Nazilik ve Hitler’in ortaya çıkışı böyle olmuştur. Özetle diyebilirim ki Batı dünyası yeryüzünde ve Ortadoğu’da barış değil savaştan yana... Gazze’nin işgali Türkiye dahil Ortadoğu’ya yayılacak kısmi bir savaş olasılığını şüphesiz ki barındırıyor. ABD bu bataklığın içinde çırpınır, ekonomisi baş aşağı gider, Çin karşısında daha da geri çekilmek zorunda kalır... Harita Netanyahu’nun kişisel dosyasında tarih mi oldu?",https://www.cumhuriyet.com.tr/yazarlar/orhan-bursali/filistini-silen-netanyahudan-yeni-ortadogu-haritasi-2130921
Orhan Bursalı,"Laflar iyi, somutlaştırmak halka anlatmak ve büyük heyecan gerek",17 Eylül 2023 Pazar,"Biliyorum CHP’ye bakacağız, iki başkan adayı Örsan Öymen ve Özgür Özel başkanlığa adaylıklarını açıkladılar. Her ikisi için de hayırlı olsun. Öymen, epey bir süredir “Üçüncü Yol” denemesinde... Burada Özel’in konuşması veya kitapçığından bir metin okuma denemesi yapacağım. Şu saptama doğru ve yerinde: “En büyük dönüşümler en büyük kırılmaların yaşandığı dönemlerde gerçekleşir. Tarihin böyle bir anındayız. Bu bilinçle, yeni yüzyılda yeni bir siyaset için yeni yaklaşımlarla yol alacağız.” Şu da bir olgu tabii: “Kendi kabuğuna çekilmiş milyonlar ülkenin kaderini değiştirmek için umut ile yan yana gelecek...” Böyle bir değerlendirme yaptığınızda, arkasından gerçekten buna uygun meydan okumalar gelmeli. Evet seçim sonucu millette büyük bir kırılma yaşattı. CHP’nin tamamında devrimci bir değişim/dönüşüm gerektiren bir meydan okuma. Özel’in konuşmasında örgüt için bunun ipuçları var. Türkiye siyaseti için zaten bilinen durum saptamaları ve CHP’nin muhalif söylemlerini biliyoruz, etraflıca kitapçıkta yer almış. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Siyasi, ekonomik ve toplumsal durum saptamalarını çıkartırsak metin epey kısalır. O zaman geride kalan söylemi herkes didiklemeli. Gerçekten önemli meydan okumalar var mı, tartışmalı. Burada kastım, toplumsal heyecan yaratacak hedefler... Metin aslında esaslı bir Kılıçdaroğlu eleştirisi niyetine de okunabilir. İdeolojik olarak Kılıçdaroğlu’nun sağ-sol karışmıştır, düşüncesine ve bunu gerçekten de pratikte parti yönetiminde gerçekleştirmesine yönelik, sosyal demokrasiyi ve solu savunan bakışı net Özel’in. Hiçbir şey olmamış gibi, yenilginin eleştirilerini yapmayan, sorumluluğunu tartışmaya açmayan bir Kılıçdaroğlu liderliğini de epey eleştiriyor: “Seçim öncesi Türkiye’de oluşan büyük umut ve değişim inancı, hızla derin bir hayal kırıklığına dönüştü. Bu ağır travmaya rağmen, hiçbir şey olmamış gibi yola devam edilmeye çalışılması, üzgün, kaygılı ve özeleştiri isteyen herkesin beklentileriyle taban tabana zıttı.” Parti içi demokrasi ve her makamda üç yıllık dönem sınırlaması, parti liderinin tüm üyelerin katılımıyla seçilmesi, parti emekçilerine yükselme kapılarının, örgütsel yapıdaki değişimlerle açılması, önseçimlerin mutlaka yapılması konusunda görüşleri, CHP’ye yönelik eleştirileri kapsıyor. “Yeni bir düzen hayali kuran herkesi seferber edecek büyük bir hedef konulduğunda kararlı ve adanmış milyonlar sadece ülkenin değil, bölgemizin ve dünyanın dahi kaderini değiştirecektir”, cümlesinde milyonları harekete geçirecek büyük hedefin adı konmamış. Konulamamış. Hedef bir kitapçıkta yazılanlar olamaz. “Aynı sözleri söyleyerek, aynı yoldan giderek, aynı liderlik tarzıyla, aynı yönetim anlayışıyla bunu başaramayız. Sözümüzü de yolumuzu da liderlik anlayışımızı da yönetim anlayışımızı da kökten değiştirmeliyiz, değiştireceğiz. Yeni bir lider, kadro, örgüt, program ve siyaset yapma tarzını kapsayacak topyekûn bir değişimi hedefliyoruz.” Ekonomi konusunda: “Ülkemizin, kamucu bir anlayışa dayanan hızlı ve adil bir kalkınma sürecine duyduğu ihtiyaç açıktır. Başka ülkelerin pazarı haline getirmeden yerli ve milli ekonomiyi... Türkiye’nin kapsamlı bir üretim dönüşümü ile nitelikli istihdam yaratarak hep birlikte zenginleşeceğimiz bir ekonomik yapıyı kuracağız.” Bunlar da çok genel sözler... Şüphesiz kırılgan ve çatışmalı bir dünyada ne yapacağız, göremedim.",https://www.cumhuriyet.com.tr/yazarlar/orhan-bursali/laflar-iyi-somutlastirmak-halka-anlatmak-ve-buyuk-heyecan-gerek-2120054
Orhan Bursalı,"Feedback mi, feedforward mı?",24 Eylül 2023 Pazar,"Dil önemlidir; yazıyla, konuşmayla, okumayla, belki bir müzikle, bir sesle, dahası gürültüyle, gözlemle, kediköpek davranışlarını izlemekle, gökyüzünü, bulutları seyretmekle, bir cinayetle, bağırmakla, denizde balıklarla burun buruna gelmekle... düşünürüz. Beklenti, tüm saydıklarım ve burada sayamadıklarımızın bize yeni çağrışımlar yapması... Mutlaka bir ikisi bizde düşünce sıçrayışı yapacaktır. Beynimizi, (gözümüzü, kulağımızı, duyularımızı) sürekli açık tutmalıyız ki beynimizde nöronlar yeni-farklı bağlantılar kursunlar. İşte o andan itibaren biz eski biz değiliz. Beynimizde o konuda yeni bir bakış, bir farklılık oluşacak, belleğimiz içinde milyonlarca bilginin pek çoğu ile yeni bir entegrasyon ve değerlendirme oluşacaktır. Dahası belki de beynimizde yeni algoritmalara kapı aralanacak, etkilenmenin önemi ve derecesine bağlı olarak. Bu konuda yeni şeyler okumalıyım. Türker Kılıç Hoca çok daha iyi ve üst düzey şeyler söyler. Peki bu konu nereden çıktı pazar pazar? Sabah The Atlantic’te Lora Kelley’in günün özetini sunduğu yazısı. Wall Street Journal’da yeni kavramlar üzerine bir yazıya gönderme yapıyor. Dikkat çeken feedback (geri besleme) kavramına, çalışma ofislerinde takla attırılmış. Artık feedback yok, feedforward (ileri besleme) var. Otobid ile zahmetsiz satış. Otobid Fiyatı Gör Geri besleme kavramını biz bulmadık, çoğu kavram gibi dışarıdan aldık ve kullanır olduk. Ne kadar iyi kullanıyoruz, şüphesiz tartışmalı, dahası laf olarak jargonumuzda yer alıyor gibi. Geri besleme değil de hele feedback dediğimizde daha havalı oluyoruz! Geri besleme, İngilizce Wikipedia’da yaklaşık şöyle betimleniyor: Bir sistemin çıktıları, bir devre veya döngü oluşturan bir sebep sonuç zincirinin parçası olarak girdiler olarak geri yönlendirildiğinde meydana gelir. Sistemin böylece kendi kendini beslediği ve daha iyi bir duruma geldiği düşünülür. Biraz zor oldu... Ama olay, dışarıdan gelen yeni düşünce ve eleştirilerle sistemin kendini yenileyerek daha mükemmel hale gelmesi... Bunu günlük hayatımızda da kullanırız. Kendimizi bir sistem olarak düşünelim. Siyasete ekonomiye topluma ve toplumsal olaylara bütünsel bakışımızı, kendi düşünce sistemimiz kabul edelim. Bu sisteme dışarıdan etkileşimlerle yeni girdileri kabul ettiğimizi varsayalım. Eğer düşünce sistemimiz bunu kabul ederse giderek daha iyi olacaktır, diyebiliriz. Tabii bu bir varsayım. İyileşebilmesinin bir sürü koşulu olabilir. Düşünce açıklığı, sorgulama ve eleştiri ve özgür düşünme yeteneğimizin derecesi gibi. Ama daha basit konularda kalalım. Mesela bir konuşmayazı metni hazırladınız. Bunu tartışmaya açar ve gelen eleştirilerden size uyanları, yaratıcı fikirleri, yenilikleri metne dahil ederseniz bu da bir “geri besleme” olur. Bir politik metin de farklı değildir. Partiler-liderler politikalarını eleştiriye tartışmaya açabilseler daha zengin ve içerikli ve belki de doğru bir politikaya sahip olabilirler. CHP’de (sanırım Özgür Özel) bir konuşmada Kılıçdaroğlu bir konu üzerinde görüşleri not alır. (Ben de sık gördüm!) Sonra bunları bildiği gibi politik düşünce ve eylem olarak yürürlüğe koyar. Bu sözü duyunca şunu düşündüm: İşte yapması gereken tam da bu noktada, eyleme koymadan önce parti kurumlarında “Ne dersiniz” diye tartışmaya açmak. Feedback bu aşamada canlı çalışacaktır. Lider belki de yanlış çıkarsamalar yaptı ve partiyi zarara uğratacak. Başa dönelim: Amerikan ofislerinde üretilen feedforward (ileri besleme) kavramının yeni işlevi ne? (Bu arada kavrama baktım sözlüklere girmiş.) Feedback pasiftir. Bazen işlemez veya gelen öneriler dikkate alınmaz. Feedforward ise aktiftir, düşüncenin veya sistemin daha mükemmel işlemesini o an tartıştırır, ister. Kavramlar, bizi atıl durumda bırakabilir, eskimiştir, geri kalmıştır biz de hâlâ onları düşüncelerimizde koruruz ve buna göre hareket ederiz, bizi tutucu yapabilir. Kavramları düşünce sistemimizin omurgası iskeleti olarak kabul edersek ne kadar önemli olduklarını görürüz. Biz henüz feedback’i sindirememiş bir toplumuz. Şimdi ne anlamı olur demem: Feedforward!",https://www.cumhuriyet.com.tr/yazarlar/orhan-bursali/feedback-mi-feedforward-mi-2122663
Orhan Bursalı,Türkiye’nin sorunları nasıl çözülür? Bard öneriyor!,21 Eylül 2023 Perşembe,"Biliyorsunuz SOHBET YAPAY ZEKÂ programları dünyayı kasıp kavuruyor. Peki bunlar Türkiye’nin sorunlarını nasıl görüyor ve hangi çözümleri öneriyorlar? Google’ın yapay zekâsı Bard, “Türkiye nasıl kurtulur” sorusuna aşağıdaki yanıtları verdi. Valla kafası iktidardan daha iyi çalışıyor! Bakın: Türkiye’nin sorunları, ekonomik, siyasi, sosyal ve kültürel olmak üzere çeşitli boyutlardadır. Bu sorunların çözümü için kapsamlı bir yaklaşıma ihtiyaç vardır. Ekonomik sorunlar: Türkiye’nin en önemli sorunlarından biridir. Enflasyon, işsizlik, dış ticaret açığı, kamu borcu gibi ekonomik sorunlar, Türkiye’nin büyümesini ve kalkınmasını engellemektedir. Bu sorunların çözümü için, Enflasyonun düşürülmesi, İşsizliğin azaltılması, Dış ticaret açığının kapatılması, Kamu borcunun azaltılması, Rekabet gücünün artırılması, Yatırım ortamının iyileştirilmesi, Eğitim ve Ar-Ge’ye yatırım yapılması, Yenilikçilik ve girişimciliğin teşvik edilmesi, Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet gibi adımlar atılması gerekmektedir. Siyasi sorunlar: Türkiye’nin uzun yıllardır yaşadığı sorunlardan biridir. Partiler arası kutuplaşma, siyasal istikrarsızlık, hukukun üstünlüğünün zedelenmesi, insan hakları ihlalleri gibi siyasi sorunlar, Türkiye’nin demokrasisini ve refahını olumsuz etkilemektedir. Bu sorunların çözümü için, Partiler arası uzlaşmanın sağlanması, Siyasal istikrarın güçlendirilmesi, Hukukun üstünlüğünün tesis edilmesi, İnsan hakları ihlallerinin önlenmesi, Demokrasinin güçlendirilmesi, Toplumsal uzlaşmanın sağlanması, gibi adımlar atılması gerekmektedir. Sosyal sorunlar: Türkiye’nin karşı karşıya olduğu önemli sorunlardan biridir. Yoksulluk, gelir dağılımındaki eşitsizlik, eğitimde fırsat eşitsizliği, sağlık hizmetlerine erişimde zorluklar, kadına ve çocuğa yönelik şiddet, gibi sosyal sorunlar, Türkiye'nin refahını ve sosyal huzurunu tehdit etmektedir. Bu sorunların çözümü için, Yoksulluğun azaltılması, Gelir dağılımının eşitlenmesi, Eğitimde fırsat eşitliğinin sağlanması, Sağlık hizmetlerine erişimin kolaylaştırılması, Kadına ve çocuğa yönelik şiddetin önlenmesi, Sosyal politikaların güçlendirilmesi, gibi adımlar atılması gerekmektedir. Kültürel sorunlar: Türkiye’nin karşı karşıya olduğu önemli sorunlardan biridir. Din ve inanç özgürlüğünün kısıtlanması, ayrımcılık ve nefret söylemi, kültürel değerlerin yok edilmesi, gibi kültürel sorunlar, Türkiye’nin toplumsal huzurunu ve birliğini tehdit etmektedir. Bu sorunların çözümü için, Din ve inanç özgürlüğünün korunması, Ayrımcılık ve nefret söyleminin önlenmesi, Kültürel değerlerin korunması ve yaşatılması, Toplumsal uzlaşmanın sağlanması, gibi adımlar atılması gerekmektedir. Türkiye’nin sorunlarının çözümü, tüm kesimlerin işbirliği ve ortak çabası ile mümkündür. Hükümet, sivil toplum, medya, iş dünyası ve vatandaşlar, Türkiye’nin daha iyi bir gelecek inşası için birlikte çalışmalıdır. Demokrasinin güçlendirilmesi: Türkiye’de demokrasinin daha da güçlendirilmesi, sorunların çözümünde en önemli adımlardan biridir. Bu doğrultuda, partiler arası uzlaşmanın sağlanması, siyasal istikrarın güçlendirilmesi, hukukun üstünlüğünün tesis edilmesi, insan hakları ihlallerinin önlenmesi ve toplumsal uzlaşmanın sağlanması için gerekli adımlar atılmalıdır. Ekonomik reformlar: Türkiye’nin ekonomik sorunlarının çözümü için, kapsamlı ekonomik reformlar yapılması gerekmektedir. Bu doğrultuda, enflasyonun düşürülmesi, işsizliğin azaltılması, dış ticaret açığının kapatılması, kamu borcunun azaltılması, rekabet gücünün artırılması, yatırım ortamının iyileştirilmesi, eğitim ve Ar-Ge'ye yatırım yapılması ve yenilikçilik ve girişimciliğin teşvik edilmesi için gerekli adımlar atılmalıdır. Sosyal politikaların güçlendirilmesi: Türkiye’de sosyal sorunların çözümü için, sosyal politikaların güçlendirilmesi gerekmektedir. Bu doğrultuda, yoksulluğun azaltılması, gelir dağılımının eşitlenmesi, eğitimde fırsat eşitliğinin sağlanması, sağlık hizmetlerine erişimin kolaylaştırılması, kadına ve çocuğa yönelik şiddetin önlenmesi ve kültürel değerlerin korunması ve yaşatılması için gerekli adımlar atılmalıdır. Türkiye’nin sorunlarının çözümü, uzun ve zorlu bir süreç olacaktır. Ancak tüm kesimlerin işbirliği ve ortak çabası ile bu sorunların çözümü mümkündür. Bard ile sohbeti Ercan Alp gerçekleştirdi. Teşekkür ederim. Bard’ın İngilizce soruya verdiği yanıtlar biraz daha farklı. Bu yanıtlar da şöyle: Türkiye’nin ekonomik sorunları karmaşıktır ve tek bir çözümü yoktur. Ancak Türkiye’nin ekonomik durumunu iyileştirmek için atabileceği temel adımlardan bazıları şunlardır: Enflasyonu azaltın: Türkiye’de enflasyon oranı şu anda yüzde 80’in üzerindedir ve bu durum Türk vatandaşlarının ve işletmelerin satın alma gücünü aşındırmaktadır. Türk hükümeti faiz oranlarını artırarak ve hükümet harcamalarını azaltarak enflasyonu azaltabilir. Cari açığın iyileştirilmesi: Türkiye’nin büyük bir cari açığı var. Bu da ihraç ettiğinden daha fazla mal ve hizmet ithal ettiği anlamına geliyor. Türkiye, ihracatı artırarak ve ithalatı azaltarak cari açığını azaltabilir. Bu, altyapıya, eğitime, araştırma ve geliştirmeye yatırım yaparak yapılabilir. Kamu borcunun azaltılması: Türkiye’nin kamu borcunun nispeten yüksek olması, ülkeyi ekonomik şoklara karşı savunmasız kılmaktadır. Türk hükümeti, fazla vererek ve devlete ait varlıkları satarak kamu borcunu azaltabilir. Hukuk sistemi ve iş ortamının reformu: Türkiye’nin hukuk sistemi ve iş ortamı diğer gelişmiş ülkeler kadar rekabetçi değildir. Türkiye, iş kurmayı ve yürütmeyi kolaylaştırarak, fikri mülkiyet haklarını koruyarak ve yolsuzluğu azaltarak hukuk sistemini ve iş ortamını geliştirebilir. Türkiye, bu genel adımların yanı sıra, kendine özgü ekonomik sorunlarına yönelik özel önlemler de alabilir. Örneğin Türkiye, ekonomik büyümeyi artırmak için turizmi, tarımı ve yenilenebilir enerjiyi teşvik edebilir. Türkiye, işgücünü geliştirmek için eğitim ve öğretime de yatırım yapabilir. Türkiye’nin ekonomik sorunlarının çözümünün zaman ve çaba gerektireceğini belirtmekte fayda var. Hızlı bir düzeltme yok. Ancak yukarıda özetlenen adımları atarak Türkiye ekonomik durumunu iyileştirebilir ve vatandaşları için daha müreffeh bir gelecek yaratabilir. Türkiye’nin ekonomik sorunlarını çözmek için yapabileceği bazı ilave şeyler şunlardır: Yabancı yatırımı çekin: Yabancı yatırım iş yaratmaya, ihracatı artırmaya ve ekonomiyi iyileştirmeye yardımcı olabilir. Türkiye, daha çekici bir iş ortamı yaratarak ve siyasi belirsizliği azaltarak yabancı yatırımı çekebilir. Altyapıya yatırım yapın: Türkiye’nin ekonomik büyümeyi desteklemek için yol, köprü, havaalanı gibi altyapıya yatırım yapması gerekiyor. Eğitimi ve yeniliği teşvik etmek: Türkiye’nin vasıflı bir işgücü geliştirmek ve yeni endüstriler yaratmak için eğitime ve yeniliğe yatırım yapması gerekmektedir. Eşitsizliğin azaltılması: Türkiye, ekonomik büyümeyi engelleyebilecek yüksek düzeyde bir eşitsizliğe sahiptir. Hükümet zenginlere uygulanan vergileri artırarak ve sosyal programlara yatırım yaparak eşitsizliği azaltabilir. Türkiye’nin ekonomik sorunlarının çözümü hükümetin, iş dünyasının ve vatandaşların ortak çabasını gerektirecektir. Ancak yukarıda özetlenen adımları atarak Türkiye ekonomik durumunu iyileştirebilir ve herkes için daha iyi bir gelecek yaratabilir.",https://www.cumhuriyet.com.tr/yazarlar/orhan-bursali/turkiyenin-sorunlari-nasil-cozulur-bard-oneriyor-2121560
Orhan Bursalı,Sıradan siyasi figürlerin elinde bitap düşmek,01 Ekim 2023 Pazar,"Hayatınızın siyasi bir değerlendirmesini yaptığınız oldu mu? Yani nefes alıp verdiğiniz ülkenin siyasi ortamını hayatınızın önemli bir ekseni açısından değerlendirdiğinizde? 1923 doğumlu 100 yaşında yolcu ettiğimiz Hıfzı Topuz’un yaşamını okurken, çok iyi ve mutlu bir hayat sürdüğünü varsaydım... Keşke bunu ona sorabilseydim, Coşkun Özdemir ile evinde ziyaret ettiğimizde... Başka şeyler konuşmuştuk. Şüphesiz demokrat, Cumhuriyetçi, Atatürkçü...Hayatının önemli bir kısmını ülke dışında geçirdi. Kitaplarının isimlerini gözden geçirdiğinizde kıskanırsınız... Araştırmak ve yazmaktan, üstelik ilginç konularda, büyük zevk alan bir insan. İlgi alanı o kadar geniş ki! Roman dahil. Mesleği gazetecilik üzerine kitaplar. Baktığınızda acaba yazmak günlük yaşamdan bir kaçış mı diye düşünürsünüz... Hayattan en keyif aldığı işleri yapmış. Ürettikleri bunu gösteriyor. Şanslı doğmuş ve bunun gereği eğitimini de çok iyi almış. Bir yanıyla bir dünya insanı. Avrupa, Afrika, Asya... Ama ille de Türkiye! İnsanı var eden vatan. Ataol Behramoğlu, İzmir Bayraklı’da Homeros günlerinde yaptığı konuşmada, şairliğini vatanıyla koşut ele alıyor. Biraz abartılı olabilir ama vatanı yoksa şair de yoktur diyor. Şüphesiz kastettiği, şairi besleyen kaynaklar, duygular, düşünceler, renkler, kokular, insanlar, toplumsal olaylar, toplumun mutluluğu mutsuzluğu... Aşkları... Bunlarla var olan bir şiir ve şair. Otobid ile ücretsiz ekspertiz Otobid Fiyatı Gör Hıfzı Topuz’un yazdıklarına bakarsanız, şüphesiz bu ülkeden beslenmiş esas olarak. O, bu toprakların insanı. Vatansız bir yazar, şair, edebiyatçı, romancı olur mu? Şunu demek istiyorum: Besleneceğiniz bir kök olmalı. Yoksa? Şüphesiz ki yaşamınızı sürdürecek, yemek yiyeceğiniz, nefes alıp vereceğiniz bir yer herkes için var bu dünyada... Küçümsemiyorum, bir dünya insanı olarak da yaşamı becerenler var. Bir izleyicim “hoca 100 yaşına gelmiş artık ne üzülelim” dedi. Yanıtım, 100 yaşında hala keyifle yazabiliyorsa ve hala topluma verecek bir şeyleri varsa, niye üzülmeyelim? Bu mutluluğunu toplumla paylaşıyorsa? Bunları kendisiyle konuşmak için çok geç. Yazı başındaki soruya dönersem: Hayatıma hep gölgeler eşlik etti. 1960 darbesi, 1967-1971-1980 darbeleri... 1997, o meşum 1994 yerel seçimler... Sıradan politik figürlerin ellerinde bitap düşmüş bir ülkenin insanı olarak yaşamak zor be kardeşim. Türkiye’yi yoktan var eden bir adam geldi geçti. Mirasını kimse devralamadı ve sürdüremedi. Gelenlerin hepsi parça parça ihanet ettiler. Kimisi büyük ihanetlerle birbiriyle yarıştı. 2002-2023, 20 yıl ve girdiğimiz artı beş yıl daha, Kurucu’ya tuzakların en büyüğü yaşandı ve yaşanıyor. Sessiz sedasız, derinden, köklü ve inatçı bir şekilde. Üstelik 20’ye yakın ekonomik çöküşle birlikte. Bu yıllarda yaşadıklarımızı say desem şüphesiz sayarsınız. İnsanlar yorgun düştü. Yoksa mesele bir seçim kaybetmek değil. Ne seçimler kaybettik, yoktular! Bu hayal kırıklığın, derin mutsuzlukların nedeni bu. Bir kısmımız bir hamle daha yapacak daha takadı kalmamış hissediyor. Ama Hıfzı Topuz hiç yılmadan dimdik ayakta kaldı. Şair, haykırışını sürdürüyor. Demokratik her kırıntı bizim, hiçbirini mücadelesiz terketmek, ne bize, ne yaşadığımız hayata, ne Kuruculara, ne bu ülkeye ve tarihine yakışır.",https://www.cumhuriyet.com.tr/yazarlar/orhan-bursali/siradan-siyasi-figurlerin-elinde-bitap-dusmek-2125139
Orhan Bursalı,Yürekli bir aydını uğurladık,18 Eylül 2023 Pazartesi,"Cumartesi günü ülkemizin yürekli kararlı bir aydın insanını son yolculuğuna uğurladık. İnternette araştırdım, ne ismi ne cismi karşıma çıktı. Bu yürekli kişiler o kadar çok ki ülkemizde, ülkedeki bunca patırtı gürültü arasında arka planda sessiz sedasız yaşamlarını sürdürüyorlar ama her zaman gerekeni de yapıyorlar. Ne sarsılırlar ne bükülürler ne kafaları karışır... Aydınlık, hep yol göstericileridir. Türkiye’nin belkemiğini oluştururlar. Tıpkı Doğan Kuban bilgemin nitelediği “kaya sınıfı” gibi... *** Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Muzaffer (Çetinkaya) Soy’dan bahsediyorum. İnsanlarla ilgili çok önemli bir anı, onu unutulmaz kılabiliyor. Gerçi görüştüğümüz düşünceleri uyuşan insanlardık. Fakat tek bir hareketi onu bence ölümsüz kıldı. Yaklaşık 43 yıl önceye gideceğim. Meryem yeni doğmuş, bir aylık ya var ya yok. *** 12 Eylül 1980 darbesi olmuş. Askeri diktatörler, 5 tane faşist kafa, önce ülkeyi alabildiğine karıştırmış, darbe ortamı yaratmış sonra da ortalığı kasıp kavurmaya başlamış. Şüphesiz ki sol, baş düşmanları. Ama Ülkücülerden de insan asacaklar. Partiler kapatılmış, liderleri içeri alınmış. *** Meryem’in annesi Fatma (Artunkal) hakkında da İşçi Partisi kuruculuğundan dava açılmış, partide hiçbir başka görevi, eylemi yok. Yani şunu yaptın diyebilecekleri ve suç isnat edebilecekleri... Parti o dönemin yasalarına göre kurulmuş ve örgütlenmiş. Yöneticilerinin yanı sıra tüm kurucular hakkında da tutuklama kararı çıkartılmış. Hukuk yasa tanınmayan bir dönem. Amerikancı soytarıların zorbalık dönemi... *** Meryem 16 Ekim’de doğduğuna göre zaman 1980 Kasım başları... Derken Fatma’nın tutuklama adı okununca... Muzaffer o akşam hemen bizim kapıya dayandı. Fatma’yı duymuş. Arabaya atlayıp eve gelmiş. *** Biz de ne yapacağımızı konuşuyoruz. Emzirmede yeni doğmuş bir bebek... Evde kalmasak iyi olur, en azından birkaç gün. Sonrasına bakarız, diyoruz. Fatma teslim olacak da bizim için en uygun koşulları arıyoruz. Muzaffer “O zaman gelin oraya gidelim” diyor. Gerekli eşyaları alıp arabasına biniyoruz. Sepette Meryem bebekle üç-dört sokak aşağıda kuzeninin evine gidiyoruz. Kapıyı 10 cm aralıyor, bizi görüyor, durumu öğrenmiş, “Hadi yallah başka kapıya” diyor! Böylece Muzaffer’in evine gidiyoruz. Fatma kaç gün orada kaldı anımsamıyorum. 3-5 gün olabilir. Sonra adı unutulmaz avukatımız (Gülçin Çaylıgil) ile konuşuyoruz, Ankara’da teslim olmaya karar veriyoruz. *** Meryem bir ay hapishanede Mamak’ta kalıyor annesiyle. Sonra özel durumla tahliye veriliyor. Fatma 3- 5 yıl sonra, kuruculuktan 2.5 yıl Çanakkale Cezaevi’nde yatacaktı. İşte böyle... *** Muzaffer Soy, liseyi Üsküdar Amerikan’da, üniversiteyi İstanbul Üniversitesi Sosyal Antropoloji ve Etnoloji Bölümü’nde okudu. Hocası Prof. Dr. Charles Hart’ın yanında mezuniyet tezini bir köy çalışmasıyla yaptı (O zamanlar böyle tezler yapılırdı, şimdi önden giriyor arkadan hızla çıkıyorsunuz, üni okumuş oluyorsunuz!). İngiltere’de yüksek lisansını yaptıktan sonra aldığı burs ile Japonya’da bir Japon antropologla başladığı doktora çalışmasını tamamlamadan ülkeye döndü. Devlet Planlama Teşkilatı’na sosyal planlama bölümüne girdi. Sonra Kültür Bakanlığı ve İstanbul kültür müdürü... *** Muzaffer dayanamaz bana e-postalar gönderirdi. Dostluğumuz dijital sürdü. Onu en son birkaç ay önce Metro İstanbul’un Tram projesinin tanıtımında gördüm. Eşi Atilla Soy da oradaydı, yanlarına oturup sohbet ettik. Kalp sorunu vardı. Bir ara hastanede yattı. Sonra 3 ay kadar iyiydi. Sonunda kalbi yorgun düştü ve kaybettik. İyi ki kötülüklerde dolu bu dünyadan Muzaffer geçti. İki oğlu var, Özgür ve Barış. Bir arkadaşı şöyle yazmış: “Muzaffer sevgi ve saygının simgesiydi. Hepimizin kalbinde büyük bir boşluk bıraktı.”",https://www.cumhuriyet.com.tr/yazarlar/orhan-bursali/yurekli-bir-aydini-ugurladik-2120337
Orhan Bursalı,"MHP-AKP bilek güreşi, sol böğrüne, sağ böğrüne",02 Ekim 2023 Pazartesi,"Her ne kadar yaklaşık 7-8 yıldır bütünleşik, etle kemik gibi görünseler de iki ayrı kimlik, geçmişiyle bile iki ayrı parti ve iki ayrı lider profili. Hiçbir zaman birleş(e)mezler. MHP’nin kemik seçmen kitlesi Bahçeli’nin dayanağı... Bunu her parti veya koalisyon için kullandı ve kullanır. 2014-2015, onun için en büyük tehlike ve soygunculuğun cirit attığı iktidar Erdoğan’ınkiydi. Aman neler söylemedi! Hiçbir yenilir yutulur değildi ama Erdoğan bir kez olsun hakkında dava açmadı. Bir adım önüne baktı, yarın en büyük destekçisi olacak parti ve kişiyi el üstünde tuttu. Sonra derin bir kucaklaşma. Bir simbiyotik ilişki, yani şu aşamada birbirine muhtaçlığın doruk noktasındayız. Bahçeli gün geldi kendine yakın suç örgütü liderini salıverdirtti. Bir değil iki değil, ülkede politik sığınmaya-korunmaya ihtiyacı olanın fotoğraflarının Bahçeli ile boy gösterdiğini gördük. Hiç çekinmeden, isteyerek bilerek, çekincesiz... Bu fotoğraflar şüphesiz ki bu ülkenin nasıl bir ülke olduğu, yönetildiği, politika belirleyen siyasi elitlerin derecesi konusunda herkese bir fikir veriyor. Evliliğe İlk Adımda Sofranı Tamamlayan Koleksiyo nlar Evliliğe adım atarken çeyizine zarafet katan, modern ve klasik detaylarla süslenmiş yemek takımları. Porland Şimdi satın al Erdoğan’ın, ortağı/destekleyicisinin bu fotoğraflarından memnun olduğunu söyleyecek bir siyasi gözlemci/analizci olacağını düşünmüyorum. Fakat Bahçeli de acaba bunu bilerek ve isteyerek mi yapıyor? Bilmiyorum. Siyasetin finansmanı üzerindeki saydamlık ülkede şüphesiz ki yerlerde sürünüyor. Bunu kontrol edecek bağımsız bir devlet kurumunun bu ülkede asla olamayacağı, olsa bile yaşatılamayacağı için, siyasetin en karadeliğinden bahsediyoruz. Fotoğraflar al-ver ilişkileri için mecburiyetten mi, bilgim yok. Öyle olmadığını düşünmek isterim. Türkiye’nin yeraltı derindir... Bir bakmışsınız siyaset tohumlarını ekmiş de ekmiş ve o kadar büyümüş ki iktidar için biçme-hasat zamanı gelmiş. Çünkü iktidara, devlet gücüne alternatif bir güce dönüşüvermiş. Her kentte, belki de ilçelerde mahallelerde... Soylu zamanında rahatsız edici boyutlara ulaşan çeteler, artık sıradan yurttaş için de endişe verici boyutlara ulaşmış. Yurttaşın varı yoğu mülkü tapusu parası çeteler tarafından gasp ediliyor. Canı da alınıyor. Çeteler devlet, Emniyet vb. içinde de büyüyor, büyüdükçe örgütlerini daha hızla büyütüyorlar. Devlet içinden destekler olmasa hiçbiri böylesine maşallah boy pos atamazdı. Her şey öyle bir ayyuka çıktı ki! Eski bakanla inanılmaz birliktelikler, hiçbir normal ülkede yaşanmayacak olaylar... Ülkenin sorumlusu iktidar biraz hasat zamanı geldiğini düşündü. Tabi ki zülfüyâre dokunan yapılar olacaktı. Bunların bir kısmının destekçileri, iktidarın etekleri altında politika yapan ve bu çeteleşme düzeninden beslenenler; bakanlığa yapılan saldırı üzerine başlarını kaldırdı, Bakan Yerlikaya’ya oklarını atmaya başladı. Pelikancılardan tutun... Esasa dönelim. Soylu’nun milletvekilliğine terfi edilerek defterinin dürülmesi ve bakanlık ile Emniyet içindeki yapılaşmasının tasfiye edilmeye başlanması, MHP’yi de rahatsız etti ve Bahçeli desteğini bildirdi. Üstüne üstlük operasyonların Bahçeli ile fotoğraf verenlere de uzanmaya başlaması, ne oluyor dedirtti. Bahçeli’nin elindeki koz AKP’ye verdiği destektir. Erdoğan’ın kozu da bu fotoğraflardır, altlarının kazınmasıdır. Tabii bir de Sinan Ateş olayı var. Tüm olayın ayrıntısının belgesinin Emniyet’in elinde olduğundan şüphe mi var? Şimdilik bir şey olmaz. Erdoğan, en güçlü elin kendisinde olduğunun farkında. Bahçeli olanı kabul eder. Henüz knockout beklemeyin. Bu dönem en azından. Öyle düşünüyorum.",https://www.cumhuriyet.com.tr/yazarlar/orhan-bursali/mhp-akp-bilek-guresi-sol-bogrune-sag-bogrune-2125448
Orhan Bursalı,Emekliler: Vur ensesine al ağzındaki lokmayı!,26 Eylül 2023 Salı,"Türkiye; emeklilerin cehennem hayatına mahkûm edildiği, sahip olduğu ekonomik büyüklüğüne göre en kötü ülkeler arasında sayılabilir. Diyelim 25- 35 yıl çalışmış (şimdi daha fazla!) insanlar, artık 65 yaşında emekli olacaklar. Türkiye’nin ortalama yaşam beklentisi 75-80 yıl arasında, yani şunun şurasında ortalama 10- 15 yıl daha yaşayacaklar. OECD’ye göre Türkiye’de emeklilerde beklenen yaşam süreci 22 yıl! Avrupa ortalamasından yüksek. Bunun nedeni, genç emeklilerin büyük çoğunluğu oluşturmasında yatsa gerek. Bir ülkenin, bir siyasal yönetimin başlıca görevlerinden biri, çalışarak ülkenin bir yerden bir yere gelmesine hizmet etmiş bu insanlarını en iyi koşullarda yaşatmaktır. Onlara saygı göstermeli, el üstünde tutmalı... Oysa emekliler bu ülkenin en itilip kakılanlarıdır. Avrupalı emekli güney sahillerimizde ev bile alıyor, paşa paşa yaşıyor! Neden emeklilere bu kötülük? Temel nedeni emeklilerin bir birleşik güç olmamasında. Sıradan emekli dernekleri etkisiz, güçsüz. Oysa dul ve yetimler ve EYT’liler ile birlikte 16 milyona dayanan emekli ordusu var! Muazzam bir insan / seçmen gücü! Bunun 10 milyonu asgari aylıklı, yani 7 bin 500 TL! Sorsan kan ağlıyorlar ve 2021 Ocak-Haziran MetroPoll anketine göre yüzde 30’u iktidara oy veriyor! Zulmedene âşık olmak mı?! Emeklilerin çalışan kesime oranı yüzde 1.5. Oysa en az yüzde 3 olması gerekir ki sigorta kesintileri emeklileri epey karşılayabilsin! Ama çalışan ordusu artırılamadığı ve kayıt dışı ve sigortasız çalıştırma ülkede üst düzeyde seyrettiği, iktidar bu konulara hiç dokunmadığı için, SGK tam batık... 5 milyon kişi kayıt dışı, sigortasız (tabii ki güvencesiz) AKP böyle istiyor! Kılıçdaroğlu, kendi müdürlük dönemine ek olarak AKP’nin 20 yıllık döneminde de SGK’yi batırdı! Bütçeden SGK’ye 2022’de yapılan transfer 2019’a göre iki katı artarak 389 milyar TL’ye ulaşmış. Buna rağmen SGK, 40 milyar TL de açık vermiş. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 2022’de emeklilere normal maaş olarak 669 milyar TL ödenmiş. Büyük para mı, iktidar için çok büyük para! 2.5 milyar dolar yani! Türkiye’nin 700 milyar dolarlık gayri safi hasılasına göre komik... Şu emekliler olmasa, bakın ekonomiyi nasıl güzel yöneteceğiz, deseler bile inandırıcı olmazlar. Ama hepsinin emeklilerin parasında gözü var. Mehmet Şimşek işbaşı yapınca, yahu emeklilere bu paraları ödemezsek her şey çok kolay olacak, benzeri laf etti. Bu şu anlama da geliyor: Yahu siz emekliler neden boşu boşuna yaşıyorsunuz, çalışmıyorsunuz, işiniz bitti artık, çekip gidin (mezara tabii). Ekim’de Meclis açılınca ilk iş emeklilere zam olacaktı. Erdoğan yahu onların ücretlerini artırmadan olamaz benzeri söz söylemişti. Şimdi ise bakan bey yılbaşını, yani normal zam zamanını işaret ediyor. Şimdi maaşlarını artırsalar, seçime yakın bir kez daha artırmak zorunda kalacaklar, buna göre demek istiyorlar ki “Enayimiyiz biz, iki kez zam yapalım, yerel seçimlere yakın birden artırrıız, oylarını kaparız, nasıl olsa seçim sonrası büyük enflasyon ve pahalılıkla yaptığımız zammı misliyle geri alacağız...” Emekliler: Vur ensesine al ağzındaki lokmayı... Yani hepsine karga gözüyle bakmaktalar. Öyle midirler buna kendileri karar verecek... Ben bilmem.",https://www.cumhuriyet.com.tr/yazarlar/orhan-bursali/emekliler-vur-ensesine-al-agzindaki-lokmayi-2123353
Orhan Bursalı,"Patronun dediği oldu, ‘yalnız kurt’ 81 ilde kantar kuruyor",14 Eylül 2023 Perşembe,"Meral Hanım, 6’lı masada Kılıçdaroğlu’nun aday belirlendiği gün masadan çekilmiş ve bir kurt gibi “yalnız ve tek başına” iktidara yürüyeceğini, başbakan olacağını söyleyerek “birleşik güç” vazosunu yerle bir etmişti. Bu köşede yayımlanan değerlendirmem şöyleydi: Meral Hanım, iktidarın devrilmesinden çok, bir beş yıl daha muhalefette kalarak büyüyeceğini hayal ediyor, CHP/Kılıçdaroğlu seçimi kaybedecek ve küçülecek İYİ Parti ise beş yıl içinde ana muhalefetin yerine geçecek ve kendine iktidar olma yolunu açacak. Sonra baskılar sonucu olsa gerek, kırık vazo muhalefetine geri dönmek zorunda kalmıştı. (Bence bu süreç seçimin kaybedilmesinde ana motiflerden biri oldu.) İYİ Parti içinden farklı sesler geliyordu bir süredir ama baskın ses patronundu: 81 ilde seçime gireceğiz... Tabii, ilçeleriyle birlikte. Politikada her zaman bir açık kapı bırakılır, diye düşünürüz. Dün de TELE1’de, İYİ Parti’nin 81 ilde seçime girerek boyunun ölçüsünü almak istemesi çok doğal bir istektir demiştim. (Meral Hanım bunu kantara çıkacağız ve kaç kiloyuz bakacağız şeklinde ifade etti, ikisi aynı şey!). Fakat yine de politika kazan kazan üzerine inşa edildiği zaman anlamlıdır, karşılıklı aday desteklemelerle kazanılacak belediyelerin varlığı inkâr edilemez. Bir açık kapı bırakacak İYİ Parti, görüşünü savunmuştum. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bakalım Meral Hanım bu kararına sonuna kadar tutunacak mı, yoksa siyaset bakımından son derece tartışmalı kararını, sert bir pazarlık süreci sonucu gevşetecek mi; pazarlık amacı taşıyan bir karar mı, göreceğiz. Eğer bu kararı kesinse Meral Hanım’ın 6’lı masayı terk etme politikasıyla aynıdır veya benzerdir. O zaman geri dönerek bunu uygulayamadı ama şimdi yalnız kurt politikasını deneyecek ve kantara çıkacak demektir. Bakalım bu kararın üzerinden hangi sular akacak, zamana direnecek mi... Herkesin aklında şu var: AKP’nin İstanbul, Ankara ve Anadolu’da pek çok büyükşehri kazanmasına kapı açacak İYİ Parti. İktidar, bu kentleri geri alırsa bu kez büyükşehirleri ve tüm mali kaynaklarını, tek adam rejimini çimentolamak için kullanacağı açık. Meclis’te çoğunluğu da alman yetmez, sana belediyeleri de veriyoruz, al tepe tepe kullan! Zor bir süreç... Fakat ben, Mansur Yavaş ve Ekrem İmamoğlu başkanların kendi illerindeki yurttaşlarını birleştireceğini varsayıyorum. Çünkü ikisi de başarılı oldular. İstanbul’da 30 bine yakın farkı, İmamoğlu 860 bine yükseltti, ki on binlerce AKP seçmeni de yapılan haksızlığı ve mağduriyeti kabul etmeyerek İmamoğlu’na desteğini yükseltti. Yerel seçimlerin böyle bir huyu var. Konu üzerine birkaç değerlendirmemde, İmamoğlu ve Yavaş’ın partiler üstü konumlarını vurgulayarak tüm İstanbul ve Ankara halkının oyunu almak için bu kez daha büyük çerçeveli, halk için, politika izlemeleri gerektiğini yazmıştım. Diğer partilerle yapılacak bir koalisyona değil, kendi güçlerine dayanmalılar. Bu noktada, İYİ Parti’ye gönül vermiş seçmen de salt “Bakalım partimin ağırlığı neymiş?” düşüncesiyle mi oy kullanacak ve AKP’nin büyük kentleri kazanmasına yardımcı olabilecek partisinin kendisine sunduğu seçeneğe mi yönelecek, yoksa İmamoğlu ve Yavaş’a (ve diğer büyükşehirlerde güçlü olacak ve seçilebilecek muhalif adaylara) mı oyunu akıtacak? Ben iyi bir politikayla, seçmenin ikinci seçeneği daha çok tercih edeceğini düşünüyorum. (O zaman da İYİ Parti, kantarda kendini eksik ölçmüş olmayacak mı?) Ama bu politikada ısrarları sürerse İYİ Parti’nin, istese de istemese de iktidara ortaklığı konuşulacaktır. İstanbul ve Ankara yerel seçimlerini CHP içindeki iktidar gelişmelerinden ayrı tutmakta yarar var. Biz İstanbulluyuz, Ankaralıyız, Adanalıyız, Eskişehirliyiz ve diğer büyükşehirlerdeniz... Bizi kimin yöneteceği her şeyden çok daha önemlidir.",https://www.cumhuriyet.com.tr/yazarlar/orhan-bursali/patronun-dedigi-oldu-yalniz-kurt-81-ilde-kantar-kuruyor-2119061
Orhan Bursalı,40 yıldır ucuz emek ve üretim: İhracatın şartı! Bıkmadınız mı!,28 Eylül 2023 Perşembe,"Cumhurbaşkanı son konuşmasında teknoloji üretiyoruz deyince, konuya gireyim dedim. İstanbul Sanayi Odası’nın Katek diye bir ihtisas grubu vardı (Kalite ve Teknoloji İhtisas Kurulu, kuruluş 1999). Toplantılara katılırdım. Uran Tiryakioğlu liderliğinde KOBİ’lere yönelik kalite ve teknoloji konusunda bilgi-fikir üretimi yapılırdı. Hepsi yetkin insanlardı (HBT yazarı Ali Akurgal’ın kulağını çınlatayım). Anafikir, sanayimiz, yüksek teknolojiye kaliteye evrilmediği sürece bugünkü açmazdan kurtulamayacağımız idi. Evet kurtulamadık ve debeleniyoruz. Ucuz emeğe/mala dayalı üretim yapan ihracatçı, doların fiyatının artmasını istiyor. Döviz girişinin ana kaynağı olan ihracatı artırmak için işadamının malı rekabetçi olabilmeli, bizim düzeyimizde tonlarca rakip ülke var. Tabii emeğin ucuzluğu önemli! Bu nedenle siyasi iktidarların tüm politikaları emeği baskılamak üzerine kurulu. Grev ve ciddi sendikalaşma yasak neredeyse. Lafın gelişi 40 yıl boyunca Ar-Ge’ye dayalı hedef odaklı bir ekonomik yapı oluşturulmadığı sürece, ekonomik çöküşler, ucuz emek ve emeklilere üç kuruş sadaka içinde çırpınıp duracağımızı, hasbelkader bu köşede yazıp duruyorum. Türkiye Kalkınamaz dizisi 23 yıl öncesinin tehlike çanları ve yazma bıkkınlığının sonucuydu. Cumhuriyet Bilim Teknoloji dergisi de vardı yanımızda ve bir dizi yurtsever bilim insanı, ekonomist, bilim ve teknoloji uzmanı insan seslerini duyurmaya çalışıyordu. Şimdi de çanlar Herkese Bilim Teknoloji (HBT) dergisinde çalıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kim ortaya çıkıp dolar artmalı mal satamayız yoksa diyorsa, bu ülkenin bu halde kalmasından sorumludur. Bu haftaki HBT dergisinde, Ar-Ge için çırpınan nitelikli insanlarımızdan Müfit Akyos, “H. Ekrem Cunedioğlu’nun, TEPAV değerlendirme notu olarak yayımlanan ‘Türkiye’nin Ücret Sorunu: Neden Asgari Ücreti Çok Konuşuyoruz?’ başlıklı çalışması”nın, 40 yıllık ana konularını özetledi. Neden konuşuyor muşuz? Çünkü Türkiye vasat bir ekonomide, orta gelir tuzağında takılı kaldı. “TÜİK’e göre asgari ücretin 1.05 katının altında geliri olanlar asgari ücretli, bunların sayısı 2021’de 8.1 milyon, 2022’de 8.8 milyondur. Son üç yılda asgari ücretli oranı ortalama yüzde 40.5 civarında.” Şimdi sıkı durun, bu oran: Slovenya’da yüzde 15.2, Romanya’da yüzde 13.3, Polonya’da yüzde 12.1 ve Macaristan’da yüzde 7.7 şeklinde. Ki bu ülkeler, bu oranın en yüksek olduğu Avrupa ülkeleri! Bu ülkeyi yöneten, ortalıkta afra tafra satarak dolaşan siyasiler, iktidarlar, sözde milletvekilleri, utanmıyorlar mı? Bu ekonomi durumunun göstergesidir. “İstihdam içinde düşük vasıf gerektiren işlerin yoğun”. Şimdi şuna bakın: “AB27 ortalamasında işlerin yüzde 8.6’sı düşük vasıflı, yüzde 48.3’ü yarı vasıflı iken aynı oranlar Türkiye’de sırasıyla yüzde 15.5 ve yüzde 60.6’dır. Türkiye, Avrupa’da düşük beceri gerektiren işlerin en yoğun olduğu ülke. Yüksek vasıflı işlerin toplam istihdamdaki payı Romanya’da yüzde 17.6, Polonya’da yüzde 21.4, Türkiye’de ise yüzde 12.2’dir. Türkiye’de 2020-2022 döneminde istihdam yüzde 15.2 arttı ama bu artışının yüzde 54.1’ini yarı vasıflı, yüzde 21.6’sını düşük vasıflı işler sağladı.” Ekonominin ağırlıklı olarak orta-orta üstü ve yüksek teknolojiye 40 yıldır evrilememesi, ülkenin ve çalışanların kriz içinde sürünmesinin ana nedeni. Ülkemiz şu açıdan da ilginçtir: En vasıfsız ve ülkeye çıta atlatamamış siyasi güruh, tabii ki milletvekilleri de en yüksek maaşı alıyorlar. Ülkeye yükleri öyle çok ki! 40 yıldır neredeyse değişmeyen tablo: “Ocak-Temmuz 2023’te imalat sanayisinin ihracattaki payı yüzde 94.40 ama yüksek teknoloji ürünlerinin imalat sanayi ürünleri ihracatı içindeki payı yüzde 3.6’cık.” Teknoloji yoğunluğuna göre ekonominin yapısı da şöyle: Yüksek teknoloji ürünleri yüzde 3.6, orta yüksek teknoloji ürünleri yüzde 37.3, orta düşük teknoloji ürünleri yüzde 27.7, düşük teknoloji ürünleri yüzde 31.4. Bu göstergeleri tersine çevirecek bir politik ekonomi olmayacağı için daha çok konuşuruz! Ve daha çok boş boş tartışırız! NOT: Salı günkü yazımda bir hesap hatasını, Dünya gazetesinden Özcan Kadıoğlu düzeltti: Emeklilere dolar kuruna göre ödenen maaş, GSYİH 906 milyar dolar hesabıyla ve yıllık ortalama dolar kuruna göre 40 milyar dolar.",https://www.cumhuriyet.com.tr/yazarlar/orhan-bursali/40-yildir-ucuz-emek-ve-uretim-ihracatin-sarti-bikmadiniz-mi-2124172
Orhan Bursalı,‘Ana politikalarıma karşı çıkanlar kodese’,25 Eylül 2023 Pazartesi,"Sığınmacılar, mülteciler, kaçaklar ve toplumda bu konuda oluşan duyarlılık konusunda yayın yapan Aykırı, Muhalif gibi dijital medya yöneticileri topyekûn operasyonla gözaltına alındılar ve sekizi tutuklandı. Murat Ağırel’in savcılık soruları üzerine yaptığı paylaşımlarından öğreniyoruz ki iktidar, bu sığınmacı veya kaçakların karıştıkları olayların, yedikleri haltların haber yapılmasından rahatsız... Bir savcının durup dururken gel bakalım bu haberleri neden sık sık veriyorsun gibi komik bir duruma düşerek soruşturma açması beklenemez. Aynı haberleri iktidar yanlısı TV kanalları ve medyası da vermiş... Eee o halde? Saray hurafeleri işin içine karışıyor. Mülteci politikalarının aynı şekilde devam edeceğini Birleşmiş Milletler konuşmalarında ilan eden cumhurbaşkanı bir yana... Saray medyasının mümtaz yazarları devrede... Sayılarının kaçaklarla 10 milyonu aştığına ilişkin iddialar olan mülteciler için “Biz bir milletiz” gibi pespaye, zırva kampanyalar açılıyor... Demek Saray mülteci/sığınmacı haberlerinden derin rahatsız. Ve savcılar da “halkı kin ve düşmanlığa tahrik, halkı yanıltıcı bilgiyi alenen yayma suçlaması”nı devreye sokarak medyayı ve mülteci haberlerini yasaklamaya çalışıyor. Göz korkutmaca: Atarız içeri! Evet Saray’ın istediği bu. Çünkü mülteciler Saray’ın ana politikalarından biri. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mültecileri, kaçakları, sığınmacıları hem oy deposu olarak görüyor (vatandaş yapma politikası ile) hem ucuz-köle işgücü olarak işverenlere peşkeş çekiyor; Türk işçilerin emek ücretlerini kırıyor ve onları işsiz bırakıyor hem de toplumun kültürel bileşimini dağıtıyor. “Biz bir milletiz” kampanyasına bakın! Düne kadar ümmetiz diyorlardı, şimdi millet olduk! Saray, ana politikalarına kimsenin dokunmasını, toplumda tartışılmasını istemiyor. Bir adım geri gidelim: Kanal İstanbul’un Montrö Antlaşması’nı tartışmaya açacağını, bunun ülke için derin sakıncalarını bir açıklama ile dile getiren vatansever amiraller hakkında da dava açmışlardı: Devletin güvenliğine ve anayasal düzene karşı suç işlemek için örgüt kurmak! Nisan 2021’de yapılan açıklamaya savcılık Aralık 2021’de 12’şer yıla kadar hapis cezası verilmesi için 103 Amirali tam bir yıl süründürmüş, sonunda Aralık 2022’de suç unsuru oluşmamış kararı ile mahkeme hepsini beraat ettirmişti. İfade özgürlüğü mü? O da ne ki! Milletvekili seçilen Can Atalay’ı neden hapiste tutuyorlar? Saray’ın bitmeyen kâbusu Gezi davasında yine Saray’ın isteği üzerine cezalı olduğu için (diğer mahkûm edilenleri unutmadan). Bu çerçevede TELE1 ve Merdan Yanardağ’ı da unutmadan listeye ekleyelim! Tabii Barış Pehlivan’ı da... Saray’ın temel konularda sinir uçlarına dokunuldu mu, derhal talimatlar yola çıkıyor, soluğu adliye “saray”larında, mahkeme önlerinde ve hapishanelerde alıyorsun. Neymiş efendim, tüm tek adam rejimlerinde söylendiği gibi “bağımsız yargı” var efendim, onların kararlarına karışamayız! Sen ne hakla içişlerimize yargımıza karışır laf edersin! Şimdi de “Mültecilerime dokunma! Bak...” *** Dört okur notu, Feedback üzerine: “Dijital dünyanın ‘feedback’ özelliğini çoğunlukla ‘şikâyet bildirimi’ anlamıyla kullandım. Feedforward bence feedback almış kimselerin sonraki işlerinde ‘feedback’ olayını değerlendirmesidir. Kanaatime göre feedback olmasa feedforward olamaz. Bugün sizlerden feedforward sözcüğünü öğrendim.” “Kanımca ikisini birlikte yapmak lazım. Biri diğerinin basamağı. Hiçbir şey önceki karardan bağımsız değildir. Geri besleme ders çıkarmayı ve dersi önümüzdeki süreçte uygulamayı mümkün kılmıyorsa yapmaya da gerek yoktur.” “Batılı ve teknolojiye ağırlık veren ülkelerde ‘feed forward’ daha bir ağırlık kazanacaktır. Feedback’in anlamını bile tam bilmeyen bir toplum olarak şimdi de yine tam anlamını bilmeden ‘feed forward’ı kullanırsak buna şaşmamak gerek.” “Elektronikte ‘feed forward’ kullanılan bir terimdir. Bir işaret (dalga) elde etmek osilatör ile mümkün, osilatör ise kontrollü (non linear) bir feed forward sistemidir. Osilatörün non linear olmasının nedeni, dalga sınırları aşıp gitmesin diye. Operasyon bölgesinin uçlarına yaklaşınca feed forward’ı azaltırsınız, dalganın uçları yuvarlanır.”",https://www.cumhuriyet.com.tr/yazarlar/orhan-bursali/ana-politikalarima-karsi-cikanlar-kodese-2122964
Orhan Bursalı,Ülkenin baş aşağı gidişinde kilometre taşı,12 Eylül 2023 Salı,"Bugün yaşadığımız büyük felaketin adı 12 Eylül 1980 Genelkurmay’ın askeri darbesi. Kaç kişi tutuklandı, kaç kişi idam edildi, kaç kişi kaç yüz yıl ceza aldı... Bunlardan bahsetmeyeceğim. Bugünkü gazetelerde ve dijital medyada okuyacaksınız zaten. Ben siyasi arka planı üzerinde duracağım. Öncelikle bir saptama yapayım: 12 Eylül askeri darbesi, süreç içinde bugünkü tek adam rejiminin ebesidir. Bu ebelikte şüphesiz ara basamaklar vardır. Bunlar üzerinde de durmayacağım. 12 Üylül darbesine giden süreç önemlidir. 12 Eylül ülkeye çok güçlü bir bomba atışıdır, birkaç yıl bu süreç özenle hazırlandı. Tabii ki öncelikle ordunun kontrolünde bir süreçten bahsediyoruz. Ordu, yani Genelkurmay tamamen ABD’nin askeri bakımdan Pentagon, iç karışıklık ve süreç hazırlığı bakımından CIA, siyasi olarak da Beyaz Saray’ın denetiminde, darbe sürecinde başrolü oynadı. ABD’nin siyasi çıkarlarını burada saymayacağım... Ama şunu belirteyim, Türkiye; ABD için hep kargaşa çıkarılacak, dizginleri tutulacak bir ülke oldu. 1980 darbesi, ABD’nin dünyada yerli uşakları aracılığıyla yaptığı son darbelerden biriydi. Daha sonra “sivil hareketler” ve “portakal devrimleri” vb. kılıflar altında ülkelere müdahalesini sürdürdü. Ama 2016’da FETÖ uşakları aracılığıyla yine de darbe denemesinden vazgeçmedi. Otobid ile ücretsiz ekspertiz Otobid Fiyatı Gör Fakat 1980 öncesi ülkedeki siyasi partilerin darbeye giden süreci durduracak birleşik bir politika üzerinde anlaşmamalarına değinmek istiyorum. Baş figürler Demirel ve Ecevit idi. İkisi de yan yana geldiklerinde bile gökyüzünü seyrediyorlardı. Ecevit’e bile suikast düzenleniyordu. Ülkenin şirazesinden çıkması için darbeci güçler her şeyi yaptı. Ecevit ve Demirel’in belki de ordunun kontrolündeki darbeci güçlere karşı diyecekleri söz, izleyecekleri politikaları yoktu. Bizim yapacağımız bir şey yok, arka planda ordu var, bari darbe yapsınlar da bu kargaşa dursun havasındaydılar. 10 yıl önceki darbeyi de biliyorlardı. Başlarını darbecilerin kılıçları altına yatırdılar. *** Türkiye’nin bugünkü demokrasizliğinden, azgelişmişliğinden, Atatürk ve devrimlerine apansız saldırılardan, ülke iradesinin teslim edilmesinden NATO ve ABD sorumludur. Tüm bu süreçlerin sonunda elimizde tek adam rejimi, anayasasızlık, hukuksuzluk, manipüle edilmiş, büyük ekonomik çöküntü ile yoksullaştırılmış ve eşitsizlikler içinde boğulan bir toplum kaldı... Okur notu: 11 Eylül 2023 tarihli yazınızda yer alan, “Kılıçdaroğlu adaylığını koymamalı. Dahası kurultaydan önce bunu açıklamalı. Kendisini sonuçtan sorumlu hissedenlerin hepsi de kenara çekilmeli. Tüm bu kargaşaya hızla son verilmeli... Seçmen yenileşme beklentisi içinde. Sadece politika değil, özellikle parti yönetiminde” değerlendirmesi doğru ve önemlidir. İhtirasın ağır bastığı, ülkenin sosyopolitik şartlarının değerlendirme dışı tutulduğu adaylığın, seçim başarısızlığı ile sonuçlanmasının ülkenin geleceğine ne derece önemli etkilerde bulunduğunu yaşayarak göreceğiz. F. Korutürk, A. Necdet Sezer’in seçilmeleri krizleri önlemiştir. O dönemlerin şartları içinde doğru çözümler bulunmuştu. Ders alınmalıydı. A. Fuat Başgil, 1961 yılında cumhurbaşkanı seçilme imkânına sahipken şartlar gereği adaylıkta ısrar etmeyip yeni krizlerin doğmasına engel olmak üzere senatörlükten istifa etmişti. Ülke için yararlı olmuştur. K. Kılıçdaroğlu aday olmamalıydı. - 21 yıllık iktidarın ülkede yarattığı iklim... - Toplumun iktidar değişimine yönelik iradesine rağmen istenenin CHP iktidarı olmadığı, - CHP iktidar olmak için yeterli güven ve inandırıcılığa sahip değildi. - CHP’nin yüzde 25 olan oy oranı, adayın kim olacağı konusunda farklı ve dengeli bir çözüm bulunmasını, geçiş dönemi için seçim kazanacak bir aday belirlenmesini gerektiriyordu. Kılıçdaroğlu çekilmezse, CHP’nin ve ülke siyasetinin önünü tıkamaya devam eder. Av. Ekrem Feroğlu",https://www.cumhuriyet.com.tr/yazarlar/orhan-bursali/ulkenin-bas-asagi-gidisinde-kilometre-tasi-2118325
Orhan Bursalı,Lenin veya Mao dedi ki (Türkiye batmasın da kim batsın!),10 Eylül 2023 Pazar,"Ülkede neler oluyor, neyle uğraşıyorsun, demeyin, aklımca çok temel bir mesele ile uğraşıyorum. İmamoğlu dünkü Cumhuriyet’teki yazısında “temel bilim” lafını geçirdi, buradan gidebilir ve yazının tümünü değerlendirebilirdim. Bu arada Ekrem Bey 7 yıldır derin bir bilim kültürünü ülkeye yaymaya çalışan haftalık Herkese Bilim Teknoloji dergisini duydu mu, evine sokuyor mu bilmiyorum. Temel bilim dedi ya, 23 yıl önceki bu yazıyı okur mu? Bu pazar da sizi boş laf koridorlarında siyaset yapan cahil ve kör siyasetçilere yönelik “Türkiye Kalkınamaz” dizisinin 25 Mayıs 2000 tarihli 6’ncısını biraz özetleyeceğim. (Temel meselemiz!) *** Nereden çıktı Lenin ve Mao demeyin, onları, cumhurbaşkanlığının son dönemlerinde Demirel keşfetti. Bu komünist liderlerin, kalkınmanın ve modernleşmenin temelinin enerji olduğunu belirten sözlerine gönderme yaptı. Demirel’in bu gülümseten sözleri, Marksist liderlerin bazı sözlerini, yerzaman-koşul ilişkisinden kopararak papağan gibi tekrar ettiğimiz gençlik dönemimizi anımsattı. Enerji konusunda bu liderlerin söyledikleri, eski bir gerçektir. Demirel’in bu eski doğruyu 50 yıl sonra bize tekrar etmesinin, bugün açısından ne anlamı var? Bu konuda gelin birlikte düşünelim: 1- Türkiye hâlâ 50 yıl öncesinin doğrularıyla uğraşıyor. 2- 50 yıl öncesinin doğruları politikacılarımızın gündeminde hâlâ güncelliğini koruyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 3- Türkiye’de, ileri ülkelerin çoktan çözdüğü 50 yıl öncesinin doğruları hâlâ gündemde olduğuna göre, kalkınmada da yaklaşık 50 yıl kadar gerideyiz. 4- Türkiye bugünün gerçeğini bilmiyor veya bugünün gerçekleriyle bilinç, biyolojik enerji, bilgi ve akıl olarak uğraşacak durumda değil. Enerjisiz kalkınma olmaz. Bu nedenle bütün ileri ülkeler bu çok temel altyapı sorununu çoktan çözmüşlerdir. Ama günümüzde altyapı kavramı değişmiştir. Limanlar, su, ulaşım, enerji, haberleşme vb... Bunlar Sanayi Devrimi sonrası altyapı sorunlarıdır. Bu altyapılar rutin olarak ayakta tutulan ama durmadan geliştirilen toplumun atardamarlarıdır. Bunlar zaten ekonominin olmazsa olmaz önkoşullarıdır. Günümüz altyapı kavramı daha çok bilimsel ve teknolojik devrimle yeni bir içerik kazandı. “Haberleşme”nin seyri değişti; iletişim, bilgi teknolojileri çağımızın en önemli yeni altyapı kavramlarının öncüleridir. Biyoteknoloji, biyomühendislik, yine çağdaş bir altyapı kavramıdır. Biyoteknoloji ile bütün tarımsal, hayvansal üretimin çehresi değişmektedir. Eskiden tarımın makineleşmesi vb. önemliydi. İleri ülkeler bunu çoktan gerçekleştirdi. Şimdi ise bütün tarımsal üretimi yeni biyoteknolojik sürece soktular. Biyoteknolojik süreç, genetiği de kapsıyor, sadece tarımsal üretimi değil, milyarlarca insanı ilgilendiren sağlık, ilaç üretimi vb. alanlarını da kapsıyor. Bugünün yeni altyapı kavramı, genetiktir, insan ve hayvan genetiğidir. Genetik, ilgili ilgisiz bir dizi ekonomik sektörü derinden etkilemektedir. Bugünün altyapı kavramlarından en önemlisi, “bilgi toplumu”dur. Bilgiye ihtiyacı olan, bilgiye hızlı erişen, bilgiyi hızlı kullanan, bilgiyi işleyen, bilgiyi geliştiren ve çoğaltan insanların nüfusun büyük çoğunluğunu oluşturmasıdır. Bugünün en önemli altyapısı, yaratıcı beyinlerin toplum içinde hızla çoğalmaları ve hemen her kesimde yönetici konuma gelmeleridir. Bugünün en önemli altyapısı, bilgi, bilim, teknoloji üretimi ve bu üretimin toplumun her alanında kullanımıdır. Bugünün dünyası bilgi ve teknoloji üreterek kullanan ve bunları satan ülkelerle, bu üretimleri tüketen ülkeler diye giderek daha çok ikiye ayrılacak ve iki kesim arasında uçurum giderek daha çok artacaktır. Dünün sanayi ülkeleri için altyapı artık bu kavramları içermektedir. Türkiye, devletin bu altyapı konusunu görmezden gelerek “serbest piyasa ekonomisinin kerameti ve sihri” ile her şeyin çözülebileceğini sanan “Çokiyiekonomibilirler”, İMF reçetelerini ve görüşlerini köşe yazısı olarak bu topluma yutturanlar, devletin çağdaş altyapı yatırımlarını planlamaya almayı “serbest piyasaya müdahale” olarak görüp çığlık atan körler, görmezler, bilmezler, bilip de söylemezler ile doludur. Basında, devlette ve ülke yönetiminde köşelerin büyük çoğunluğunu tutmuşlardır. İşte, bu durum ve altyapı bakışı değişmediği sürece, Türkiye kalkınamaaazzz... *** Böyle yazmışım. Her şey kötüye gitti, beyinlerimiz başta olmak üzere. Şimdi 23 yıl öncesinin bu yazısı, 20 yıllık AKP’nin tıpkı Demirel ve öncülleri gibi düşünen, “3 trilyon doları altyapıya yatırdık” diyen AKP reisi ve “İşte şimdi artık uçacağız” diye aklı kıt taraftarlarıyla birlikte neden ve nasıl Türkiye’yi uçurumdan aşağı yuvarladıklarını ve her şeyi berbat ettiklerini çok net anlatıyor. Türkiye modern çağın üreticisi değil, satın alıcı kölecilerinden biridir. Keşke o 3 trilyon dolar, yeni çağın, yukarıda saydığım altyapılarına akıtılsaydı, Türkiye uçuyor olacaktı. Böyle çağdışı siyasetçilerin elinde Türkiye batmasın da ne batsın?",https://www.cumhuriyet.com.tr/yazarlar/orhan-bursali/lenin-veya-mao-dedi-ki-turkiye-batmasin-da-kim-batsin-2117653
Orhan Bursalı,"Bizi hep alıcı yaptılar, bir çıkış yolu var mı?",19 Eylül 2023 Salı,"Özgür Özel’in açıklamalarında kısa bir cümle ile geçiştirildi. , Metne bakmadan yazıyorum: Satın alıcı olmayacağız. Önü yok arkası yok cümlenin ama konu ekonomi ve üreten bir ülke kapsamında sarf edilmiş. Dışarıdan durmadan satın alan bir ülke olmayacağız, diyor. Bunun nasıl sağlanacağı konusunda ayrıntı yok. Çünkü zor bir konu ama bir o kadar da ülkenin mutlaka başarması gereken ana derdi... Evet ana derdi, 20 kez ekonomik çöküşün arka perdesindeki temel mesele... Tasarruf edemiyorsun çünkü seni iktidarda şirin gösterecek ve belki de iktidarını bir dönem daha uzatacak olan, bol bol tüketici ve tüketiciye de tüketebileceği kaynakları yaratmak. Yani öncelikle para... Bunu yerli kaynaklardan yeterince sağlayamıyorsun, ekonomi jargonu dışında bir terimle söylersek para ithal ediyorsun. Sermaye ithalatı, yani durmadan borç üretiyorsun. İç ve dış finans dünyası zaten buradan para kazanıyor. Verecek, üstelik kötü ekonomik yapın ve durumun nedeniyle yüksek faiziyle, hamuduyla geri alacak. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 1950’den sonra aldığımız borçlara ödediğimiz faiz dolarları, trilyonu buldu mu, yoksa aştı mı? Tüm sağcı, berbat iktidarlar, ki bunun en kasvetlisi ve har vurup harman savuranı bu iktidar; trilyon dolarlar aktı ülkeye, yetmedi dikili bir fidanı olmayan Cumhuriyet ülkesinin 70 milyar dolarlık üreten, çalışan, biriktiren üretimini ve mallarını sattı... Bunlar da yetmedi, 500 milyar dolar borç üretti. Birkaç yıl önce bankaların insanların peşinde kredi kartları dağıtmak için koştuğu dönemleri anımsıyorsunuz değil mi? Bankalardan ucuz kredilerle, al ve harca ekonomisi... Saray’ın yarattığı kitlenin ana besini... *** Tüketim toplumu yaratıp seçmeni mutlu etmek için, tamam paraya ulaşmayı kolaylaştırıyorsun, bir de mal gerek tabii... O da önemli ölçüde, lüks ölçüsünde, teknoloji ölçüsünde, dışarıdan... Dışarısı sana hem malını veriyor hem de satın alman için parasını... Sömürü döngüsünü görüyor musunuz? İkisinden de kazanıyor. Telefonlar, tüm bilgisayar ve iletişimle ilgili her şey. Ki Türkiye ve dünya bu malların tüketimi üzerinden dönüyor. Ekonomi ve sanayi de! Bilgisayar, telefon, tüm iletişimle ilgili tükettiğimiz malların yıllık milyar dolarlar cinsinden tutarı nedir? Belki Füsun Nebil bunun toplamını çıkarır. Ülkede makinelerin hem kurulması hem çalışması için dışarıdan yüzde 70 kadar satın almanız gerekir. Makineleri satın al... Çalışması için gerekli teçhizatı, malları, ara malları, hammaddeleri satın al... Bunlarla istihdam yaratmaya çalış. Yani iç tüketim için dışarıdan ithalata mecbursun. Sattıkların ve satın aldıkların arasındaki fark, durmadan döviz ihtiyacını doğuruyor. Buna açık diyorlar. Pazar günleri 2000’de yazdığım “Türkiye kalkınamaz” serisinden beş yazı, tamamen bu kısırdöngü üzerineydi. 2000 öncesi durum böyleydi, 2000 sonrası için de aynı siyasi dümen sürdü gitti. İktidara gelen sağcı partilerin, iktidarların hiçbiri ülkenin bu ana sorununu çözmeye hiç yanaşmadı. Nasıl olsa millet cahil, yuttur gitsin... Mehmet Şimşek, Saray ne yapıyor? Kendisinden öncekiler ne yapıyorsa... Kapılara gidip “Para verin” diyorlar. Yani borç peşindeler. Bu görüşmelerin bir kısmı bize “Müthiş yatırımlar geliyor, 50 milyarlar...” propagandasıyla yutturuluyor. Muhalefet de iktidara gelseydi aynı olayı şüphesiz yaşayacaktık. Çünkü bu aşamada tek yol... Ama peki sonrası? Evet Özgür Özel, “Alıcı olmayacağız” derken niyeti, programı ne? Soru zor, bir program çerçevesinde yanıtını gerçekçi çalışmak, aylar, uzmanlar ve kararlı siyasetler ister. Bir de gözü karalık: Sonraki seçim dönemi beni ilgilendirmez kardeşim, ülkenin geleceği için kendimi feda edeceğim...",https://www.cumhuriyet.com.tr/yazarlar/orhan-bursali/bizi-hep-alici-yaptilar-bir-cikis-yolu-var-mi-2120789
Orhan Bursalı,Türeci ve Şahin’e ödül neden verilmedi?,03 Ekim 2023 Salı,"Devrim niteliğindeki büyük buluşa en büyük ödül Yazılmayı hak eden bir ödül. Devrim niteliğindeki mRNA aşısının gerçekleştirilmesine yol açan temel bilimsel buluşu gerçekleştiren iki bilimciye, Katalin Karikó ve Drew Weissman’a Nobel Tıp /Fizyoloji ödülü verildi. Dikkat ederseniz Nobel, bu teknolojiyi/yöntemi kullanarak ilk aşıyı üreten Türk kökenli iki bilim insanı Uğur Şahin ve Özlem Türeci’ye verilmedi. Çünkü önemli olan mRNA teknolojisini bulmaktı. Bu teknoloji olmasaydı, mRNA aşısı gerçekleştirilemezdi. Bu konuda iki yıl önce, 2021 Tıp Nobeli’nin mRNA aşısına neden verilmediği tartışma konusu olmuştu. Çok erken demiştim, çünkü aşı kendini kanıtlamalıydı ve henüz 1.5 yıl olmuştu... “Nobel Komitesi’nin ise acelesi yok. Komite, güncel davranmaya pek yanaşmıyor; çünkü verdikleri Nobeller bazen 30 yıl öncesinin çok önemli buluşları bile olabiliyor. Aziz Sancar ve Nobel’i paylaştığı diğer iki bilim insanının buluşları da Nobel aldıkları tarihten 20 yıl öncesine dayanıyor!” Türeci ve Şahin’i Nobel adayı gösterenler için de devamında şöyle yazmıştım: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Hemen “verilseydi, Nobelleri yakından izleyen bilim gazetecisi yönüme sürpriz olurdu... Hele BioNTech’in kurucuları, mRNA aşısının üreticileri ve bu yöntemle mesela bir çeşit deri kanserini iyileştirme çalışmalarında hayli ilerleyen, bilim insanları Uğur Şahin ve Özlem Türeci’ye verilmesi çok daha büyük sürpriz olurdu... Gelecek yıl ödül Katalin Karikó ve Drew Weissman’ın..” 2022’de verilir diyordum ama bir yıl hata payıyla bu yıl gerçekleşti. Önceki yazımın linki: www.cumhuriyet.com.tr/yazarlar/orhan-bursali/tip-nobeli-niye-asiya-tureci-ve-sahine-verilmedi-1875509 Ödülü her zaman veya genellikle temel bilim araştırmaları alıyor. mRNA (DNA’mızın protein üretilmesi talimatını ileten kısmı) teknolojisi üzerinde 30 yıl boyunca uğraşıldı. Böyle çok temel, çığır açıcı buluşlara neden olacak konular üzerinde çok uzun çalışmalar yapıldığı bilinir. mRNA ile hastalıklara karşı etkili aşı ve tedavi edici başka yöntemler geliştirilebileceği 30 yıl önceden görülmüş ancak laboratuvar deneyleri iyi sonuçlar vermemişti. Önceki yazımdan: “Hikâye, birçok bilimsel keşfin yaşamı değiştiren yeniliklere dönüşme şeklini aydınlatıyor: Onlarca yıllık çıkmaz sokaklar, reddedilmeler ve potansiyel kârlar için verilen mücadeleler, aynı zamanda cömertlik, merak, şüphecilik ve inatçı ısrar...” Evet müthiş bir alınteri, uykusuz geceler ve sonuçta gelen başarı... İnsanlığa ne büyük hizmet! Bilim olumsuz sonuçlardan hep öğrenir, nerede işlerin ters gittiğini arar bulur, bilim insanları ve taş üzerine taş koyarak gerçeği yakalar. Bu teknoloji ile üretilen aşının önemi, eski klasik aşıya karşı, çok daha etkili ve hızlı bağışıklık sistemini hastalık etkenlerine karşı (COVID virüsü gibi) hızla harekete geçirmesi. Kilit konu bağışıklık sistemimizdir. Onu uygun şekilde uyarabilirseniz belki de savaşamayacağı hastalık etkeni olmayacaktır. mRNA teknolojisi ile bilim olağanüstü yeni başarılara imza atmanın eşiğinde. İlk mRNA aşısını hızla geliştiren Türeci ve Uğur, deri kolon vb. gibi kanser türlerine karşı da mRNA aşıları üretiyor, bunların ilk denemelerini yapıyor. İngiltere’de ilk başarılı sonuçları almaya başladıklarını duyuyoruz. Türeci ve Uğur’un bu teknoloji ile aşıyı çok hızlı geliştirmelerinin sırrı ise uzun zamandır mRNA üzerinde çalışıyor olmalarındandır. Pandemi çıkınca, tamam arkadaşlar hemen aşıya girişiyoruz dediler ve bir yıl sürmedi başarıya imza atmaları. Ne kadar geri olduğumuzu anlamanız için anımsatayım. COVID’e karşı klasik yöntemlerle aşı geliştirilmesi için 20 kadar üniversite, merkez vb. kolları sıvadı. TURKOVAC adı verilen bir aşı geliştirildiği açıklandı zar zor. Kimsenin klasik aşı kullanmadığı bir safhada... Kaç aşılanma oldu, bunların sonuçları üzerine bir bilgi ulaşmadı. İktidar birkaç Afrika ülkesine bu aşıları hediye diye götürdü. Oralarda kullanıldı mı, yoksa hediyedir koyalım bir kenara mı denildi, bilgimiz yok. COVID, tıp bilimimizin yaratıcılığını teste tabi tuttu. Demek ki bu tür önemli olaylara bilimimiz hazır değil. Siyasal ve bilimsel kafalar hazır değil... Yarın olur mu bilemem...",https://www.cumhuriyet.com.tr/yazarlar/orhan-bursali/tureci-ve-sahine-odul-neden-verilmedi-2125869
Orhan Bursalı,"Yeni yüzler, yeni nefes, yeni düşünce/anlayış",11 Eylül 2023 Pazartesi,"Bazı okurlarım neden Kılıçdaroğlu’na bir şeyler söylemiyorsun diye eleştiriyor. Partiden ve liderlerden bağımsız bir yazarım, yoksa bu köşe anlamını yitirir. Bu kalem de... Okur haksız, yazıyorum ve söylüyorum. Okurlar hınçlı, umutsuz, hayal kırıklığı içinde ve bu sürüyor, bu duygunun nasıl köklü bir siyasal bilince dönüştüğünü görüyorum. Vur, yık diyorlar! Yazımı ve eleştirilerimi okurların bu hiddetine kaptırırsam yanlış olur. Birkaç yazım CHP içinde çok köklü, liderlikler ve parti örgütü ve anlayışı dahil, büyük dönüşümler olması gerektiği üzerineydi. Cumhuriyet portalda yazılarımı geriye dönük inceleyin. Örneğin son pazar günkü HalkTV bağlantısında söylediklerime bakın... Bilim ve Siyaset başlığı, olgular üzerinde bilim bakışıyla doğru gerçekçi siyasi analizler yapılmasını öngörür. Ben de sürekli buna bağlı kalmaya çalışırım. Seçim sürecinde, altılı masanın göstereceği adayı destekledim. Kemal Bey’in aday olacağı belliydi, “O olmasın şu olsun” çabası doğrudan müdahale olurdu. Bunu yapan partiler ve kişilerin seçimin kaybedilmesinde ne kadar etkisi oldu bilemem. Saray’ın seçimi kaybetmesinin pek çoğunun umurunda olmadığı söylenebilir. Kampanya şüphesiz ki eleştirilere tamamen açık. Seçmen olmayacak vaadleri bilir, buna göre tartar. CHP İmamoğlu’nu veya Yavaş’ı ileri sürseydi, kazanır mıydı, tartışmaya açık. Bilmiyoruz. Siyasetçinin inancıyla gerçekler farklıdır. Otobid ile ücretsiz ekspertiz Otobid Fiyatı Gör Kılıçdaroğlu iktidara yönelik geniş cephe politikası izledi. Bu amaçla partilere destek verdi. Katmerleşmiş Saray iktidarını ancak böyle alt edebileceğine inandı. Ama başarılı olmadı. Bu politikanın bir bedeli olacaktı: CHP çok şey kaybetti, milletvekillikleri dahil. Kemal Bey, her şeyin karar vericisiydi, ne dediyse yaptırdı. Hatta gizli anlaşmalar dahil. Parti yönetimi de hiçbir şeyi sorgulamadı, hiç devreye girmedi. Milletvekilliklerinin verilmesinde bile! Kılıçdaroğlu’nun 11 yıl boyunca sürdürdüğü bu politikası çökünce şüphesiz ki artık geri çekilmesi gerekir. Çünkü kaybetti. Sadece Kemal Bey değil, siyaset üreteceğine hep Kemal Bey’e her türlü desteği veren partinin üst kurulları da bu çöküşün altındadır. Onlar da kaybetmiştir. “Biz seçimi kazanamayız bu nedenle ittifak oluşturmalıyız, partiyi üstelik tamamen sağa açmalıyız, onlar hatta içimizde olmazsa, AKP’yi destekleyen seçmenden oy alamayız, bu seçmenin hoşuna gidecek her şeyi yapmalıyız, bizden kendilerine bir zarar gelmeyeceğine onları inandırmalıyız, her türlü tavizi vermeliyiz” politikası dipten iflas etti. CHP seçmeni de iktidar gitsin de düşüncesiyle hareket etti. Bu sağcı ve ittifak politikasının, partinin esas görevinin milleti CHP’ye üye yapmada, parti politikalarının millete anlatılmasında, milletle kaynaşmada, milleti sarıp sarmalamada etkin olmasını engelleyici rol oynadığı açık. Parti bürokratik bir devlet mekanizması gibi. Partiye yol göstericilik dönüşümcü liderlik, cephe politikasına kurban edildi. CHP’nin oyunun yüzde 25’in altında seyretmesi izaha muhtaç. Sonuç: Kılıçdaroğlu adaylığını koymamalı. Dahası kurultaydan önce bunu açıklamalı. Kendisini sonuçtan sorumlu hissedenlerin hepsi de kenara çekilmeli. Tüm bu kargaşaya hızla son verilmeli... Seçmen yenileşme beklentisi içinde. Sadece politika değil, özellikle parti yönetiminde. Bu seçenek seçmeni ve partiyi canlandırır... Kimse koltukta çakılıp kalmamalı. Koltuk da yüzler de hızla eskiyor. Yıldızı giderek parlayan bilim gencimiz Furkan Öztürk, çok özel bir bilim gezisini Herkese Bilim ve Teknoloji’ye yazdı. Bilim insanlarının Dünya’nın yaşını da tayin ettiği en eski mineraller, çok eski kayaçlar ve ilk canlı fosilleri Avustralya’da. Erken dünyanın 3.5 milyar yıllık en iyi korunmuş ve en eski taşlar ve yerkabuğu da... Hayatın başlangıcına ilişkin yaptığı önemli keşifle kendisinden söz ettiren Furkan Öztürk, Harvard’daki Yaşamın Başlangıcını Araştırma Girişimi ile bu bölgeye yapılan on günlük keşif gezisine katıldı. Diyor ki “Hayatta bir kere yaşanabilecek bir deneyim yaşadım”. Herkese Bilim Teknoloji dergisindeki bu yazı, geziye bizleri de davet ediyor.",https://www.cumhuriyet.com.tr/yazarlar/orhan-bursali/yeni-yuzler-yeni-nefes-yeni-dusunceanlayis-2117967
Orhan Bursalı,‘Barış’ dünya ve Türkiye’de tutuklu,04 Eylül 2023 Pazartesi,"1 Eylül’ü geçtik. Biliyorsunuz 1 Eylül Dünya Barış Günü’dür. Fakat tüm eylüle öyle kabul etmenin ne sakıncası var. Ayrıca önemli bir konu “geçmiş gün” olmaz. Barış tutuklu. Evet kastettiğim bizim Barış. Üstelik dine inanan, namaz kılan, Allah, İslam, Kuran vb. diyen bir iktidarın tasarrufu ile. Konu burada salt Barış değil tabii, Can Atalay, Osman Kavala, Mücella Yapıcı, Çiğdem Mater, Mine Özerden, Tayfun Kahraman, Hakan Altınay ve daha başkaları da yasalara göre suçlu olmayan siyasi tutuklular... Hukuki mi? Değil. Demek din-iman, İslam, Allah vb. kavramların yargı ve hukuk, adalet vb. ile ilgisi yok. Bu kavramları dillerinden düşürmeyenler, insanlara her türlü melaneti de haksız ve hukuksuz yapabilirler. Herhalde geçerli hukuk sisteminden başka, değişik bir hukuk ellerinin altında var. Ya bu gizli hukuk sistemiyle vicdanlarını temizliyorlar, “Bunlar düşman her türlü işkenceyi yapmak caizdir” diyorlar ya da dinle ilgili söyledikleri topyekûn yalan... Bana sorarsanız, ikincisi. Vicdanları falan da yok. Amaç iktidarlarını sapasağlam ayakta tutmak ve başkaldıranları eleştirenleri iktidarın tüm yolsuzluklarını sergileyerek rezil edenleri de böylece susturmak. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Konuya böyle bir yaklaşım epeydir aklımın köşesindeydi, orada kalacağına burada arzı endam etsin, dedim. Evet, Türkiye’deki barışı kastediyorum. 1 Eylül’de dünya barışı da tutuklu. Neredeyse tüm barışları tutuklayacaklar. Barış sözcüğünün anılmasını da yasaklayacaklar. O noktadayız. Ülkemizde siyasi bir iktidar savaşı var, ilan edilmemiş olağanüstü hal durumu. Fiili savaşı zaten yanı başımızda sürdürüyoruz. Savaşı çözecek ve coğrafyamızda barışı sağlayacak zerre adım atmayan bir iktidar var. Savaş durumu, ülkeyi, beyinleri, seçmeni esir almış. Tek söz söyleyemezsiniz neredeyse. Bu savaş durumundan, Saray iktidarı, iktidarının devamı için politik çıkar sağlıyor. Bölge-Suriye ile ilgili, aslında hiç de gizli olmayan, daha işin başında “Şam’da Emevi Camisi’nde namaz kılacağız” diyerek açıkladıkları politikalarını gerçekleştirme ham hayali ile “savaş durumu”nu sürdürüyorlar. Şahsım Devleti, Atatürk’ün düne kadar Türkiye’nin ana çizgisi “Yurtta Barış Dünyada Barış” politikasını çöpe attı. Bunu pasif bulduğunu açıkladı. Onlar şimdi “aktif barış” izliyorlarmış. Evet hem içeride, insanları yok yere tutuklayarak mahkûm ederek “aktif barış” hem de komşulara karşı “aktif barış”. Öyle ki Şam adına, Şam’ı yıkma amacıyla savaşan muhalifleri, sözde bir Suriye Milli Ordusu adı altında yeniden örgütleyerek. Dünyanın tanıdığı Şam iktidarı... ama “milli ordusu” Saray yönetiminde. Böylesine trajik komik bir “aktif barış”. Büyük zafer günlerindeyiz. Hem de eylülde. Atatürk’ün barış politikasını biraz kaleme dolayalım yazılarımızı sürdürerek. *** Dünyada da barış tutuklu dedik ya! Zaten olmayan barışın üzerinde şimdi nükleer silahların gölgesi düşüyor. Bu arada Japonya’nın bölgede savaş tehlikesi nedeniyle yeni silahlanma programı için 53 milyar dolar ayırıyor. *** Herkese Bilim Teknoloji yazarı Müfit Akyos’un gelecek haftaki yazısını okurken barış için dikkat çekici bir içerik ürettiğini fark ettim. Buraya alıyorum: “Barış kavramı, savaşın olmaması durumu gibi eksik ve dar bir tanımlamadan kurtarılıp adalet ve insan hakları, eşitlik, özgürlük, gelir dağılımı, cinsiyet eşitliği bağlamlarında ele alınması ve savunulması durumunda gerçek anlamına kavuşturulabilir. Böylesi bir tanım esas alındığında günümüzde dünyada ve ülkemizde barıştan söz etmek çok güçtür.”",https://www.cumhuriyet.com.tr/yazarlar/orhan-bursali/baris-dunya-ve-turkiyede-tutuklu-2115644
Orhan Bursalı,Kendini aldatan toplum,27 Ağustos 2023 Pazar,"Sizi bu pazar da kısa bir geziye, 23 yıl önceye, 4 Mayıs 2000 yılına götürüyorum. Lütfen söyler misiniz, bugünkü durumla o gün arasında temelde özünde ne fark var? (Türkiye Kalkınamaz başlıklı dizinin 4. yazısı idi.) *** “İyi haber: En hızlı büyüyen 7. ülkeyiz!” İki iyi haber daha: “Türkiye’nin bu gelişme ile 2010 yılındaki turizm geliri 73 milyar dolara ulaşacak” ve “OECD içinde Türkiye Çekler ve Macarlardan sonra en ucuz 3. ülke.” Yani işler ve ekonomi tıkırında. Sanırsınız ki yarış pistinde sol şerit Türkiye için boşaltılmış durumda! “Açılın, Türkiye geliyor!” Örneğin Demirel 40 yıldır kalkınma edebiyatı yapar. Gözünde hep pemboş-iyimser gözlük vardır. Türkiye, ekonomisinin enerji, bankacılık vb. gibi alanlarında büyük yatırımları ve kuruluşları olan holdinglerle bütünleştikçe, çok satan gazetelerin ve çok seyredilen televizyonların de gözünden iyimser gözlükler düşmez oldu. Bu, iktidarla ve 40 yıllık politikacıyla aynı söylemde buluşma sürecidir. Ancak, toplumsal/kamusal sorumluluk objektif gözlükleri takmayı gerektirir. Gerçek başarı öykülerinin ön plana çıkarılmasından yanayım. Bu, kişisel olabilir, şirket veya kurum bazında olabilir. Hatta ve hatta, varsa devlet, iktidar, politikacı ve parti bazında bile olabilir! Ancak bunun için objektif gözlük gerekir! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ömrü boyunca kalkınma edebiyatı ile aldatılan bir Türkiye Cumhuriyeti yurttaşı olarak bütün “iyimser” haberleri kaldırıp altlarına şöyle bir bakmak düşünsel refleks haline geldi. Kalkınmada ikinci ve üçüncü küme ülkeler arasında en hızlı büyüyen 7. ülkenin adam başına milli geliri ne olmuş diye bakıyorsunuz: 1965’te 1590 dolardan, 1998’de ancak 3 bin 160 dolara gelebilmiş. Yani Türkiye 33 yılda kişi başına düşen milli geliri iki misline bile çıkaramamış. (Aynı dönem içinde Çin 85 dolardan 750 dolara, Taylan 430’dan 2 bin 160’a, Endonezya 140 dolardan 640’a, Hindistan 183’ten 440’a, Brezilya 2 bin 250’den 4 bin 630’a çıkarmış...) Örneğin Yunanistan’la, Portekiz’le, İspanya gibi Avrupa ülkeleriyle kendini kıyaslayıp hedefler koymak yerine, en alt düzeylerde ekonomik değeri olan ülkeler arasında 7. en iyiyiz demeyi kendine yakıştıran bir toplum ne kazanacak? “OECD’nin en ucuz üçüncü ülkesi olduk” haberine bakıyorum. Ucuz ülke ne demek? Bu yoksulluğun bir itirafından başka bir şey değil. Emek pazarının alabildiğine sömürüye açık olması demek. Şirket açısından, milyonlarca insanın iş bulmak için birbirini çiğnediği bir ülkede en düşük ücret ödeyerek pazarda rekabet şansını artırma olanağı demek. Ucuz emek Türkiye’yi kalkındırır mı? Yoksa pahalı emek mi ülkeyi kalkındırır? Türk Lirası’nın değer kazanmasını korkudan titreyerek ve kötü haber olarak, eyvah diyerek veriyoruz! Dışsatım olanağı daralacak endişesiyle. TL’nin mümkün olduğunca dolara göre ucuz tutulması tercih ediliyor. Aman! Dışsatımcının rekabet olanağı zayıflamasın! Dışsatımı artırmayı ancak düşük TL değeri ile sağlayabilmenin anlamını neden sorgulamıyoruz? Rekabet gücümüzün a) kaliteden gelmediğini; b) ileri teknolojik bir yatırıma ve ürüne dayanmadığını neden sormuyoruz? Tekstil gibi herkesin milyarlarca ürettiği sıradan mallar pazarında kıyasıya rekabetin ancak sürekli ucuzlukla sürdürüldüğünü niye tartışmıyoruz? Bu anlamda rekabetin, örneğin 1 dolara dün 3 don satarken, yarın 5 don satmak demek olduğunu neden yazmıyoruz? Bunun da ülke zenginliğinin giderek daha ucuza ve daha fazla dışarı akması demek olduğunu? Emeğin ucuzlamasının, gelirlerin azalması demek olduğunu? Üçüncü dünya ülkelerinin fiyatta ucuzluk rekabetiyle, mesela Amerikalıyı daha ucuza ve daha kaliteli giydirme, yedirme, içirme yarışı içine girdiğini, Amerikalının refahına katkıda bulunduğumuzu... neden yazmıyoruz ve tartışmıyoruz? Türkiye’nin nasıl kalkınabileceğini, don yaparak mı, yoksa ileri teknoloji beyin/sanayi ürünleriyle mi... basınıyla, ekonomi yazarlarıyla, devlet/ hükümet, siyasi parti proje ve programlarıyla gerçekten tartışmadan refaha ulaşacağını ileri sürmek, ham hayal bile değildir. Buna ancak bir toplum kendini aldatıyor, denir. *** Evet 23 yıl önce böyleydi. Değişen ne?",https://www.cumhuriyet.com.tr/yazarlar/orhan-bursali/kendini-aldatan-toplum-2112902
Orhan Bursalı,Filenin Sultanları tıpkı Atatürk gibi 'bir şeyler' yaptı,05 Eylül 2023 Salı,"Bu yazıyı Filenin Sultanları için yazdım. Filenin Sultanlarını kutlamakla başlayalım. Hem kendilerinin hem ülkenin özgürlüğü için muazzam bir başarıyı, azimle, önceki yıl olmadı, geçen yıl olmadı ama tam da bu yıl, Cumhuriyetimizin 100. yılında gerçekleştirdiler. Sanki kesin başarı tam da bu yıla programlanmış bir proje imiş gibi adım adım yükselerek noktayı koydular: Avrupa’nın en büyüğü! 100. yılında Cumhuriyetin, Ata’nın kızlarından Atatürk’e ve silah arkadaşlarına büyük bir armağan... Ruhlarından büyük bir alkış patladığını ve sevinçlerinden zıpladıklarını ve hepsini kucakladıklarını, daha gözyaşı döktüklerini duyuyor musunuz? Duymayın, hayal edin! Onlarla durmadan etkileşim içinde değil miyiz? Anmıyor muyuz? Ziyaret etmiyor muyuz? Tarihi günlerde yüzbinlerce gidiyor ve milyonca dışarı taşmıyor muyuz? *** Atatürk ve arkadaşlarını, kızlarımız daha da yüceltip milletimizin kalbinin daha derinliklerinde yer edinmesine bence en büyük katkıda bulundular. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Lafla değil, nutukla değil, palavra ile değil, eylemle, büyük başarılara imza atarak, iktidarın etekleri altındaki utanmaz rezillerin kadınlar kızlar üzerindeki tüm ahlaksız kabul edilemez baskılarına saldırılarına meydan okuyarak. Kızlarımız “bir şeyler yaptı”... *** Bir şeyler dediğime bakmayın, bu Atatürk’ün Kurtuluş Savaşı’na çıkmadan birkaç gün önce, müfettişlik görevini alırken Harbiye’deki “arkadaşlarına” söylediği sözdür: Bir şeyler yapacağım! Bu sözü 1 Mayıs’ta Bakırköy Belediyesi’nin Büyük Taarruz ile ilgili düzenlediği paneldeki konuşmamda izleyicilere hatırlatmıştım. Daha sonra Ali İhsan Gülek, aynı paneldeki konuşmasında “bir şeyler yapma”yı dallandırdı budaklandırdı! Atatürk’ün “bir şeyler”i, bağımsız ve özgür bir Türkiye’ye, tüm devrimlere varıncaya kadar her şeyi kapsadı. Durmadan bir şeyler yaptı, ömrünün sonuna kadar! ‘Paşam bir şey mi yapacaksın?!’ Şimdi İstanbul’a, 1919’a gidelim. Atatürk sırdaşı ve ta Çanakkale’den silah arkadaşı Cevat (Çobanlı) Paşa ile buluşur. Paşa genelkurmay başkanıdır. Atatürk’ün geniş yetkilerle Anadolu’ya gitmesinde rol oynamıştır. O sıralarda konakta yemek yedikten sonra, kol kola Nişantaşı’ndan Teşvikiye’ye doğru yürümekteler. (O yolda yürürken, bu konuşma hep aklıma gelir, sanki ben de onların arkasındaymışım gibi! Siz de hep anımsayın!) Cevat Paşa: - Bir şey mi yapacaksın Kemal. - Evet Paşam bir şey yapacağım. - Allah muvaffak etsin! - Mutlaka muvaffak olacağız. *** Benzer diyalog Kâzım (İnanç) Paşa ile aralarında geçecekti. Ordu müfettişi olarak görevlendirilme belgesi hazırlanırken, İnanç Paşa’ya “Yetki belgesine onların (Saray’ın!) istediğini yaz fakat şu iki maddeyi de ekle” diyecekti. İnanç Paşa gülerek soracaktı: - Bir şey mi yapacaksın? - Kulağını bana uzat, evet bir şey yapacağım, bu maddeler olsa da olmasa da yapacağım. - Vazifemizdir, çalışacağız... *** “Bir şey yapmak” Kurtuluş Savaşı’nın parolası gibi olmuştu! Yani büyük işler başarmanın parolası! *** Filenin Sultanları planlı programlı büyük zaferi kazanma azim ve inançlarını yıllarca hiç kaybetmeden, 100. yıla programlanmış bir büyük başarıyla “bir şeyler” yaptılar. Cumhuriyetin kızları! Ağır baskı altında tüm kadınların, tüm kızların başlarına “zafer tacı”nı taktılar. Hepimiz bir şeyler yapmalıyız... İrili ufaklı... Durmadan... Yaşadıkça... Bıkmadan... Tüm bunlar Cumhuriyeti, Atatürk ve arkadaşlarını, ülkeyi, devrimleri sonsuza kadar yaşatacaktır. Ben de başıma şampiyonluğun zafer tacı takılmış hissediyorum. Çok teşekkürler Filenin Sultanları! Tüm ülkeyi gönendirdiniz varlığınızla ve zaferinizle...",https://www.cumhuriyet.com.tr/yazarlar/orhan-bursali/filenin-sultanlari-tipki-ataturk-gibi-bir-seyler-yapti-2115997
Orhan Bursalı,Ekonomik çöküşün ana suçlularını buldum,24 Ağustos 2023 Perşembe,"Pişkinliğin çifte kavrulmuşu. Tabii ki Saray’dan bahsediyorum. “Memurlarımıza zamlar gelirken emeklilerimize hiçbir şeyin gelmemesi olacak bir şey değil. Onları da inşallah memnun edecek adımları atacağız” sözleriyle toplumun özellikle artık hiçbir yerde çalışmayan ve aldığı üç kuruşla hayatlarının kâbusunu yaşayan emeklileri anımsadı. En düşük memur maaşını 22 bin TL’nin üzerine çıkartırken emeklileri, toplumun en itilmiş kakılmışları durumuna indirgeyen sanki Saray ve politikaları değilmiş gibi. Emeklilerin önemli bir çoğunluğu toplumun en örgütsüz, dağınık, vur ensesine al ağzındaki lokmayı durumundaki kesimi. İktidarın imanına kalmış, Saray’ın ağzının içine bakan, kurtar bizi durumunda bırakılmışlar. İşleri tıkırında olan kesimlerini ve tabii EYT’lileri, genç emekli olarak çalışanları kastetmiyorum. Gerçi emeklilik maaş+asgari ücret civarında ve üstünde bir toplam gelirin hayatı sürdürmek için ne gibi bir anlamı olacağını da sorabiliriz... Koskoca sıfır. Toplumun büyük kesimi bu noktaya indirgendi. Örgütsüz güç, en çok dayağı yer. Muhalif partiler de seyreder. Seyretmekle kalmaz, iktidarın işini kolaylaştırır. Çünkü onlar da örgütsüzdür, ne yapacaklarını bilecek durumda değiller. Otobid ile ücretsiz ekspertiz Otobid Fiyatı Gör Bir yandaş, emeklileri toptan Saray’ın destekçisi ilan etti ve bir duygusal kopuş yaşadıklarından bahsetti. Yüzde kaçı destekçidir, bilmiyoruz. Pişkinlik dedik ya, Erdoğan bir işadamları toplantısında yaşadığımız ekonomik çöküş için “Ekonomide yaşadığımız sıkıntıların çok önemli kısmı iktisadi değil, siyasi saikle hayata geçirilen oyunların ürünü” dedi. İçerik yok, başka açıklama da! Acaba kimleri kastetti? Toplantıda bulunan müteahhitler olabilir mi? Dışarıda kazandıkları milyar dolarları Türkiye’ye getirmeyerek ekonomik krizin parçası olduklarını mı kastetti? Yok yok, acaba ülkeyi yöneten ekonomi ile ilgili atadıklarının Saray’a bir kumpas kurduğu gibi tuzak kokusu almış olabilir mi? Veya dış güçler? Ekonomi-maliye bakanlarının aman dolar lütfen diye kapılarını aşındırdıkları Londra ve New York gibi dünya finans merkezlerini mi kastetti? Evet orada bir siyasi oyun olabilir: O kadar yatırıma çağırılmalarına rağmen Türkiye’ye bir türlü gelmeyerek ülkeyi ekonomik olarak çökertme politikası izliyor olabilirler. Evet bu akla çok yatkın! Siz dünyanın dört bir köşesine koşun yatırım yapın ama karadan, havadan, denizden Türkiye’yi es geçin! Bir türlü yatırıma gelmeyin! Bunca çağrıya rağmen! Bu bir siyasi ayak oyunu olabilir ancak. Bir de tabii ki ortada fol yok yumurta yokken durmadan ekonomik çöküntü çığırtkanlığı yaparak üreticiyi, satıcıyı ve milleti buna inandıran, benzin zamlarını, üretici zamlarını, dolayısıyla da süpermarket zamlarını hiç yokken kışkırtan şom ağızlı muhalifler, ekonominin e’sini bilmedikleri halde çöküş ve pahalılık yorumları yapanlar, pazarda fiyatları görünce öldük bittik diye bağıran laik teyzeler... Hepsi bu siyasi oyunun içinde... Aslında bu büyük siyasi oyun, ülkenin en büyük ekonomistini salt açığa düşürmek, ekonomist olmadığını göstermek için... Cezasını çeken de biziz... Yoksa ekonomi tıkırında... Timur Selçuk’un dediği gibi: Kulakları çınlasın!",https://www.cumhuriyet.com.tr/yazarlar/orhan-bursali/ekonomik-cokusun%C2%A0ana-suclularini-buldum-2111839
Orhan Bursalı,Sahillerde zorbalarca hak gaspını kim önleyecek?,15 Ağustos 2023 Salı,"Bir avukat dostum aradı, Didim’de kaçak 5 katlı binayı avukatı olduğu belediye başkanı yıkmak istemiş, ne mümkün! Kaçakçılar sürü sepet gelenlere saldırmış ve bir görevliyi de bıçaklamışlar. Kaymakam, vali kayıtsız bu durumlara. Kaymakam bey, “Beni bu işe karıştırmayın” demiş. Artık can korkusundan mı susması gerektiğinden mi yoksa kendisini o koltuğa atayanların talimatından mı, tabii ki bilmiyoruz. Ama 3 olasılığı saydım. Göz göre göre sahiller ve sahillere yakın bölgelerde kaçak yapılar ve anayasa ve yasaları çiğnemeler ve halkın haklarını gasp etmeler gırla... Bodrum’da da ve tüm sahillerde de işgal alabildiğine... Bodrum’da Turgutreis’te bir hafta kaldık bu yıl. Öyle otelde veya kiralık evlerde falan değil, eşimin ailesinin devre mülkünde. Sahil kazılmış ve büyük bir altyapı inşaatı var. Tamam bir şey diyemeyiz. Sahil boyunca Muğla Büyükşehir Belediyesi halkın denize rahat girebilmesi için cepler oluşturmuş, denize doğru iskeleler ve sahil yapmış. Sahil arka planında yol ve daha arkasında yazlık evler olduğu için olsa gerek, tesislerin işgal edebileceği sahil yok. Sabah yürüyüş yolum Swissotel’e kadar. Kapıdan girişte tabii ki soruyorlar. Gezeceğimi söyledim, “Buyurun” dedi. Bir seferinde “Denize gireceğim” dedim tepki ölçmek için, tabii sahilin denize kadar tamamı Swiss’in şezlonglarıyla kaplı, “Burası özel yer” dediler, “Kullanmayacağım hiçbir şeyinizi” dedim, seslerini çıkartmadılar ama gözler üzerimde, tabii ki dolaşıp geri döndüm. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Akyaka’da en kullanışlı sahilde ayakta durabilirsiniz ancak. Yine yakın koylarda bir aile işletmesi (umarım öyle kalır) kişi başı 250 TL harcama koşuluyla (güzel fırın ürünleri vb. var) tüm olanaklardan yararlanıyorsunuz. Bizden sonra 400’e çıkartacaklardı harcama limitini. Yalıkavak’ta belediyenin halkın ücretsiz kullanacağı sahilleri var. Tabii geri kalan lokantaların otellerin tekelinde. Dünkü yazıma okurlardan “CHP’li belediyelerin olduğu yerler de işgal altında” uyarısı geldi. Muğla’da iktidar sahillere el koymuş durumda. Hepsini bilemiyorum. Ama Büyükada sahilleri işgal altında, her taraf çok paralı plajlarla dolu (belediyeye ait olanlar dahil). Neyse ki adalıların kısa süreli nefes aldığı bir yer var. Gelelim ana konuya: Sahillerle ilgili anayasa ve yasa emri iktidarın göz yumması dahası bizzat eliyle, jandarması eşliğinde yağmalanıyor. Yine Bodrum’un bir cennet koyunun beşli çete elemanına (millete küfür eden edepsiz herif) tüm mahkeme kararlarına rağmen nasıl işgal edildiğini biliyoruz. Bodrum’da yaşayan bir okurum, sahillerde yapılan iskeleler konusunda bir not gönderdi: “Sitelerin ve tesislerin inşa ettiği iskeleler hangi özel, tüzel kişi veya kuruluş tarafından inşa edilirse edilsin, özel mülkiyete konu değildir. Tüm iskeleler kamu kullanımına açıktır. Bu anayasal bir haktır. İskelelerin mülkiyeti ‘mal müdürlükleri’ne aittir. İskeleler, izin almak kaydıyla onu inşa ettiren kişi ya da kuruluşlara kiraya verilirler. Üzerlerinde bulunan şezlong ve şemsiye gibi malzemeyi kullanmamak kaydıyla Türkiye’de bulunan turistler dahil herkesin istifadesine açıktırlar.” Ama zorbalar genellikle bu hakkın kullanılmasını engelliyorlar. Kamu gücünün -belediyeler, kaymakamlar, valiler- birlikte hareketi ancak bu zorbalığı engeller. Ama bu güç göz yumuyor ve hatta destek oluyorsa o zaman hak savunucu derneklerle birlikte hareket etmeli, başka çare var mı? Savunmasız bırakılan ve durmadan itilen dövülen bir halk var. Tüm sahillerin denize 50 metresi tamamen boş bırakılmalı ve gasptan kurtarılmalı...",https://www.cumhuriyet.com.tr/yazarlar/orhan-bursali/sahillerde-zorbalarca-hak-gaspini-kim-onleyecek-2108686
Orhan Bursalı,"Ekrem İmamoğlu başarabilir, İstanbul’u alabilir",17 Ağustos 2023 Perşembe,"Şüphesiz ki büyük bir küskünlük var, seçimlerdeki yenilgiden sonra. Geniş bir çoğunluğun parti yönetimine güveni sıfırlandı. Kurultay zamanı belli değil, neler olacak vb. Bu konuyu başka bir yazıya erteleyerek Ekrem Bey’in önceki günkü konuşmasına girmek istiyorum. Gördüğüm, Ekrem Bey’in İstanbul’a adaylığını açıklamasının umutsuzlukta bir kıpırdanma yarattığı. Uç noktada “Kılıçdaroğlu orada olduğu sürece oy yok” diyenleri, CHP liderliği ile İstanbul’u ve Ekrem İmamoğlu’nu yanlış bir yorum ve tavırla eşleştirenleri bir kenara bırakacak olursak (araya şüphesiz AKP’nin trollerinin de CHP’liymiş gibi ortalığı karıştıracakları kesin...) İstanbul’a odaklanma önümüzdeki yedi ay içinde iyi bir sonuç verebilir. CHP liderliği için savaşı bir kenara bıraktı, bugünkü koşullarda doğru olanı yaptı ve İBB için kolları sıvadı. İki cephede birden mücadele vermenin anlamsızlığını sonuçta gördü. Ya orası ya da burası... Sahip olunan enerji bugünkü koşullarda fazla değil ve tam anlamıyla bir noktada kullanmak gerekir. İstanbul’u bırakması, kentin kaybedilmesi olasılığını güçlendirirdi ve bunun yükü tamamen Ekrem Bey’in omuzlarına kalırdı. İşler karmaşıklaşır, parti içinde edinmek istediği misyon büyük yara alırdı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şimdi yeni bir meydan okuma söz konusu: İşte, beş yıllık bir belediye başkanlığından sonra, kenti yeniden kazanmak sorumluluğu... Bunu başarırsa siyasi kariyerinde CHP liderliğinin yolu tamamen açılabilir. Bu nasıl olur, birtakım koşullar ve senaryoların konusu ama fanteziler üretmenin bir anlamı yok. Şüphesiz belediye başkanlığı adaylığının parti tarafından resmileştirilmesi gerekir. Parti yönetimi umarım bunu bir an önce yapar. Var olan karamsarlığa meydan okuyarak diyorum ki kazanabilir. Bunun için partiyi bir kenara bırakıp sanki partisiz adaymış gibi İstanbul’u kucaklamalı. Çok CHP ile uğraştı, bunu unutması gerekir ve İstanbullular için varolduğunu bu kente yeniden damardan hissettirmesi gerekir. 2019’da kazanmasının koşullarına daha çok var. Evet bir geniş ittifak vardı o zaman. İstanbulluların tanımadığı bir aday olarak seçildi. Şimdi ise İstanbulluların çok yakından tanıdığı bir aday olarak karşılarına çıkacak. Bu önemli bir avantajı. Yerel koşullar nedeniyle muhalefetin dışında daha geniş bir seçmen kitlesi tarafından desteklenebilir. Yapılanları mahalle mahalle anlatmalı. Kampanyasını örgütlemesinin ve milletle buluşmasının koşullarına bugüne birkaç katıyla sahip. 2019 ile kıyaslarsak AKP’nin kazanması için ne gibi bir neden olabilir? İstanbulluların durumu ortada. AKP’nin kendi kazanmak için seçmene milyarları akıtacağını rahatlıkla varsayabiliriz. Fakat seçimden sonra, tıpkı cumhurbaşkanlığı seçiminden sonra yaptığı gibi, verdiklerini misliyle geri alacağının açık seçik anlatılması gerekir. 2024 ve arkasından gelen yıl tüm ulus için felaket kötü geçecek. Fakat Saray’ın elindeki eli altındaki sözde adaleti ve kullanışlıları harekete geçirme olasılığı da var. Belki de halka üreticiden tüketiciye kâr marjsız gerekli zorunlu malları satacak İstanbul çapında organizasyonları belediyenin yapması gerekir. Unutmayın ki insanlar birkaç lira nerede ucuzsa oraya koşuyor. İmamoğlu öncelikle bire bir, parti gözetmeksiniz insanların oyunu almaya birinci öncelik vermeli. Partilerle pazarlıklardan çok daha önemlisi budur. Önceliği pazarlıklara vermek, seçmeni de parti aidiyetlerine geri çekebilir. Bu konu, pazarlıkların öncelikle partilerin genel merkezlerine bırakılmayacak kadar önemlidir. Ya kendi gücün zayıf olacak ve onların inayetine kalacaksın ya da güçlü. Sonra şüphesiz ki ittifak politikaları söz konusu olacaktır. Ama bu bile genel merkeze bırakılmayacak kadar önemlidir. Yerelde çözümler önemli.",https://www.cumhuriyet.com.tr/yazarlar/orhan-bursali/ekrem-imamoglu-basarabilir-istanbulu-alabilir-2109435
Orhan Bursalı,"Şimşek’te çulsuzlaştırma politikası dışında, demokrasi ve hukuk var mı?",29 Ağustos 2023 Salı,"Pazar günü ucuz ihracatla nereye diye sorduğum yazımı paylaşmıştım 20 yıl öncesinin. Şimdi de Mehmet Şimşek, ihracatçıya kredi musluklarını açıyor: Sat ne satabilirsen, işte 1 milyar dolar kredi... Halkı zaten üteceğiz. İyi ki TÜİK var, yaşasın, enflasyonu en az yarı yarıya düşük göstermesi bizim için bulunmaz nimet... Biz ücreti TÜİK enflasyonunun yarısına yakın artırırız, kardeşim mücbir sebep var, cumhurbaşkanımızın dediği gibi dış ve iç güçlerin oyunu ile ekonomi bu duruma düştü, toparlanalım hele sonra hepiniz zengin olacaksınız... Ama önce bedel ödeyeceksiniz. TL daha ucuzlayacak ki ihracatçı rekabet edebilsin, dolar getirsin. Yıllardır aynı hikâye... Bu ülkenin başına ne geldiyse berbat politikacılardan geldi... Şimşek’e sormalı, ekonomide yapısal değişiklikler için ne yapacaksın? İhracatın kg fiyatını nasıl yükselteceksin, iki katına çıkaracaksın? İşgücünü sürekli ucuzlatarak nereye varmayı düşünüyorsun? Arap ülkelerine Türkiye Varlık Fonu’ndan hangi şirketleri satmayı planladınız? Görüşmeleri milletten gizli mi sürdüreceksiniz? Telekom’lar mı gidecek, madencilikler veya başkaları da mı? Dışarıdan doğrudan yatırım için bu yıl bir beklentiniz nedir? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu ülkede ekonomiyi nasıl kurtaracaksınız? Adnan Kaplan: “‘Türkiye neden kalkınamıyor/kalkınamayacak’ temalı yazı dizinizi ilgiyle izliyorum. Özellikle Aziz Sancar hocanın düşünceleriyle yazdıklarınız ilişkilendirildiğinde, bilgi toplumu olmanın önemini, ‘cennet’ gibi ülkemizin bugününe ve geleceğine yönelik karanlık tabloyu ve de olası çözüm yollarını görebiliyoruz. Ancak bu durumun çözüm ortamı olması gereken siyasi mekanizma var olan sorunları daha fazla derinleştirerek krizleri olağan hale getiriyor. Bilimin ve bilgi üretiminin ‘arz eden’, siyaset ortamının ise bu üretimden istediği gibi ya da amacına göre yararlandığı bir işleyişte (sorunlu olan bilim/ bilgi-siyaset-yaşam ilişkisinde) ne yazık ki yol alınamıyor, içinde bulunduğumuz ‘çöküş’ ortamında/ sorunlar sarmalında debeleniyoruz. Yazılarınızda belirttiğiniz üzere ülkemizin 20-30 yıl sonrasının öngörülememesi; veri temelli çalışmaların ve politika üretiminin eksikliğinin, daha da ötesi, yarın ne olacağını bilemediğimiz ülkemizde yaşadığımız çöküş sürecinin göstergesidir.” (Uzun yazısının ilk paragrafı) *** Ercan Alp: “2000 yılında yazıp da yeniden bastığınız yazıları ilgiyle okudum. Ben de o yıllarda SESAME Projesi’ne başlamak üzereydim ve Türkiye için çok ümitliydim. Ne yazık ki ümit ettiğimiz hiçbir şey gerçekleşmedi. Eğitimin kalitesi düştü. İnsanların satın alma gücü düştü. Gençlerin ileriye dönük hayalleri kayboldu...”",https://www.cumhuriyet.com.tr/yazarlar/orhan-bursali/simsekte-culsuzlastirma-politikasi-disinda-demokrasi-ve-hukuk-var-mi-2113585
Orhan Bursalı,‘Delege avcılığı’ aslında büyük ihanettir!,21 Ağustos 2023 Pazartesi,"CHP kurultaya gidiyor ya, il-ilçe temelinde partide kurultay delegeleri saptanıyor. Medyaya yansıyan bölümü nedir bu seçimin? Genel merkezi destekleyenler mi seçildi seçiliyor, yoksa muhalefet ve dönüşüm/değişimden yana mı olanlar mı? Yoğun kulis... Görevlendirilmiş parti yöneticileri vb. delege avı peşinde. Delege seçeceğiz seni, ama kurultayda şöyle şöyle yapacaksın. Ve medyada hesap kitap: Şu ilçede ve ilde parti merkezini destekleyenler çoğunlukta... şurada değişimden yana delegeler seçildi... Ne ayıp, peşinen oyunu satmış delegelerden mi oluşuyor kurultay? Fikri hür vicdanı hür insanlardan oluşmayacaksa, partisinin ve ülkesinin bugün içinde bulunduğu koşulları dikkate alarak partisini yarına, halkta, topluma hazırlayacak bir bakışa sahip olmayanlar kurultaya gönderilecekse, partisinin kuyusunu kazıyor demektir. Tabii en önemlisi, delege seçenlerde gelip düğümleniyor olay... Seçtiğiniz delege fikri ve vicdanı hür mü, partisinin içinde bulunduğu durumdan kurtarılmasına hizmet edecek mi etmeyecek mi, yoksa vur patlasın çal oynasın, benim adam seçilsin, gerisinden bana ne mi? Birkaç kurultay izledim. Delege hesabı yapanların bazen hayal kırıklığına uğradığını da gördüm. Listelere sokulmayanların delip geçtiklerini de. Kurultay havası ruhu farklıdır. Parti ruhunu devinimden, toplum ve ülkenin acil ihtiyaçlarından, dahası yükselen toplumsal eleştirilerden, yapamadıklarından, başaramadıklarından, bürokratik ve siyasal donmuşluklara karşı başkaldırılardan... alır. CHP tüm bunlardan uzak duyarlıktadır. Bugünkü yapı böyle sürerse, gözlediğim şu ki karşılaşacağı ve yaşayacağı siyasal tepki beklenmedik sertlikte olacak. Dün Ada’da bir denize girip çıkalım dedik, merdivenden denize inen kadın kendi kendine söyleniyordu, bir daha oy verirsem... Şüphesiz bugünkü CHP yönetimini kastediyordu, aynı zamanda Adalar ilçe belediye yönetimini de. Hayatımda her ikisine de bu kadar bıkkınlık, yaka silkme, kızgınlık, kötü söz işitmemiştim, seçmen kafayı sıyırmış, ruhu derinden zedelenmiş. Seçimin üzerinden bu kadar zaman geçmiş olmasına rağmen... Çok yaygın bu ruh hali, bunu ancak çok büyük, önemli değişiklikler ve vereceği güven kısmen tedavi eder. Gelecek umudunu, artık zamanını doldurmuş liderlikler ve yönetim anlayışları topluma seçmene taşıyamaz. CHP’nin bugünkü yönetimi bunu görmeli. Ülke bu ruh haliyle yerel seçimlere asla gidemez, gitmemeli. Başkaldırı aynı zamanda CHP içinden, seçilmiş ve yönetime getirilenlerden başlamalı. En üsttekilerden. Yönetimin bizzat kendisi büyük bir devrimci altüst oluşa yardımcı olmalı. Mesele CHP’nin ötesinde... Millet şöyle bakıyor artık CHP olayına: Mesele vatansa, milletse, bugünse, gelecekse, yarınlarsa, CHP teferruattır! Yani şöyle: ülkenin, milletin, geleceğin her şeyden çok CHP’de kökten bir değişime ihtiyacı vardır, gerisi teferruattır. *** Kurultaya gidecek delegelerin böyle bir düşünce özgürlüğü ve ruh birliği içinde hareket etmesi birinci derecede önemlidir.",https://www.cumhuriyet.com.tr/yazarlar/orhan-bursali/delege-avciligi-aslinda-buyuk-ihanettir-2110757
Orhan Bursalı,Ata’yı ender bir lider olarak UNESCO tescil ediyor,07 Eylül 2023 Perşembe,"Büyük Taarruz’un 9 Eylül’de Kurtuluş’a son noktayı koymasına 2 gün daha varken, bugün ne idükleri belli olmayan soysuz kişilerin hem Ata’ya hem de zafer kazanmış kızlarına saldırılarını bahane ederek, Mustafa Kemal’in UNESCO tarafından 1981’de 100. doğum yıldönümünde Atatürk’ü nasıl yücelttiğini şöyle bir anımsatmak istedim. *** 1978 yılında toplanan UNESCO Genel Kurulu, 1981’de Atatürk’ün dünya çapında bilimsel toplantılarla kutlanmasına karar verirken şu gerekçeleri dünyaya ilan etmişti: “UNESCO Genel Konferansı: Uluslararası anlayış işbirliği ve barış yolunda çalışmış üstün kişilerin gelecek kuşaklar için örnek olacakları inancı ile, Türkiye Cumhuriyeti’nin kurucusu Mustafa Kemal Atatürk’ün doğumunun 100. yıldönümünün 1981 yılında anılacağını hatırlayarak, UNESCO’nun ilgilendiği tüm alanlarda olağanüstü bir devrimci olduğunu göz önünde tutarak, Özellikle sömürgecilik ve emperyalizme karşı en önce açılan savaşlardan birinin ilk lideri olduğunu kabul ederek, Dünya ulusları arasında karşılıklı anlayışın, sürekli barışın kurulması için çalışmalarının olağanüstü bir örnek oluşturduğunu ve tüm yaşamı boyunca insanlar arasında hiçbir renk, din veya ırk ayrımı gözetmeden bir uyum ve işbirliği çağının doğacağına olan inancını hatırlayarak, Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet 1. Eylemleri her zaman barış, uluslararası anlayış ve insan haklarına saygı yönünde gerçekleşen Türkiye Cumhuriyeti’nin kurucusu ATATÜRK’ün kişiliğini ve eserinin çeşitli yönlerini ortaya çıkarmak amacıyla düzenlenecek milletlerarası sempozyum hazırlıkları için 1980 yılında düşünsel ve teknik planda UNESCO’nun işbirliği yapmasına karar verir. 2. Bu kararın yerine getirilmesi içn gerekli adımların atılması hususunda genel direktörden istemde bulunmasına karar verir.” (27 Kasım 1978) Nitekim 1981 yılında Türkiye’den ve uluslararası bilim dünyasından yetkin kişilerin toplanmasıyla sempozyum gerçekleşir. Kitabı da yayımlanır. Bildiriler Atatürk’ü çok farklı yönleriyle nesnel olarak irdelemekte ve bu büyük kişiliğin tüm liderlik ve insani özelliklerini, başarılarını ve Türkiye’nin kuruluşunun dünya çapındaki önemini ortaya koymaktadır. Yukarıda metindeki siyahlamaları ben yaptım. Bugüne kadar bir siyasi lider için dünyanın en çok ihtiyacı olan bu kadar çok nitelikleri bir arada toplayan başka bir lider var mıdır bilmiyorum. Atatürk, tüm bu özellikleriyle dünyanın bu üç beş büyük devriminden birini gerçekleştirmeyecek de kim bize yaşanır bir ülke gerçekleştirecekti... Ve şimdi Türkiye’nin haline bakın! Dünya bugün sıradan siyasiliklerden kırılıyor, yaşanmaz bir dünyadayız. Eşitsizlikler, savaşlar, göçler, derin sorunlar, insanlığa barış ve daha iyi bir dünya için liderlik edecek kişilik yoksunlukları diz boyu... UNESCO ile başladık, Prof. Dr. İsmet Giritli’nin, yukarıda aldığım UNESCO’nun kararının bulunduğu Kemalist Devrim ve İdeolojisi kitabından, bu kez Prof. Dr. Sadi Irmak’tan Atatürk’ün özelliklerini özetlediği paragrafı da alayım: “O pozitivisttir, mistisizmin karşısındadır. Rasyonalisttir, aklın egemenliğine bağlıdır, realisttir, pragmatisttir, doktrin katılığına ve dogmatizme karşıdır, Kemalizm donmuş bir ideoloji değil bir görüş doğrultusudur, milliyetçiliği Osmanlıcılığa, İslamcılığa, Turancılığa, emperyalizmin her çeşidine karşıdır. Özgürlükçüdür, dinin devlet ve devletin din üzerine baskısına dine saygısızlığa karşıdır.” *** Tabii ki bağımsızlıkçıdırAtatürk. Yukarıdaki nitelemelerin birçoğunu Atatürk’ün bilimsel, sorgulayıcı ve eleştirel düşüncesi altında toparlayabiliriz. Avrupa şampiyonu kızlarımız, Atatürk’ü yeniden büyüttüler. Soysuzların ve köksüzlerin saldırıları, Atatürk’ün giderek daha çok büyümesine duydukları öfkeden ibarettir. Hiçbirini gündeme getirmeyin. Şunu dedi, bunu dedi demeyin. On paralık kişiliklerini gündeme taşımayın...",https://www.cumhuriyet.com.tr/yazarlar/orhan-bursali/atayi-ender-bir-lider-olarak-unesco-tescil-ediyor-2116719
Orhan Bursalı,Yönetimle seçmen kitlesi arasındaki ilişki 180 derece terse,22 Ağustos 2023 Salı,"Tabii ki beklediğim tepkiler geldi dünkü yazıma... Yıllardır bu böyle değil mi, yeni mi delege avcılığını farkettin kinayelerinden tutun, ta Baykal dönemine ve öncesine giden ve somut olaylar anlatan okurlar. Hepsine yanıt veremiyorum, affetsinler. Delegeleri bilemiyorum, bu konuda kulis söylentilerini bilgi ve haber diye yayan ve CHP’yi bu anlamda bölen, kurultay delegelerinin oylarını ve fikirlerini sabitleyen çok bilmişler ortalığı epey karıştırıyor. “Kulis var mı abi kulis...” Varsa gözdesin ve zaten programlardan da bu nedenle paranı kazanıyorsun. Gazeteciliğin vardığı noktaya üzülüyorum. İnsan bir duyum alır, zaten tanıdıklarına ne var ne yok diye sorsan, bir sürü şey anlatır, ama bu dinlediklerini çıkar çatışması olmayan farklı kaynak ve kişilerden doğrulatmadan TV ekranlarından veya köşelerden ortalığa sallayan gazetecilik değil. Türkiye’de durum bu. Bunlara kulaklarımı kapatıyorum. Şüphesiz ki delege avcılığı var (CHP’ye özgü değil). Zonguldak’tan bir okurum “Biz yıllar önce bir rakı ziyafetine milletvekili sıralamasına oyunu satan delegeyi de gördük” diyor. Bu parti siyasetlerinin bir gereği mi? İzlediğim kurultaylarda parti yönetimlerine girmek ve delegelerin oylarını almak için çok yoğun kulis çalışmalarını gördüm. Listelere girmek için çırpınan insanları da... Tamam, bu iş böyle, delegeyi ikna etmek için çalışırsın. Ama daha delege seçiminde insanları sabitlemek ve robotlamak ne kadar mümkün? Çok büyük vaatlerle mi bu işler dönüyor... Mesela “Oğluna, gelinine mutlaka iş hazır...” veya parti içinde mevkiler falan gibi. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Ben yine de delege çoğunluğunun kurultaylara hazırlanmış/ayarlanmış robotlar olmadığını düşünüyorum. Bunu kimseye yakıştıramadığım için olabilir. Bazı okurlar bu iyi niyetime gülebilir, safsın, diyebilir. Eğer öyleyse demek CHP’nin ülke-gelecek diye bir meselesi yok, derim. Evet şu: Eğer seçmen kitlesi ile delege tercihi/parti yönetimi arasında 180 derece bir anlayış farkı ortaya çıkarsa ne olur? Kitlesiyle ilişkisini koparan parti... Büyüyen bir parti yerine, küçülen, küçük olsun benim olsun anlayışın parti yönetimlerine egemen olduğu bir parti... İktidar iddiasını yitirmiş ve tarihsel misyonundan kesinlikle vazgeçmiş bir parti. Bir de parti içinde “Kılıçdaroğlu, salt Aleviliğinden dolayı giderse...” diyerek Alevilerin kopabileceğini ve daha ayrı parti bile kurabileceğine ilişkin bazı okur mektupları da yok değil. Bir bu inanç ayrılığı eksikti! Bir de parti içinde bazı aklıevvellerin, başarılı ve Ankaralıların benimsediği Mansur Yavaş yerine sözde gerçek CHP’li birini (Bunu Levent Gök asla için söylemiyorum, eminim onun da Yavaş konusunda bir itirazı yoktur) Ankara için aday gösterelim diye, Mars’tan dünyaya radyo sinyalleriyle yayın yaptığını izliyoruz. Neyse bu yazı da böyle oldu.",https://www.cumhuriyet.com.tr/yazarlar/orhan-bursali/yonetimle-secmen-kitlesi-arasindaki-iliski-180-derece-terse-2111146
Orhan Bursalı,Zamanı gelmiş güçlü bir fikir pırıltısı arayışı,20 Ağustos 2023 Pazar,"26 Nisan 2000, kısa bir geçmişe yolculuk yapacağız: Türkiye’nin en çok duyduğu gereksinimlerden biri olan “hukuk”un; ülkenin, devletin başına oturacağını umuyoruz. Müstakbel cumhurbaşkanı, ülkenin “hukuk vizyonu”nun temel taşlarını döşeme şansına sahiptir. Türkiye’nin son 30 yıl içinde alabildiğine kirli politik dünyası içine şu veya bu şekilde karışmış herhangi bir politikacının böyle bir şansı sıfırdır. *** Haluk Şahin, Viktor Hugo’dan bir alıntı yapıyor: “Zamanı gelmiş bir fikir kadar güçlü bir şey yoktur” ve kendisi ekliyordu: “Zamanı gelmiş fikirler er geç kendi kahramanlarını tarih sahnesine sürerler.” Hukuk ve temiz toplum isteği, zamanı çoktan gelmiş ve gerçekleştirilmeyi bekleyen çok güçlü toplumsal kavramlardı. Siyasetin kirliliğine bu kirlilik içindeki kişilere hiçbir borcu olmayan bir hukuk insanı olduğunu düşünürsek Sayın Sezer bu isteğe yanıt verebilir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet *** Zamanı gelmiş bir başka düşünce de çağcıl düşünceleri ve gelişmeleri yakalamış bir kalkınma isteğidir. Şimdi bir “ilahi gelişme”nin daha, ülkeye bir kalkınma vizyonu verecek bir liderin, bir kadronun, bir stratejinin bekleyişi içine girebiliriz. Bu bekleyiş ve umut, daha az bir mucizeyi gerektirmektedir. Asıl gerçekleşmeyecek mucize ise bugün her yeri sarmış olan dünün kadrolarının içinden bu yeni kalkınma vizyonunun bir şekilde çıkmasıdır! *** Bu iddialı gibi görünse de minik bir soru sormakla, bunun gerçekçi bir sav olduğu kolayca anlaşılır. Politikacılarımıza şunu sorunuz: Bugünkü dünyamızda bilimsel ve teknik bilginin eskime/yenilenme hızı 4 yıla indi. Acaba bunun bir toplum, bir ülke yönetmede taşıdığı anlam nedir? *** Önceki yazılarımızda, kalkınma görelidir, demiştik. Küçülen, küreselleşen yani etkileşimin her alanda müthiş bir hızlı arttığı dünyada bu görelilik çok daha belirginleşti. Bugünün dünyasında kalkınmanın belirleyici unsurları, devingenlik ve refah olanaklarının sürekli geliştirilmesidir. Bu gelişmenin altyapısını döşeyen bilimsel ve teknolojik gelişmelerdir. Kalkınma motorunun kullandığı bilimsel ve teknik bilginin eskime veya yenilenme hızının ortalama 4 yıla düştüğünü belirtirsek devingenliğin sırrı anlaşılmış ve nedeni çözülmüş olur. “Bilginin eskime hızının 4 yıla düşmesi ne demek” diye sormayan ve bunu merak bile etmeyen politikacı, toplumsal hayatı her yönüyle yönetmeye soyunan bir bürokrat ve bilginin 4 yılda eskidiği gerçeğini dikkate almayan bir devlet yapısı ve yönetimi, (bir şirket ve şirket yönetimi de) hiçbir şey yapamaz. Toplum ve yönetim durağanlaşır ve insanların gereksinimlerine yanıt veremez. *** Bilimsel ve teknolojik bilginin 4 yılda eskimesi, kurduğunuz düzenin sürekli geliştirilmesini ve değiştirilmesini şart koşar. Yeni bilgiyi alıp bünyesine katabilecek açık ve istekli bir yapısal sistemin zorunluluğunu anlatır. Bilimsel ve teknolojik bilginin 4 yılda eskimesi, toplumun istek ve ihtiyaçlarının arttığını anlatır. Çünkü kalkınmanın göreli ve referanslı olduğu bir dünyada küresel, toplumsal etkileşimi önleyemezsiniz. Bilimsel ve teknolojik bilginin 4 yılda eskimesi, küreselleşen dünyada tek yanlı bağımlılığa düşmemek ve karşılıklı bağımlılık dengelerini oluşturmak zorunluluğunu anlatır. Çünkü küreselleşme, ekonomik ve diğer kültürel değerler olarak, egemen olarak buldozer gibi gelip ezerek geçtiği bir dünya yaratmaktadır. Bilimsel ve teknolojik bilginin 4 yılda eskimesi, eğitim öğretim sistemini, üniversiteni, sanayini bu yeni duruma göre yeniden yapılandırman gerektiğini söyler. Bilimsel ve teknolojik bilginin 4 yılda eskimesi, bilimsel ve teknolojik bilgi üretmeni şart koşar. Yoksa, bu bilgiyi üretenlerin dört yılda bir eskittiği bilgiyi durmadan size kakalayacaklar ve aranızdaki mesafe durmadan artacaktır. Bilimsel ve teknolojik bilginin 4 yılda eskimesi, eğer kalkınma ve ileri ülkeleri yakalama gibi bir hedefiniz varsa, sizin bilim ve teknoloji üreten ülke olmanızı gerektirecektir... Türkiye’ye bakınca, bugünkü koşullar devam ettiği sürece Türkiye’nin neden kalkınamayacağını, (yani örneğin kişi başına milli geliri 15 bin doları aşmış ileri ülkeler arasına giremeyeceğini) görmek için kör olmak bile gerekmiyor. *** Güncel not: Yukarıda size, 26 Nisan 2000 tarihinde altı dizilik Türkiye Kalkınamaz-3 başlıklı yazımın, yer darlığı nedeniyle biraz kısaltılmış biçimini sunuyorum. Sayın Sezer’den beklenen hukuk mucizesi gerçekleşmediği gibi (çünkü ülkeyi seçilmiş siyasiler yönetiyor), ülkenin kalkınmasının temel taşlarını döşeyecek “mucize” kadro da gelmedi. 23 yıl geçti, Türkiye bir guguk devleti oldu, pek çok bakımdan toplumsal ve kültürel anlamda geriledi, tarihinde yaşamadığı bir ekonomik çöküş ve yoksullaşma ile karşı karşıya kaldı... Ülkeyi toplumu bu kara talihten kurtaracak bugünkü siyasi kadrolar içinde pırıltı gören var mı?",https://www.cumhuriyet.com.tr/yazarlar/orhan-bursali/zamani-gelmis-guclu-bir-fikir-piriltisi-arayisi-2110483
Orhan Bursalı,"Sahillere havlu hareketi, anayasal ve yasal hak savunmadır",14 Ağustos 2023 Pazartesi,"Halk kumsallara havlu atma eylemlerine girişmiş. Yunanistan’da başlayan halk hareketinin hem de çok hızlı Türkiye’de yayılması gerekir. Çeşme’de “Kıyılar, ücretsiz ve halkındır” benzeri yazılı sloganlarla, anayasal haklarına sahip çıkmaya başlamış millet. Evet, 100 metreye kadar tüm sahillerin halkın kullanımına amasız açık olması anayasal ve yasal haktır. Ama biliyoruz ki sahiller hemen arkalarındaki “turistik tesisler”ce silme kapatılmakta ve hatta sahile girme parası alınmaktadır. Bu bir zorbalıktır, milletin anayasal ve yasal hakkının gaspıdır. Zorbaların halka karşı besledikleri ve kullandıkları adamları da vardır. Dayak da yersiniz. Bu zorbalığa ancak kitlesel halk hareketi ile karşı koyulabilir. Birleşip sahilleri serbestçe kullanmalıyız. Denizden 50 metreye kadar kara bölümünü hiçbir tesis kapatamaz, şezlong vb. koyamaz, koyamamalıdır. Hepsi bu sınırın gerisine çekilmelidir. Anayasa maddesi 43 – Kıyılar, devletin hüküm ve tasarrufu altındadır. Deniz, göl ve akarsu kıyılarıyla, deniz ve göllerin kıyılarını çevreleyen sahil şeritlerinden yararlanmada öncelikle kamu yararı gözetilir. 3621 sayılı kıyılarla ilgili yasa, genel esaslar: Madde 5- ...Kıyılar, herkesin eşit ve serbest olarak yararlanmasına açıktır. Kıyı ve sahil şeritlerinden yararlanmada öncelikle kamu yararı gözetilir. Kıyı, herkesin eşitlik ve serbestlikle yararlanmasına açık olup, buralarda hiçbir yapı yapılamaz; duvar, çit, parmaklık, tel örgü, hendek, kazık ve benzeri engeller oluşturulamaz. Biliyoruz ki böyle değil, mesela bizim Büyükada’da sahillerin deniz çizgisi boyunca kesintisiz bütünlüğü kaybolmuştur. Sahiller, sanki babalarının malı gibi, sahile yakın evler konaklar vb. tarafından parsellenmiş, duvarlar çekilmiştir ve buralara inmek de olanak dışıdır. Aynı parselde, öndeki ev sahibi, arkadaki parselde oturanlara denize iniş hakkı bile vermemektedir. Mesela biz sahile yakın evlerde oturuyoruz, denize iniş yok, adamın mülkü kapatmış. Aşağıda tam denizin üzerinde beyaz bir ev var, asla olmaması gereken yerde ama yasa masa uygulanmadığı için orada duruyor. İmar affı bile almış olabilir, ama anayasa ve yasaların amir hükmü bu gibi durumlarda imar affını geçersiz kılmalıdır. Bunu anayasa hukukçuları ve uzman avukatlar daha iyi bilir. Çok uzak olmayan bir tarihte, krizden birkaç yıl önce, bir grup arkadaşla Meksika gezisi yapmıştık. En pahalı ve en tanınmış turizm bölgesinde bile denizin 50 metrelik kumsal bölgesi tamamen halkın kullanımına aitti ve tesislerin şezlongları şemsiyeleri bu bölgenin gerisinde kalıyordu. Burada size sunulan olanakları ya bir şeyler yeme içme karşılığında ya da cüzi bir ücretle kullanıyordu herkes. Fransa’da Nice kentinin sahillerinin de şimdi halka açık olduğunu öğreniyorum. Fransızlara sahilleri kapatamazsınız. İktidar halktan yana değil, tesislerden yana, anayasa ve yasaların çiğnenmesinden yana tavır içindedir. Onlar için önemli olan oradaki tesis ve sahibinin yasaları gasp ederek halkın hakkı üzerinden büyük paralar kazanmasını sağlamaktır. Diyeceksiniz ki iktidarın gasp etmediği, iğfal etmediği anayasa maddesi mi kaldı! Bazı belediyeler, sahilleri açık artırmayla işletmelere bile verme ve halka kapatma utanmazlığını gösterebilmektedir. İhaleyle aldım şu kadar para verdim demektedirler. Halk savunmasız ve kendi başına bırakılmıştır. Muhalefet partileri mi, onların halkın somut durumuyla ne ilgisi olabilir ki!",https://www.cumhuriyet.com.tr/yazarlar/orhan-bursali/sahillere-havlu-hareketi-anayasal-ve-yasal-hak-savunmadir-2108352
Orhan Bursalı,"Kulaklarınızı açın, top seslerini duyun!",31 Ağustos 2023 Perşembe,"Bir dâhinin bilimsel ve eleştirel akılla, büyük bir gerçeklikle kurguladığı bütün bir süreci, büyük zaferle ve kurtuluşla sona erdirdiği günlerdeyiz. Kendisine inanan; dâhiliğini, kararlılığını, cesaretini gören yakın silah arkadaşları ve Anadolu ile Trakya evlatlarıyla bu zafer kazanıldı. Bir yazımda dile getirmiştim: Anadolu halkı ilk kez kendisi için, kendi kurtuluşu ve geleceği için savaştı. 650 yıllık Osmanlı İmparatorluğu’nda padişahın kuluydu; padişahın savaş için ihtiyaç duyduğu can deposuydu. Ta Viyana kapılarında, Arabistan çöllerinde, Afrika kentlerinde ölecek, fetihler için durmadan tükenip duracaktı. Ama hep padişah ve kurduğu sistemin ayakta kalması için... Kendisi hep kaybeden olacaktı, hem canını verecek hem ürettiği malını... 30 Ağustos ile bu topraklar üzerinde bir halk egemenliği kurulacaktı. Savaşanlar; evi, barkı, çocuğu ve gelecek nesilleri için de savaştı. Bir vatan, bir ulus yaratılacaktı. Zaferin en önemli bileşeni Mustafa Kemal Paşa’ydı. O olmasa, bazı etkin arkadaşlarının Kurtuluş Savaşı’nı, çürümüş, ülkeyi çökertmiş padişahlık sistemine hediye etmesi ve halkın yine tarihin en büyük kaybedeni olması tehlikesi gündemdeydi... Cumhuriyetin ilanı, Sakarya ve Büyük Taarruz’dan sonraki yıl, 29 Ekim 1923’te gerçekleşecekti. Buna hazırlık olarak Kasım 1922’de zaferden iki ay sonra padişahlık kaldırıldı. Bu erken Cumhuriyet ilanı anlamına da geliyordu. Aslında savaştan önceki kongrelerde (Sivas, Erzurum... ) milli irade vurgusu vardı. The Times gazetesi daha 1919’da Sivas Kongresi kararlarını “Bir Anadolu Cumhuriyeti kuruluyor. Asilerin başı Mustafa Kemal” diye yorumlayacaktı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Saltanatın kaldırılması kolay olmadı. Meclis’te direniş, uzun tartışmalar vardı. Saltanatçıların ve hilafetçilerin itirazlarına Atatürk son noktayı koyacaktı: “Egemenlik ve saltanat hiç kimse tarafından hiç kimseye, ilim icabıdır diye; görüşme ile münakaşa ile verilmez. Egemenlik, saltanat kuvvetle, kudretle ve zorla alınır. Söz konusu olan; millete saltanatını, egemenliğini bırakacak mıyız, bırakmayacak mıyız meselesi değildir. Mesele zaten olupbitti haline gelmiş bir hakikati ifadeden ibarettir. Bu, mutlaka olacaktır. Burada toplananlar, Meclis ve herkes meseleyi tabii görürse, fikrimce uygun olur. Aksi takdirde, yine gerçek gerektiği şekilde ifade olunacaktır. Fakat ihtimal bazı kafalar kesilecektir.” Muzaffer komutanın bu sözlerinin ardındaki büyük güç, Kurtuluş Savaşı’dır, millettir. Kurtuluş için kanını döken millet, artık egemenliğin doğal tek kaynağıdır. Meclis’in 1 Ocak 1921’de kabul ettiği anayasanın ilk maddesi de “Egemenlik kayıtsız şartsız milletindir. İdare usulü halkın kendisini bizzat ve bilfiil idare etmesi esasına dayanır” diyordu! Atatürk, yakın arkadaşlarına karşı da mücadele etti. Savaşın komutanlarından Rauf Orbay, Kâzım Karabekir, Refet Bele, Ali Fuat Cebesoy ikircikliydi, padişahlık cumhuriyeti gibi bir şey istiyorlardı. Rauf Orbay, “Padişahlık ve halifelik makamına gönül ve duyguyla bağlıyım, kursağımda lokması var. Bu makamı kaldırmak doğru olmaz, onun yerine başka nitelikte bir varlığı koymaya çalışmak, yıkım ve çöküntüye yol açar” diyecekti. Hepsi “halifeliği” korumaktan yanaydı! Tabii ki Cumhuriyet laik olacak ve savaşın muzaffer komutanı, çağdaş bir ülke, devlet ve ulus için yıllardır kurguladığı programını gerçekleştirme azmini hiç yitirmeyecekti. Not: Dün sosyal medyada şunu paylaştım: Varoluşumu bana bu vatanı var edenlere borçluyum. Bu sınırlar içinde milyarlarca olasılıktan biri bana rastladı ve doğdum. Bu vatan olmasaydı, ben de olmazdım... Bu var edenlere, bu vatana karşı yaşamımı borçluyum ve hayatım boyunca bunu ödeyeceğim. Dâhi adama, ona inanarak yanında duran silah arkadaşlarına ve kurtuluş için savaşan tüm Anadolu’nun isimli isimsiz kahramanlarına en derin sevgi, saygı ve şükranla... Hepsinin önünde eğiliyorum. Hepimiz büyük zaferin evlatlarıyız...",https://www.cumhuriyet.com.tr/yazarlar/orhan-bursali/kulaklarinizi-acin-top-seslerini-duyun-2114329
Orhan Bursalı,Karşıdevrim,28 Ağustos 2023 Pazartesi,"Bugüne nasıl geldik? Yani toplumu laiksizleştirmeye, Atatürk’e, kurtuluş ve kuruluşa düşman bir Diyanet yönetiminin dizginlerini alabildiğine serbest bırakmaya; adım adım tarikat ve cemaatlerin ahtapot kolları arasına alınmaya; yargıyı, basın ve ifade özgürlüğünü anayasa ve yasalarda salt yazılı bir hak olarak bırakmaya nasıl vardık? Neredeyse birkaç adım sonra totaliterliğe? Toplumu tamamen tek adamın güdeceği manipülatif bir baskı altına almaya? Milletin kültürel yapısını yerle bir edecek bir nüfus karmaşası içine sokmaya? Araplaşmaya? Tamamen ikiye-üçe bölünmüş, göçmen nüfusla birlikte dörde-beşe bölünmeye hazır, birbirinden nefret eden dağınık bir topluluk yapısına? Seçimleri giderek tamamen manipüle eden iktidar yapısına? Ve sayın sayabildiğiniz kadar... Evet tüm umutlarını yitirmiş laik kitlelere göre bu iktidarın seçimle bir gitmesi mümkün görülmeyen büyük karşıdevrimsel bir dönüşüm yaşıyoruz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Peki bu günlere nasıl geldik? Beceriksiz bir muhalefetin katkısını tartışmayı bir yana bırakalım, bu saptamaların ana nedeni Fikret Bila’nın birkaç ay önce yayımlanan Karşı Devrim kitabıdır. Bila, 1923’ten 2023’e bu süreci yazarak büyük bir bellek tazelemesine sokuyor bizi. Evet, bugünkü iktidarın ta Kurtuluş Savaşı’ndan önce ve dahası kuruluş döneminde bile Atatürk ve arkadaşlarına karşı çıkan hilafetçi, aşırı sağcı ideoloji ve grupların kafaca izleyicisi olduğunu belgeleyen onlarca olay sayıyoruz. Bila, bu bağlantıları kuruyor. Girişte yaptığı özette tekli vesayet rejimine ve İslamcı devlete; nasıl AKP iktidarı döneminde adım adım dönüştüğümüzün ana çizgilerle altını çizerek, geriye ve başlangıca, Türkiye Cumhuriyeti devriminden bu yana iz sürüyor. Dönüm noktalarından biridir 1950. CHP, İnönü liderliğinde çok partili parlamenter rejime ülkeyi götürürken Demokrat Parti (DP) de aslında süreç olarak diktatörlüğü geçiyor ve 27 Mayıs askeri darbesiyle yeni bir sayfa açılıyordu. Menderes ve Celal Bayar’ın yapamadıklarının izlerini bugünlerde görüyoruz, adeta neden onlar başaramadılar sorusundan dersler çıkararak. DP dönemi aynı zamanda Türkiye ekonomisinin Atatürk ve arkadaşlarınca atılan sağlam dayanaklarının bir bir terk edilip ABD’nin mali hegemonyasına girmenin ve artık bitmeyecek adeta sonsuz bir döngü olarak enflasyonlar döneminin de başlangıcıdır. Bila, burada özetlenemeyecek kadar çok yönlü inceliyor süreci ve çok konuyu gündeme getiriyor kitabında. Mesela 1960 askeri darbesini, evet demokrasi ve özgürlükler ve yepyeni çağdaş bir anayasa kazanımlarının yanı sıra her şeyin artık askeri vesayet altında gerçekleşeceği dönemin de başlangıcı olarak görüyor: “Askeri vesayet altında demokrasi.” Artık askerin 1971, 1980 ve tabii 1997’de darbe ve ayarları dönemi başlayacaktır. Bana göre DP, doğal ve sağlıklı bir demokrasiye geçiş dönemini ve kuruluş ilkelerindeki ekonomik bağımsızlığı sürdürebilseydi, askeri vesayet dönemine girmeyecektik ve çok farklı bir Türkiye, çok farklı bir kültürel ve eğitim düzeyine sahip bir millet ve refah düzeyi yakalamış olacaktık. Tabii, bugünkü karşıdevrimi, düzeysizlikleri de görmeyecektik. Bila’nın kitabı okunmayı ve bazı konularda tartışmayı hak ediyor. Ayrıca zengin bir referansla ilerliyor. Kitapta bir eksiklik, ülkenin NATO ve tabii ki ABD’nin askeri ve ekonomik hegemonyasına altına girmesinin, ülkenin bugünlere gelmesindeki büyük rolünün -yeterince- işlenmemiş olması ve gizli kalması. Bila’nın Karşı Devrim kitabı Kırmızı Kedi’den yayımlandı.",https://www.cumhuriyet.com.tr/yazarlar/orhan-bursali/karsidevrim-2113219
Orhan Bursalı,‘Ben önemli bir ülkeyim’,03 Eylül 2023 Pazar,"Çok iddialı bir tez olarak 23 yıl önce ileri sürdüğüm “Türkiye Kalkınamaz!” dizisinde, bugün de yine hâlâ geçerliliğini sürdüren “Ben önemli ülkeyim” (11 Mayıs 2000) başlıklı yazı, bu serinin 5. yazısıydı. Kısa bir zaman yolculuğuna çıkacak ve kendimize “Ne değişti” diye soracağız. Bir yazarın toplumla, politikacılarla ve kendisiyle muhasebesidir bunlar. Lütfen okuyun ve hoş görün... *** Türkiye’yi yöneten siyasal anlayışların çok temel bir açmazı var: Ülkenin kalkınmasını, zenginleşmesini, zengin müttefiklerinin omuzlarına yıkmak! Bu anlayış, Türkiye’nin dış politikasının temelini oluşturuyor ve “Ben önemli ülkeyim” vecizesinde ifadesini buluyor. İşe bakın ki yabancılar da bizimle birlikte, farklı amaçla olsa bile, aynı türküyü söyleyip duruyorlar. Bu “mit”i irdelemek gerekmez mi? Önce gerçekler: Evet Türkiye önemli ülkedir. Yani yabancılar açısından a) Türkiye’nin yeri, coğrafi stratejik konumu önemlidir; b) Türkiye pazar olarak önemlidir. Bulunduğumuz bölge, Türkiye’yi önemli ve vazgeçilmez kılıyor. Bu dün de böyleydi, bugün de böyledir. Ancak siyasetçilerimiz, Türkiye’nin önemini dışa karşı, AB ve ABD’ye karşı bir koz olarak kullanarak, Türkiye’nin ekonomik kalkınmasını müttefiklerinin sırtına yıkmaya çalışıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Türkiye önemli ülkedir” verin bakalım parayı! “Türkiye’nin önemi daha da artmıştır” pamuk eller cebe! Arada sırada tehdit de ediyoruz: Başka bir dünya kurarız. Doğu’ya yöneliriz. O zaman görürsün gününü... Türkiye’nin borcu 110 milyar dolara biraz da bu sayede çıktı. Yani hep borçla günü kurtarmaya çalıştık. NATO üyeliğimizi, ekonomik yardım almak için kullandık! (Bazen bunu ABD’den biraz daha fazlasını koparabilmek için her yıl dilenme / ağlama noktasına kadar vardırdık.) Avrupa Topluluğu veya Almanya gibi tek tek ülkelerle de ilişkilerimizi “Türkiye önemli ülke” temeline oturttuk hep. “Türkiye’yi daha önemli kılma” politikası, 4-5 yıldır da Kafkas petrollerinin mutlaka Türkiye’den akıtılmasını sağlama çabalarıyla doruğa tırmandı. Önce, birçok köşe yazarı ve politikacı, Kafkas petrolleri Türkiye üzerinden dünya pazarına açılırsa, Türkiye’nin köşeyi döneceğini pompaladılar kamuoyuna. Sonra ortaya çıktı ki bu petrollerden yıllık kazancımız, kira bedeli olarak 150 milyon dolar civarında olacak. Öyle ki petrol şirketleri petrol hattının iki milyar dolarlık maliyetini de Türkiye’nin sırtına yıkmaya çalışıyor ve politikacılarımız da bu bedeli ödemeye hazır gözüküyor. Amaç ne? Tabii yılda 150 milyon dolar kazanç değil. Amaç Türkiye’yi Batı için daha vazgeçilmez kılmak, stratejik bir ürünle coğrafi vazgeçilmezliğimizi pekiştirmek. Sonra da bunun nemalarını yemeye çalışmak. Bunda kötü olan bir şey yok tabii. Buna, hemen her ülkenin normal dış politika ilişkileri gözüyle bakılabilir. Kötü olan, Türkiye’nin kalkınmasını esas olarak “dış güçlere” bağlaması... Politikacılarımız dışarıdan para gelmediğinde Türkiye’nin bir şey yapamayacağına gönülden inanmışlardır! Bunu Uluslararası Tahkim Yasası sırasında çok gördük. Önde gelen bir politikacı, “Türkiye’nin büyük altyapı projelerini finanse edebilmesi ancak dışarıdan gelecek büyük paralara bağlı ve Tahkim Yasası ile en az 30 milyar dolar yatırım bekliyoruz” diyordu! Kötü ve zararlı olan, bir ülkenin kalkınmasını öncelikle kendi gücüne dayandırması gerektiği ilkesi ve gerçeğini siyasal liderliklerin her zaman unutmasıdır. Kötü olan, bu gerçeğin yerini “Dış ilişkilerde kendini önemsetme politikası ile ekonomik bakımdan var olmaya çalışmak” politikasının alması ve Türkiye’nin kalkınmasının buna bağlanmasıdır. Türkiye, ne yazık ki böyle bir devlet anlayışının, politik yönetim ve basın yazarlığının kıskacı içindedir. Bu anlayış yıkılmadan, Türkiye kendi ekonomik projelerini üretip uygulamaya koymadan bu ülke kalkınamaz! *** Kısa yorum: Değişen ne? Türkiye’ye milyarlarca dolar aktı, doların dünyada sel gibi aktığı yıllarda. Bu iktidar bu paraları evet altyapıya yatırdı bir kısmını, geri kalanını ise yedi bitirdi kül etti ve sonunda 500 milyar dolar borçla ülkeyi görülmemiş bir dipsiz kuyuya yuvarladı. Bunlar mı ülkeyi kalkındıracak!",https://www.cumhuriyet.com.tr/yazarlar/orhan-bursali/ben-onemli-bir-ulkeyim-2115336
Orhan Bursalı,"İstanbul’da suyu kimler, yüzde kaç oranında kullanıyor?",31 Temmuz 2023 Pazartesi,"Bu yılın 12 Ocak’ında barajlarda su oranı yüzde 31’di ve sosyal medyada bir tweet paylaştım: “Suyu iplik gibi akıtın el yüz yıkarken... Duş alırken akan suyun hızını düşürün ve sabunlanırken kesin... Bu notu paylaşalım.” (https://twitter.com/ORHANBURSALI/status/1613395088217935872) O sırada durum güncel ve tehlike yakınken bu konu çok tartışıldı. Onaylayanlar dışında önemli bir çoğunluk da “Bana ne?” havasındaydı. Çok da öneri geldi. Fakat burada tepkileri çok daha önemsediğimi belirteyim. İstanbul’un suyunun yüzde kaçının otellerde, kaçının evlerde, kaçının işyerlerinde, kaçının fabrikalarda, kaçının çok su işleyen fabrikalarda vb. kullanıldığını bilmiyoruz. Yüzde kaçı zengin evlerinde, sitelerinde, villalarında, havuzlarda kullanılıyor, bilmiyoruz. Su şüphesiz ki haktır. Fakat bu genel teorik lafın ötesindedir durum. İSKİ bildiğim kadar belirli bir miktarı zaten hak olarak tanıyor ve ücretlendirmiyor. Fakat suyun hak olabilmesi için herkese yetecek kadar bol olması gerek. Kıt olan her şeyin fiyatı da pahalıdır, pahalılık kullanımı kısma amacını taşır, taşımalıdır. Her ev için belirli bir miktar kullanım normal ücretlendirilirken kademeli olarak ücretlendirme de artırılmalıdır. Fazla kullananlar, su kullanarak para kazananlar, herkes, ama fabrikalardan tutun oto yıkamalara kadar tüm tüccarlardan su hakkı fazlasıyla alınmalıdır. Su çünkü bir ticaret aracıdır oralarda... Lokantalar dahil. Su bu anlamda bir rant aracıdır, rant İstanbul halkına, su geliştirme amaçlarına aktarılmalıdır. Demek istediğim, özetle su üzerinde tam kontrol sağlanmalıdır. Suyu salt konutlarda bireysel tüketicilerin su tasarrufu önlemleriyle kontrol edemeyiz. Suyu kimlerin kullandığına ilişkin istatistikler önemlidir. Bu amaçla yukarıda sorular sordum, İstanbul’un suyunu kim kullanıyor diye. İSKİ’nin telefonlarımıza suyu tasarruflu kullanın mesajları şüphesiz bizler için uyarıdır ama bu uyarı eğer bu mesajları alanlar toplam su harcamalarında yüzde 10 ise fazla anlam taşımaz. Şimdi tweet’ime gelen 400’e yakın mesajdan birkaç tane uyarı amaçlı paylaşacağım. “Bu mesajı paylaşmayın. Kişisel su kullanımı haktır. Sanayi için kontrolsüz su çeken firmalara parmak sallayın.” “Kapitalizm akıllanamayanların kanını emmek için varolagelmiş. Benzin istasyonlarında araba yıkanan bölmelerdeki basınçlı aşırı su kullanımı, sitelerde çalı süpürgesi ile toplanacak kuru yaprakları hortumdan akıtılan basınçlı su ile kovalayan apartman görevlileri vs.” “Haklısınız ama bireysel çabamızla olacak iş değil maalesef. İBB’nin ciddi önlemler alması gerekiyor. Tonlarca su havuzlarda, araç yıkamada, halı yıkamada ziyan oluyor.” “Belediyenin oto galerisinde her gün şakır şakır araba yıkanmasını, apartmanlarda merdivenlerin, evlerde, bahçelerde halı yıkanmasını yasaklayıp para cezası vermesi lazım...” “Şehirde hep aynı senaryo tekrarlanıyor. Her şeyi İstanbul’a yığıyorlar, bu yüzden kente göç artıyor, büyüdükçe yeni köprüler, yeni yollar, yeni semtler semire semire genişliyor. Oysa çözüm üretilip deprem ile yüzleşecek şehirden sanayileri, tersaneleri vb. çıkartıp göç durdurulmalı.” “Bir kente 25 milyon insan yığarsan su da yetmez hiçbir şey yetmez kardeşim bu kadar basit.” “Orhan Bey, bırakın beter olsunlar bir damla su diye melesinler. O zaman haldır haldır akıttıkları su akıllarına gelsin. Ben hayatım boyunca mücadele ettim su israfını önlemek için, elimde olan koskoca bir sıfır. Cahiller beter olsun, yazık olan biziz.” “Zenginler ve ünlüler saatlerce duşun altında yıkansın ama fakirler parmak kadar ince açsın suyu öyle mi?” Devam edeceğim...",https://www.cumhuriyet.com.tr/yazarlar/orhan-bursali/istanbulda-suyu-kimler-yuzde-kac-oraninda-kullaniyor-2104005
Orhan Bursalı,CHP’ye bir ağır eleştiri: Partiyi halka nitelikli insanlara açın!,24 Temmuz 2023 Pazartesi,"Yorumsuz yayımlıyorum... Çok önemli temel bir meseleyi deştiği için... “CHP, Türkiye’nin en zengin, birikimli, donanımlı ve nitelikli insan kaynağına ve seçmenine sahip olduğu gibi, aynı zamanda ülkemizin tarihinde en büyük kurumsal yapısı ile en köklü partisi olma özelliğini taşımaktadır. CHP’deki seçmen konumundaki bu nitelikli ve donanımlı kadrolar; nedense ne ilçe ne il yönetimlerine, özellikle de nedendir bilinmez genel merkez kadrolarında yer alamıyor. Adeta görünmez bir el nitelikli kadroların bir yerlere getirilmesini son tahlilde, bir şekilde engelliyor. Bu da bize bir şeyi gösteriyor ki maalesef parti içi demokrasi partide çalışmıyor, çalıştırılmıyor. Demokrasiye olan inanç ikinci plana itilince, ortaya hemşericilik, etnik ve kimlik siyasetine çanak tutan azgelişmişlik özellikleri gösteren yapı ile desteklenen sekter, niteliksiz ve yetersiz kadrolar öne çıkıyor. Böylece nitelikli kadrolar kulvar dışına itilerek, biat eden “sen ben bizim oğlan” denilen kadrolar partiye hâkim olarak, nitelikli kadrolar yönetimlerde yer alamayarak sadece seçmen olarak kalıyor ve yönetim kadrolarından sistemli şekilde uzaklaştırılıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bir bakıyorsunuz yaşamında yolu hiçbir zaman CHP’den geçmeyen kişiler milletvekili, belediye başkanı ve belediye meclis üyesi olarak karşımıza çıkıyorlar. Bu tespite en güzel örnek olarak özellikle İzmir’de Buca’da bıraksan Kemeraltı’nı bulamayacak kişiler milletvekili yapılıyor. Bu yanlış uygulamadaki benzer örnekleri çoğaltabiliriz. Bunu aşmanın tek yolu var, partiyi halka açmak. Zor mu? Aksine çok kolay. Ancak bunun için sağlam bir irade ve mücadele ile siyaset cambazlarının partiden hızla uzaklaştırılmaları gerekir. CHP, sadece CHP üyelerine bırakılacak kadar sahipsiz ve değersiz değildir. CHP halkındır, halkımızın olmasının önündeki engeller hızlıca kaldırılmalıdır. Kendi içinde demokrasiyi yaşama geçiremeyen bir partinin ülkeye demokrasiyi getirme vaadi hayalden öteye geçemez. Yıllardır kandırılan, hayal kırıklığı yaşayıp üzülen insanların sistemin içine dahil edilmesi gerekir. Var olan yapılarla sadece halkın gazını alan, onları yanlış yönlendiren kadrolar, majestelerinin muhalefetini yapmaktan başka bir işe yaramaz (BK).” “Aziz Sancar ile ilgili yazınızda üniversitelerin hali pürmelalini vurgulamışsınız. Liyakatsizlikten dem vurunca size bu mesajı yazmaya karar verdim. Sayın Uğur Ersoy benim ODTÜ’de betonarme hocamdı. O bir efsanedir. Derse geleceğini duyunca, heyecan içinde bekledik hocamızı. Sonra kara kuru, hafif asık suratı ve uzunca boyuyla Uğur Hoca sınıfa girdi. Kendimi çok ama çok şanslı hissetmiştim. Hiç de yanılmamışım. ODTÜ’deki birçok hocamız gibi Uğur Hoca da bize iyi mühendis olmayı öğretti. Şimdi bu efsane hocanın Boğaziçi’ne girişi yasaklanmış. Bir sıradanın yediği halta bakın. Ülke kimlerin eline kaldı? Bilime saygı yok. Sanata saygı yok. Spora saygı yok. Her şeye rağmen birçoğumuz gibi umudumu yitirmeden yaşamaya devam ediyorum. Şu ahir ömrümde inşallah bu kısır beyinlerden kurtulduğumuzu görürüm. (G.Ş.G)” Ahmet Yavuz’un, bu haftaki HBT’de Lozan üzerine yazısından bir paragraf alıyorum. Tamamını okumanızı dilerim: “Lozan, iki savaşın masada hesaplaşmasıydı. İlki Birinci Dünya Savaşı’nda mağlup olan Osmanlı’nın; diğeri Kurtuluş Savaşı’nı kazanan Türk devletinin... Bir yanımızla zayıf diğer yanımızla güçlüydük. Ulaşılmak istenen hedef ise açıktı: Bağımsızlığı ve egemenliği sağlamak. Diğer adıyla Misakı Milliyi gerçekleştirmek... Koşullar ağırdı. On yıllık savaştan çıkılmıştı. Milletin dayanma gücü tükenmişti. Bir an önce barış yapmak, halkın yaralarını sarmak en öncelikli görevdi... Ülkenin en gelişmiş bölgesi olan Ege, geri çekilen Yunan ordusu artıklarınca yakılıp yıkılmıştı. Halide Edib, Salihli’de mevcut 8 bin evden sadece birkaç yüzünün ayakta kaldığını yazmaktadır... Türkiye için konferansın başarı ölçütü, ‘bağımsızlığı ve egemenliği’ tam olarak sağlamış olmaktı. Zafer bu noktadadır.”",https://www.cumhuriyet.com.tr/yazarlar/orhan-bursali/chpye-bir-agir-elestiri-partiyi-halka-nitelikli-insanlara-acin-2101928
Orhan Bursalı,Böyle derin hayal kırıklığının ilacı radikal değişimdir,03 Ağustos 2023 Perşembe,"Neyse, eninde sonunda doğrudan siyasete girmek zorunda kalıyorsun... Ben de seçim sonuçlarından sonra, doğrudan siyasetten ağırlıklı olarak “daha faydalı” konulara yönelmiştim. Ama yine de o dedi bu dedi gibi bir iki günlük ömrü olan sabun köpükleriyle işim olmayacak. Fakat CHP’nin (ve liderliğinin) içinde bulunduğu acizlik konusunda önemli gördüğüm bir noktayı gündeme getireyim bugün... Liderlik, tabii Kılıçdaroğlu ve arkadaşları bardağın dolu tarafını görüyor. Yüzde 48... Fakat büyük bir CHP tabanı ve oy vermiş CHP’li seçmen ve iktidar değişimi için daha geniş bir kitle, bardağı tamamen boş görüyor. Seçmen için yüzde 48’lik oran sonuç itibarıyla hiçbir şey ifade etmiyor. Önemli olan budur... Eee neye yaradı? Elde var sıfır, yüzde 48’i alkışlayacak kimse yok ortalıkta, liderlikten başka. İktidarın değişimine herkes inanmış, tamam oldu bu kez, en büyük tarihi an demişti. CHP liderliği dahil. Ağır toplar milletvekili adayı bile olmamış, kurulacak hükümette bakanlıklar paylaşılmıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 20 yıllık iktidarın artık değişeceğine bağlanan büyük umutların söndüğü tarih 14 Mayıs gecesidir. CHP ve İYİ Parti’nin, hatta HDP’nin aldıkları düşük oylar seçimin kaybedildiğini gösteriyordu. Gerisi hikâye... Ha, bir de şu da var: Bardağın yüzde 48’lik dolu tarafı hızla boşalıyor. Yüzde 48 değişkendir, eğrilir bükülür, akar gider... Elinizdeki boş bardakla su içmeye kalkışırsanız, hava içersiniz... Bunun nedeni bir yandan umutsuzluk ve hayal kırıklığı ise diğer nedeni de “Millet İttifakı”nı oluşturanlardan pek çoğunun CHP’ye nefret ve kinlerini kusmaları. 10 milletvekili gibi zor inanılan bir sayıyı CHP emekçilerinin sırtından (bu bir emek çalmadır, aynı şekilde Babacan’ın belirsiz partisi de!) Meclis’e sokan Davutoğlu’nun sağ seçmen CHP’ye oy vermez diyerek seçmenin bilincini, kafasını, inancını çimentolaştıran kutuplaştırıcı ayrımcı görüşünü de hesap edin. CHP liderliğinin 10 yıldır bunca zaman üzerinde tepindiği helalleşme hikâyelerini, sağa açılma politikalarını Sarayburnu’ndan deniz döktü adam. Haklı, tabii ki sağ seçmen tabanı kendilerinin ekmek yiyeceği tarla! Bundan da bir ders çıkarmalı gelecek için: CHP sağ politikaları değil sosyal demokrat kendi politikalarını inşa etmek zorundadır. Sağdan yiyeceği ekmek yok ama sağa satacağı insanlık ve ülke için çok önemli fikirler, politikalar var. Bunların inşası gerekir. Dönelim başlığa: Çevremde siyasetle ilgilenen neredeyse kimse kalmadı. CHP’liler dahil. Ada’da WhatsApp sohbetlerinde arkadaşlar arasında siyaset yok. Şunlar var: Derin umutsuzluk, siyasetten uzaklaşma, büyük hayal kırıklığı, CHP’yi bir daha... Yani aslında siyaset açacak olsan böyle kapatılıyor. Zaten neyi ve nasıl tartışacak insanlar... Pazartesi günü İklim’in Cumhuriyet’teki röportajında Özgür Özel’in söylediklerine baktım: İşte tabanın, halkın nabzını tutan, onunla iç içe, dinleyen sonuç çıkartan sözler dedim. Böyle seçmenin nefrete dönüşen derin duygusallığını veya duygusuzluğunu tedavi edecek insanları yeniden ayağa kaldıracak tek ilaç, radikal bir değişimdir. Radikal değişim CHP bardağını yeniden doldurur. Bu ilaç tepede kadro değişikliği ile sınırlı değil. CHP’nin “durmadan çalışan bir örgüt mekanizması”na dönüşmesidir. Bunun için somut hedefler düşünülmeli: Yüzde 30 oy hedefi ve mesela ilk üç yıl içinde 3 milyon üye sayısı... CHP bunu hedeflemezse, Davutoğlu vb.’ye sadece koltuk değnekliği yapar. Tek gerçek, yüzde 25 altındaki bir seçmene oyu ile hiçbir şey yapamayacağıdır. Sonra ilkeler... Millet İttifakı politikası ne kadar doğruysa, CHP içini, yönetimini de bu ittifaka benzetme politikası o kadar yanlıştır. Herkes kendisi olurken CHP niye başkalaşsın? Bu tartışılarak çiğnenemez ilkeler belirlenebilir. Sonra parti içi demokrasi... Partiyi canlı tutacak temeldir. Demokrasinin nasıl uygulanacağı tartışma dışıdır ve başkan dahil kimseye delege edilememelidir. Kimse de partinin üst kurullarından habersiz, her türlü kararı alıp uygulayacağı yetkilerle donatılmamalıdır... Bardağı yeniden doldurmak mı istiyorsunuz?...",https://www.cumhuriyet.com.tr/yazarlar/orhan-bursali/boyle-derin-hayal-kirikliginin-ilaci-radikal-degisimdir-2104970
Orhan Bursalı,"Kimse kendini aldatmasın, bu ülke kalkınamaz",13 Ağustos 2023 Pazar,"Türkiye ekonomi başta olmak üzere, geride kalan diğer her türlü kültürel hayat bakımından (politika, bilim, sanat, demokrasi vb), dünyada gelişen, kalkınan, ilerleyen öndeki güçlere yetişemez. Bu savın onlarca gerekçesi var, yakın veya uzak geçmişimiz ve Türkiye’nin bugününü yöneten bileşenlerin hepsi, Türkiye’nin kalkınamayacağını apaçık söyler. Biz bakar körüz, bu gerekçeleri görmeyiz; ya gerçekten görmeyiz ya da görürsek onları değiştirmek gibi çok daha zor bir durumla karşılaşacağımızı biliriz. Bu durumu da değiştirmek istemeyiz, ya gücümüzün (bilgi yetenek vb. olarak) en alt düzeylerde seyretmesinden ya da günlük çıkarlarımızın buna elvermemesinden. Türkiye’nin, bugünkü hal ve gidişiyle, kalkınma dinamiklerini göz önüne alarak, örneğin önümüzdeki 10 yıl, 20 yıl veya 30 yıl içinde kalkınabileceğini söyleyebilen bir bilimsel görüş biliyor musunuz?... *** Politikayla ilgilenen (veya sadece mutfağının penceresinden ve tenceresinden politikacının ağzına bakan) herkes “nurlu ufuklar” söylevleriyle bugüne büyüdü! Her an dillerinden bal dökülen politikacıları hep umutla dinledi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu politikacılardan en ünlüsü, Sayın Süleyman Demirel, “Barajlar Kralı” olarak Cumhurbaşkanlığı koltuğundan uğurlanıyor. Biz böyle açmazları -paradoksları- severiz: Elektriksizliğin eşiğinde olan Türkiye’nin Barajlar Krallığı manşeti, aslında hem bu ülkenin basınına yakışıyor hem de politikacısına! Biz gerçekleri didikleyip oradan doğrular çıkaran, eleştirel düşünmeyi seven bir millet değiliz. Yoksa bu durumda olmazdık. Niçin kalkınamayızın gerekçelerinden biri bu... Sayın Demirel’i, yöneticiliğini, politikacılığını eleştirmeyen, Sayın Demirel’in 40 yılından bir ders çıkaracak ve bu derslerle beslenecek biyolojik bir yapısı olmayan bir toplum, bir ülke kalkınamaz. Lider, yönetici öncüdür. Bugünü yapılandırır, geleceği kurar. Ülkeyi, şirketi vb. bir yerden bir yere götürür. Ülkemizde 1940’lar sonrasının bütün siyasi liderlikleri, vasatın yönetimi olarak gerçekleşmiştir. Türkiye’nin geri yapısının ortalamalarının yarattığı kamuoyu ve bileşenler neyse, bunlara dayanarak ayakta kalmak, siyaset yapmak marifet sayılmıştır... Siyasi liderlikler 20 yıla yakın bir süredir, bir tek enflasyonu bile düşürme cesaretini gösteremediler veya düşüremediler. Enflasyonu düşürmeyi bile artık bir büyük proje olarak kabul edecek duruma geldik?! Siyasi liderler, iktidara gelmenin, iktidarda kalmanın yolunu, bu milletin servetlerini ulufe gibi dağıtmakta gördüler. Buna karşılık, insanların yaratıcılığını, girişimciliğini, üretkenliğini, insanın kendini bu dünyada var etme yeteneğini kullanmadılar; tersine bu yetenekleri öldürdüler... Ulufe dağıtmak, Osmanlı geleneğidir. Bu geleneği modern zamanlara uydurarak sürdürdüler. *** Bir büyük proje nedir acaba? Belki bir noktada, bir alanda veya toplam alanda, paradigma değiştirmektir. Yani bakışınızı değiştirmektir. Sizi bir yere getirmeyen anlayışları terk etmek, sizi bir yere getirecek yeni anlayışları hayata geçirmektir belki. Bu, pratikte size sıçrama yaptıracak, örneğin ileri ülkeleri örneğin tek bir alanda yakalayabilecek, ülkenin örneğin tek bir alanda yolunu açabilecek, ekonomik, sosyal, kültürel, siyasal vb. projedir. *** Önümde bir haber duruyor: Alman hükümeti, şu an ülkenin 20 bin kadar bilgisayar uzmanına, yazılımcıya vb. gereksinimi olduğunu saptadı. Bu alanda bugünkü gelişmeyi görüp program yapamamışlar. Bilgisayar yazılımı alanında, sanayinin, ekonominin, hizmet sektörünün hem ülkede hem de dünyada rekabet edebilmeleri için buna gereksinim var. Bu uzmanları yetiştirmek çok uzun zaman alacak ve çok da pahalıya gelecek. Şimdi 20 bin Hintli uzmanı ülkeye getirme kararı aldılar. Ayda 1000 dolar ücret ödeyecekler ve ülkenin rekabet gücünü, üretimini, yaratıcılığını ayakta tutacaklar. Almanlarınki kadar, bilgisayar alanında büyük bir yaratıcı gücü ortaya çıkaran Hindistan’ın tutumu da büyük proje değil midir? Ne dersiniz? Türkiye kalkınır mı? *** Not: 12 Nisan 2000 tarihli, Türkiye Kalkınamaz başlığıyla yayımlanan dizinin ilki. Yorumsuz aktarıyorum. Bugün yaşadıklarımızın hepsinin geçmişteki izdüşümlerini okuyorsunuz... Pek çok alanda gerilere gitmişiz, bakalım daha ne kadar dibe vuracağız? Biraz kısaltmak zorunda kaldım.",https://www.cumhuriyet.com.tr/yazarlar/orhan-bursali/kimse-kendini-aldatmasin-bu-ulke-kalkinamaz-2108095
Orhan Bursalı,"Türkiye kalkınamaz, 1, 2 , 3, 4, 5, 6",10 Ağustos 2023 Perşembe,"Hep aklımdaydı, 2000 yılında 6 seri köşe yazımın konusu “Türkiye kalkınamaz” idi. Şimdi size 19 Nisan 2000 tarihli, ikincisini sunuyorum, bir bakar mısınız, değişen ne var? Aradan 23 yıl geçmiş, epey eğlenceli, hepsi birbirini destekleyen ve bugünü öngören yazılar. Bir şekilde yayımlayacağım. Eğlenceye buradan başlayalım... *** ""Geçen hafta başladığımız konuyu bugün de çeşitli açılardan sürdüreceğiz... İnsan bu konuyu sonuna kadar sorgulamaz, gündemdeki çoğu sabun köpüğü siyasal yalpalamalar ve gelişmelerin kısırlığı ve ufuksuzluğu içinde çabalayıp durursa, kendini palavracıların kıskacına alınmış hissediyor."" Türkiye’nin bir dünya gücü olma yolunda hızla ilerlediğine ilişkin haberler ve demeçler geçen hafta da gündemden düşmedi. Kamuoyunu dolduruşlar ve bu dolduruşlara çanak tutuşlar pek revaçtaydı. Özellikle, Türkiye’de üretilecek askeri araç gereçlerle ilgili olarak Amerikalı yetkililerin “Türkiye dünya gücü olma yolunda” biçimindeki demeçleri, bizi yine kalbimizden, yani en zayıf yerimizden vurdu! Şimdi sorular sorup yanıt alalım, çünkü bu yöntemle olayın komikliği iyice ortaya çıkıyor ve Hanya ile Konya’yı biraz bilen bir çocukla söyleşiye dönüşüyor. Haberi diğer bazı haberlerle harmanlayarak irdeliyoruz şimdi... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Dünya gücü!... Nasıl dünya gücü olacakmışız? Savaş helikopteri üreterek, AWACS gözetleme uçakları ve tank satın alarak... Başka nasıl olacakmışız? Nükleer santral yaparak ve atom bombası üreterek... Daha nasıl bir dünya gücü olacakmışız? Azeri petrollerini Türkiye üzerinden Ceyhan’a indirerek... Peki daha başka nasıl olacağız? Hisse senetleri fiyatlarını yükselterek borsayı dünyanın en çok kazanç sağlayan borsası haline getirerek... Başka? Enflasyonu düşürerek... IMF planlarını tam olarak uygulayarak... Döviz kurları-TL ve enflasyon dengesini koruyarak ve kollayarak... 10 milyon daha cep telefonu kullanarak... Her eve bir internet bağlayarak... Gazetelerimizi süperin süperi ofset tesislerde basarak... İthalatı artırarak... Dünya ile rekabet edemeyen her şeyin, Anamur muzunun, demiryolu ve vagon üretim tesislerinin vb. batmasını ve yok olmasını sağlayarak... Bütün bunların yanında hiç sorulmayan sorular var ki akıllı bir çocuk bile bunları rahatlıkla yanıtlayabilir. Peki askeri gücünü artırmakla dünya gücü olunabiliyor mi? Bugün dünya gücü sayılan ülkeleri, örneğin G7’leri dünya gücü yapan nedir? İnternete bağlanan evler ne yapacak? Ekonomik refahın temelinde gerçekte yatan nedir? Ekonomik gücün bileşenleri arasında ne var? Bunlar arasında hangisi en önemlidir? Acaba Türkiye en mükemmel mali politikalar uygulasa bile süper güç olabilir mi? Bilim ve teknolojinin herhangi bir alanında büyük bir sıçrama yapacak projesi olmayan bir ülke ekonomik güç olabilir mi? Türkiye’nin, Türk politikacıların veya siyasi partilerin herhangi birinin cebinde, kasasında, rafında veya kafasında, enine boyuna düşünülmüş ve Türkiye’ye sıçrama yaptıracak bir proje var mı? Örneğin Sayın Mesut Yılmaz, hükümet ettiği çeşitli defalarda Türkiye’yi bir gömlek yukarı getirecek hangi projeyi hayata geçirdi? Ya Tansu Çiller? SHP, CHP vb. iktidar dönemlerinde ne yaptı? MHP’nin, örneğin “Türkiye 10 yıl içinde dünyanın bilgisayar yazılımları üreten 10 büyük ülkesi arasına sokacağım” dediği bir projesi var mı ve varsa bunu neden uygulamıyor, vs. Bunlar yoksa ve konuşulmuyorsa gerisi büyük bir palavradır. Sayın Demirel dünkü Hürriyet’te “Başarı mat etme, başarısızlığın adı mat olmadır” demiş. Başarı nedir, diye soruyorum kendi kendime. İktidarda, tepede zirvede kalmak mıdır? Türkiye’de evet bu yeterli olabiliyor bir süre. Gidiyor geliyorsun ve tepelere tırmanıp aşağıya iniyorsun. Tepeye tırmanınca başarılı oluyor, rakiplerini mat ediyorsun... Peki anladık da bu kişisel tırmanışların bize katkısı nedir? Sanırım Türkiye, tepeye tırmanmayı değil, tırmandıktan sonra tepede ne yapıldığını sorguladığı ve bunu anladığı zaman ancak değişebilecek. Tepede ne yapıyorsunuz, siz dağcı mısınız ki tırmanınca aşağıya iniyorsunuz? Yeniden tırmanışa geçiyorsunuz? Sanırım Türkiye tepeye tırmanmayı değil tırmandıktan sonra tepede ne yapıldığını sorguladığı ve bunu anladığı zaman ancak değişebilecek. *** Bugünkü -ve dünkü- politikacıların hiçbirinin Türkiye’nin kişi başına 3 bin dolarlık milli gelirde hiçbir payları olmadığını düşünüyorum. 3 bin dolar milli gelir, Türkiye’nin varabileceği en düşük düzeydir. Adam gibi politikacılar olsaydı, bu rakam bugün en az 12 bin dolar olurdu! Evet 12 bin dolar!...",https://www.cumhuriyet.com.tr/yazarlar/orhan-bursali/turkiye-kalkinamaz-1-2--3-4-5-6-2107084
Orhan Bursalı,CHP 70 yıldır ülkeyi çökerten ekonomi politikaların parçası olamaz,08 Ağustos 2023 Salı,"Temel soru: Türkiye’nin, AKP, İYİ (MHP) veya nevzuhur diğer küçük sağ-liberal partilere benzeyecek bir CHP’ye mi ihtiyacı var, yoksa ulusu geleceğe refaha esenliğe güvenliğe huzura hak ve ifade özgürlüğüne, sosyal adalete, daha çok eşitliğe, kadınları öne taşıyacak bir CHP’ye mi... Türkiye 70 yıldır sağ partilerce yönetiliyor. Türkiye’yi bataktan hiçbiri kurtaramadı, 20 kez iflas ve İMF yönetimi. Şimdi de AKP’nin İMF yönetimi altında ülke ve 2024- 2025 milletin anasının son derece ağlayacağı bir döneme girecek yerel seçimler sonrası. Bugünleri mum gibi arayacağız. DP/Menderes-Celal Bayar, kendilerine iktidar yolunu açan CHP’nin demokrasiye- parlamenter rejime geçme kararından sonra iktidarı hazmedemedi ve ülkeyi askeri darbenin eşiğine taşıdı. Tek parti döneminin iyi yönlerini değil en kötü yönlerini aldı, ekonomi anlayışı, ulusun kendine güvenmesi gibi kazanımlarımızın hepsini çöpe attı. AKP tüm sağ partiler arasında Cumhuriyete özgürlüklere demokrasiye en düşman, Kurtuluş Savaşı ve öncesinin hilafetçisi, Atatürk ve arkadaşlarına en düşman parti çıktı. “Büyük ekonomistleri” ülkeye tarihin en karanlık dönemini yaşatıyor, pek çok bakımdan. 70 yıllık süreç, ulusu sağın diplerine çekti, cehalet katlandı, kitleleri birey değil biat eden, çıkar peşinde koşan, iktidara hortum takan kitlelere dönüştürdü; yolsuzluğun alıp başını gittiği, ulusun yoksullaştığı, orta sınıfın iyice ezildiği ve iktidarın tüm elemanlarınca muazzam zenginleştiği bir ülke olduk. Ulusu ellerinden gelse toptan tarikatların, cemaatlerin boyunduruğuna terk edecekler. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Atatürk “Yarın Cumhuriyet ilan edeceğiz” demişti ya, bu hadsizler de neredeyse “Yarın hilafet ilan edeceğiz” noktasına geliyor. Bugün iktidardaki, sağcı ve dinci, dinci-Türkçü iktidar ortakları ve parçalarının ülkeye vereceği ve CHP’nin onlardan, liberal ekonomiden de öğreneceği bir şey yok. Seçim kampanyası sırasında Atatürk döneminin ekonomi politikasının p’si yoktu. Bugüne kadar milli ekonomi yalan silahını bile AKP’nin elinden alabilecek bir başarı gösteremediler. Adamlar ülkeyi dibine kadar batırdı, borç 600 milyar dolara doğru tırmanıyor, sanayileşme politikası yerinde sayıyor, işleri güçleri almak satmak ve para kazanmak olan tüccar kafasını bile teşhir edemediler. Ama “milli ekonomi” palavrası doruk noktada! Dışarıdan durmadan borç para ve sanayici dileniyorlar. Tüm eski sağcı ve yeni dinci sağcı iktidarların hiçbiri “döviz üreten ekonomi” kuramadı. Durmadan döviz yiyen ekonomi canavarı yarattılar. Ve durmadan milli ekonomi yalanına ulusu esir aldılar. CHP bunu kıramadı, çünkü gerçekten nasıl ekonomik kalkınmayı gerçekleştirebileceği konusunda somut ulusal bir fikri yoktu. Dışarıdan yabancı sermaye getirmeye odaklanıldı. Evet, teknoloji, yüksek teknoloji, Chip vb. gibi, çok da somuta dayanmayan yerli yerine oturmayan cılız politikalar seslendirilmedi değil. Ülkeyi kendi gücüyle, iradesiyle, parasıyla ayağa kaldıracak bir baskın ekonomi politika önerisi duymadık... Oysa iyi çalışılsaydı, CHP burada büyük fark atar ve güven verirdi. Fakat partiye egemen muhafazakâr görüş, ağırlıklı olarak çıkışı-kurtuluşu liberal ekonomi ve dünya görüşünde arıyordu. Ulusu cehalet kıskacından kurtarmak için ne sunacaksınız... Ulusu tarikat cemaat kıskacından kurtarmak için? Cemaatler durmadan kuyunuzu kazıyor, sizi yerden yere vuruyor, siz ise aman sağcıları dincileri küstürürüz diye korkudan dilinizi yutuyorsunuz... Tek oy kopartamayacağınızı bilmenize rağmen... Yeni dönemde, ulusa bir devrimci sunuşunuz olacak mı? AKP, devleti ve toplumu din sahtekârlığının kıskacı içine alarak gerekirse hilafet koşullarını yaratıyor... Kuruluş’un devrimci partisi olarak söyleyecek bir sözünüz var mı... Anayasa, demokrasi gibi üst yapıya ilişkin halk anlamaz diye önemsizleştirilen kavramları halka anlatmanın yolunu yordamını bulmayı düşünüyor musunuz? Evet gericilik saldıracaktır, her türlü kepazeliği rezilliği yapacaktır; bunlara yanıt vermek becerisini gösterecek misiniz, yoksa aman üstümüze gelmeyin diye uzlaşacak mısınız... CHP muhafazakâr kimlik yapısıyla, sadece çökertilen bir ulus ve ülkenin parçası olur. Titreyin ve devrimci geçmişinizi anımsayın..",https://www.cumhuriyet.com.tr/yazarlar/orhan-bursali/chp-70-yildir-ulkeyi-cokerten-ekonomi-politikalarin-parcasi-olamaz-2106422
Orhan Bursalı,Ülke ve millet: Büyük çözülme,20 Temmuz 2023 Perşembe,"Salı günkü Milli Güvenlik Kurulu (MGK) toplantıları ve ülkenin çok ciddi güvenlik sorunları üzerine yazıma, bir dostum “Orhan, neden millet olamadığımızı yazmışsın” dedi... Ona, “Olmuştuk veya olduğumuzu sanmıştık ama şimdi yaşadığımıza bakarsak millet büyük çözülme içinde...” dedim. Güvenliğin ne olduğuna, milletin ne olup olmadığına, milletin nasıl ve kimlerden oluşacağına ve kimlerin milletin bir parçası olduğunu karar veren tek kişi var: Saray’ın sahibi. Tıpkı ekonominin ne olduğuna karar veren olduğu gibi. Bir öyle bir böyle... Ülkenin hangi şirketlerinin satılabileceğini de en iyisi o biliyor. Kimlerin, hangi parti veya partilerin yasal hangilerinin terörist hangi liderlerin terörist yardakçısı olduğuna da. Kimler hapiste ebedi tutulacak, hapiste ölecek, hapse atılacak... El altındaki yargıyla nesnel bir değerlendirme ölçütü olmayan teröristi övme suçundan Merdan Yanardağ’ın nasıl içeri atılacağını kurduğu rejimin elemanları öğrenmiş durumda… Can Atalay seçilmiş olsa bile, muhalif seçmeni cezalandırma da dahil. Seçmen yanlış yaptı ayol, yanlışlığı kurduğu rejim düzeltiyor: Hadi içeri! 28 Şubat uyduruk davasının 90 yaşına dayanmış apoletleri sökülmüş Cumhuriyetin generallerini dipsiz intikam duygusunun kor ateşi içinde yakmaya da! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Öyle ya artık Cumhuriyetin generalleri dönemi bitti, imamın halifenin generalleri dönemi başladı... İran ordusu ve generalleri gibi bir dönüşüm sürecinde miyiz? Çok zorlu bir süreç olur bu ülkede... Millet, iktidardan nefret edenler ve iktidarı ne olursa olsun ölesiye sevenler diye ikiye böldürüldü. Yoksulluk boynumuzun borcu ve Allah’ın emri dönemindeyiz. Adalet, Saray’ın kılıcı oldu. Dünkü yazıda göçmen ülkesinin milletin doğal bileşimini parçaladığını, tasada ve sevinçte bir ve beraber olma duygusunun güçlü olarak yitirilme dönemine girildiğini, yoksulluğun milleti millet olmaktan çıkaran en önemli bir araç olarak sürece dahil olduğunu yazmıştım ve MGK’de resmi hükümetin dışındaki asker kanadı üyelerinden herhangi bir farklı ses gelip gelmediğini merak etmiştim. Hayal gördüğümün farkındayım. Fakat çok daha önemli başka bir noktayı bugüne bıraktım: Devletin, ülkenin, milletin tarikatlara devredildiği gerçeği... Fethullah tarikatı silahlı örgütü, ülkeyi yöneten ailenin kopmaz bir parçasıydı. Ortaklaşa 15 Temmuz darbesine getirdiler, silahlı ve derin bir hesaplaşma ile bir koltukta iki kişinin, hem Erdoğan hem Fethullah’ın oturmasının mümkün olmadığının kanlı pratiğini yaşadık (bir koltukta iki kişi oturamaz 2012 tarihli yazılarım...) Bunun bir güvenlik olayı olarak kabul edildiğini MGK toplantı notlarında görüyoruz. Bir tarikatın kötü, terörist, ülke ve millet düşmanı olduğunu “sosyal pratik” gösterir. Evet, devleti önemli ölçüde ele geçirebilir şimdiki tarikatlar ama RTE’nin koltuğuna talip olmadıkları sürece iktidarın ortaklarıdır. Milleti mümkün oldukça çok tarikatların kucağı içine hapsederek beyin dumuruna uğratmak ve böylece iktidara karşı uysallaştırmak, iktidar için bulunmaz bir nimet. Ne yani, düşünmeyi, eleştirmeyi, okumayı, görüş bildirmeyi mi öğrensinler! Allah Allah diye beden ve kafa sallayıp ortalıkta tepinmeleri, onlarca tarikat liderini tövbe edilecek makamlar olarak aşındırmaları (günah çıkaran papaz makamları!) ne bulunmaz bir nimet! Peki MGK’de bu büyük tarikat yapılanmasını ciddi bir milli güvenlik sorunu olarak gündeme taşıyacak bir Cumhuriyet bireyi yok mu? Evet farkındayım, Gezi davasında itiraz eden hâkimin adeta bir yabancı ülkeye, ta Kars’a sürülmesi örneklerini görmüyor musun kardeşim, diyen gözlerle bu yazıya bakan, MGK’de bir Cumhuriyet bireyi mutlaka henüz vardır. Ama “Yanayım mı yani?” diye de gelişmeleri okuyan...",https://www.cumhuriyet.com.tr/yazarlar/orhan-bursali/ulke-ve-millet-buyuk-cozulme-2100880
Orhan Bursalı,"Milli güvenlik, yoksulluk ve göçmenlik tehlikesi",18 Temmuz 2023 Salı,"Milli Güvenlik Kurulu son toplantısını 8 Haziran’da yapmış. Merak ettim acaba ülkenin ekonomik durumu, büyük enflasyon, büyük yoksullaşma herhangi bir şekilde “milli güvenlik sorunu” olarak gündeme girebilmiş mi... Tabii ki hayır. Sudan’daki ve Kosova’daki çatışma, Karadeniz buğday sevkıyatından tutun her şey var. Tamam dış güvenlik şüphesiz ki önemlidir. Terör örgütleri açısından iç güvenlik de... Ana temalar olarak hep gündemde olacaktır. Peki... Ulusun durumu? Sınırlar varsa bu sınırlar içinde yaşayan millet/ulus olduğu için var. Ulusun durumu, refahı, mutluluğu birinci derecede önemlidir. Ulus, iki yönlü tehdit altında: İlki 10 milyon kadar olduğu ileri sürülen kayıtlı kayıtsız göçmenler. İktidar tarafından kesin kalıcılığa dönüştürülmekte olan bir göç ülkesi niteliği ülkenin alnına yapışmıştır. En son İngiltere’nin bile para karşılığı göçmenlerini ülkemizde tutmak için girişimlerde bulunduğu haberlerini okuyoruz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Türkiye’nin toplumsal bileşimi, kimyası, biyolojisi, kültürel yapısı, ortalama eğitimi durumu, eğitim bileşenleri, nüfus özellikleri, milleti millet yapan ve bir arada tutan ortak tarih varlığı ve dili... Topu birden derin değişim sürecine sokulmuştur. Türkiye, en azından toplumsal yapısı itibarıyla Türkiye olmaktan hızla çıkmaktadır. Bu durum milli güvenlik sorunu oluşturmuyor mu? İkincisi, ulusun derin yoksulluğa yuvarlanmasıdır. İktidarın ekonomi politikaları millet üzerinde adeta bir zulüm makinesine dönüştü. Yoksulluk, milletin her türlü varoluşunu derinden etkiler. Yoksulluk eşitsizlik demektir aynı zamanda. Eşitsizlik en büyük tehlikelerden biridir. Sağlıktan eğitime, yetersiz beslenmeden derin mutsuzluğa kadar her şey ulusu çeşitli açılardan parçalamakta, tasada ve sevinçte bir olmayı imkânsızlaştırmaktadır. Suyun çok dikkatli kullanılması gerektiği konusunda yaptığım bir sosyal paylaşıma gelen yanıtlardan büyük bir bölümü, “Zenginler istedikleri gibi bol kullanacaklar, havuzlarını doldurup boşaltacaklar, arabalarını yıkayacaklar ve biz ise tasarruf edeceğiz öyle mi” benzer reddiyelerle doluydu. Öyle ki pek çok kimse suyu zenginlere karşı bir intikam aracı olarak bile kullanma arzusunu görüyordunuz. Evet, zengin ve yoksulun kullandığı su miktarının kıyaslanamayacak ölçüde farklı olduğu kesindir. Zengin neden mesela 5-10 katı daha çok para ödemiyor, sorusu da gündemdedir. Bu basit örnek bile, sınıfsal ayrımcılığın keskinliğini göstermesi bakımından ilginçtir. Fakat bir ciddi sendikalaşma olmadığı ve milleti bu ekonomik zulüm karşısında savunacak ciddi bir muhalefet görünmediği için, sadece içten içe ve bireysel tepkiler ile yetiniliyor. Böyle durumlarda yasal önderlikleri beklemekle zaman geçiyor. Yoksulluk ve eşitsizliğin yol açtığı en önemli bir başka tehlike de ülkenin en önemli eğitimli sınıfından dışarıya verdiği sürekli göçtür. Milli Güvenlik Kurulu’nda bir de adalet bakanı var. Ülkedeki adaletsizlik ve yargının siyasal bağımlılığı, orada hazır bulunanların hiçbirini rahatsız etmiyor mu? Kurul üyelerinin 6’sı hükümetten, 4’ü komutanlardan oluşuyor. Merak ettiğim bir konu var: Tamam hükümet kanadındaki siyasiler, bizzat bu politikaların sahipleri oldukları için, ne göçmenliği ne yoksulluğu ne eşitsizliği ne adaletsizliği ve kaliteli insan göçünü ulusun güvenlik meselesi olarak gündeme getirirler. Bizzat bu politikaların uygulayıcıları oldukları için. Peki askerler? Hiçbiri bugüne kadar ulusun bu temel sorunlarını gündeme taşıma cesaretini göstermişler midir? En azından kayda geçmesi açısından? Yoksa tek adam rejiminin hiddeti peşinen kabul edilmiş bir durum mu söz konusudur? Biliyoruz ama yine de burada kayda geçirelim.",https://www.cumhuriyet.com.tr/yazarlar/orhan-bursali/milli-guvenlik-yoksulluk-ve-gocmenlik-tehlikesi-2100252
Orhan Bursalı,Konut planlayan ama suyunu planlamayan iktidar,01 Ağustos 2023 Salı,"Bu iktidarın İstanbul’a yaptığı en büyük ihanet Kuzey orman bölgesini yapılaşmaya açmasıdır (gökdelenleri ve depreme karşı kenti yenileme iktidarsızlığını ve duyarsızlığını bir kenara bırakıyorum. Konumuz iklim değişikliği kuraklık ve su.) Kuzey bölgesi ormanlarıyla İstanbul’un koruyucu kalkanıdır veya meleğidir. Adım adım, yavaş yavaş, havaalanıyla, otoyollarıyla, köprüleriyle ve yeni yerleşim bölgeleriyle... Ve tabii Kanal İstanbul projesi ile iklim değişikliğine karşı kenti tamamen savunmasız bırakmak için 2010’dan beri çabalayıp duruyorlar. Kanal çevresinde, Kopenhag nüfusu kadar, 1 milyon nüfuslu yerleşim yeri planlıyorlar. Ama bırakın İstanbul’un bütününü, yeni kentin suyunu planlamıyorlar. Nereden gelecek? İstanbul’da ne kadar mülteci var? En az 1 milyon mu? İstanbul’a onları yığıyorsun ama suyunu vb. merak etmiyorsun. Bırakın İstanbul’u, bu iktidarın Türkiye’yi iklim değişikliğine hazırlama, su yönetimi, tarımın yakın geleceği, konutların bugünden itibaren doğal soğutma ve kışın kesin soğuya karşı tüm önlemlerin alınarak inşa edilmesi konularında bir anlayışı yok. Ama gösterişten ölüyorlar: İklim Bakanlığı var! Her şey sözde, laf ola diye... (Çevre, Şehircilik ve İklim Değişikliği Bakanlığı). Bu bakanlığın başlıca görevi ormanları kesip biçmeye rehberlik etmek, en azından ses çıkarmamak, bilmedim görmedim duymadım! Bu, bakanlığın değil, Saray, ekonomi, madencilik, iktidara bağlı ihale/şirket kuruluşlarını durmadan doyurma, şişmanlatma konusudur, diyorlardır. “Biz İstanbul’u susuz bırakmak için elimizden gelen gayreti gösteriyoruz, daha ne olsun!” Önümde İstanbul Büyükşehir’in İstanbul Planlama Ajansı’nın yeni raporu var.1 Burada uluslararası bilim kurumlarının saptama ve öngörülerinin hepsi var, Türkiye’deki kuraklık sıcaklık konularına ilişkin her şey var. Bu konuda o kadar çok şey okuyoruz ki fazla ilgimi çektiğini söyleyemem. Bizi ilgilendiren, su konusunda İstanbul’u tepeden tırnağa değiştirecek projelerin neler olduğu ve eylem planı. Tüm İstanbul çapında yağmur sularını kanalizasyondan ayırma ve kent için yeniden kullanıma sunulması konusunda tartışmak çok gereksiz. Bu suların kente nasıl kazandıracaksınız? Dünkü yazımda belirttiklerimin yanı sıra, bir okur yazıyor: “Benim de yıllardır en büyük önerim sifonlarda deniz suyu kullanılması. Yazık günah sebze yıkadığımız aynı suyu tuvalete akıtıyoruz...” Bir başka okur: “Tüm özel ve kamu binalarına, yeraltında uygun yerlere yağmurları biriktirecek yerler yapılmalı vb. Bunlar ancak akıl ve bilimle yönetilen ülkelerde olur. Öyleyse ilk hedefimiz akıl ve bilimle yönetilecek bir ülkeyi kurmak olmalıdır.” Bir okur yine benzer konuyu gündeme getiriyor: “Yağmur kanallarına giden su neden rögara akıyor anlamış değilim. Barajlara yakın ilçelerde en azından yağmur suları barajlara kanallarla bağlanmalıdır.” Önemli bir öneri de şu: “Mahalle çapında atık suların elden geçirilip ev vb. için kullanıma sunulması önemsenmeli.” Evet bu konu mahalleler çapında planlanıp düzenlenmeli tartışılmalı. Mahalleler veya ilçeler çapında yeraltı biriktirme depoları yine düşünülmeli... Kenti bütünüyle, mahalleleri ilçeleri delik deşik etmek gerekmiyor... Metro gibi yeraltında köstebek gibi çalışmalar planlanır. Çünkü bu konu kaldırımları değil, yeraltını ilgilendiriyor. Büyükşehir yakın geleceğe göre kenti hazırlamak zorunda.. Tüm su konularının yanı sıra, “kenti soğutacak”, insanları koruyacak serin mekânların yaratılması da söz konusu. Avrupa ve dünyanın gelişmiş kentleri bunları tartışıyor. 1 Kuraklık, Su Bağımlılığı ve İstanbul’un Kronik Su Stresi",https://www.cumhuriyet.com.tr/yazarlar/orhan-bursali/konut-planlayan-ama-suyunu-planlamayan-iktidar-2104315
Orhan Bursalı,İktidar üstü bir bilim konseyi,30 Temmuz 2023 Pazar,"Her şeyin bir liderin iki dudağı arasına bağlı olduğu ülkede, geleceğe hazır olarak, yakın, orta ve uzun vadede (hepsi toplam 25 yıllık süre içinde) ciddi ulusal durum saptamaları yapmak, politikalar oluşturmak ve millete açıklamak ile eylem planları hazırlamak olanak dışı... Ülkenin bunu yapabilecek kurumları olmasına rağmen. Ama üzerlerine düşen yasal görevleri yerine getirememeleri kendilerini gerçeklikten uzaklaştırıyor. İktidar günlük olaylarla boğuşuyor. Geleceğe yönelik herhangi bir projesini bilen var mı? Tehlikelere doğru durmadan itilen bir ülke var! Muhalefet politik dipsiz kuyuda cebelleşiyor. Ülkeye önderlik etme yeteneğine sahip değil. İlk akla gelen giderek azan iklim değişikliğine karşı ülkenin nasıl hazırlanacağı... Çünkü bu iklimde değişimin 15 yıl içinde çok önemli ekosistemleri işlemez hale getireceği konusunda bilimsel öngörüler var. Yani çöküşler giderek artacak. İklim değişikliğini genel çoğunluk salt sıcaklık artışı olarak algılıyor. “Öf yandımmm Allah”... Evlerden çıkmayın çok sıcaklarda, ölürsünüz! Geçen yıl sadece Avrupa’da 61 bin insanın sıcaklık etkisinden öldüğü açıklandı. Bu yıl artacak. Gelecek yıl daha... Beş yıl sonra katlanarak... Oysa sıcaklık artışı, iklim değişimi, aynı zamanda susuzluk demek, orman yangınları demek, sulu tarımın giderek ölmesi, sulu tarıma dayalı beslenmenin hiç satın alınamayacak derecede pahalanması hem de milletin sofrasına artık gelememesi demek. Eskiden 20-30 metreden çektiğiniz yeraltı suları artık 50-100-150-200 metre derinlikten çekilebiliyor. Yarın bu da imkânsız olacak. Yeraltı suları, her alanda kullandığımız suların çok önemli bir yüzdesini oluşturuyor. Kentlerin susuz kalması tehlikesi ciddi. İstanbul Belediyesi suyu az kullanın çağrıları gönderiyor telefonlara... Susuzluk, hastalık ve kitlesel ölüm demek. Ormanlar, 30 yıl içinde toptan yanarak bitebilir. Avrupa, Akdeniz, Yunanistan, İtalya, İspanya, Portekiz, Kanada, Amerika, Türkiye her iki türlü yanıyor. Akbelenliler ağaçlarına sarılıyor kesilmesin diye... Ne yapacağız, oradaki kömür mü gelecek için önemli, orman mı? Kömür daha çok ölüm, orman ise daha çok hayat demek. Kömür yoksulluk ve iklim değişikliğini azdırıcı, orman zenginlik demek. Dünyada iklimin önemli motoru, Atlantik büyük okyanus akıntısının su taşıma sistemi çok inceldi, hassaslaştı ve bilimadamları sistemin çökme noktasına hızla geldiği görüşünde. “Ani devrilme”, kullanılan terim. Bu gerçekleşirse dünya için çok ağır dramatik sonuçları olacak ve geri dönüşü olmayacak... Bu su taşıma bandı, tropik bölgelerden Kuzey Atlantik’e ılık, tuzlu su taşıyor sonra da okyanus tabanı boyunca güneye daha soğuk su gönderiyor. Nature Communication dergisinde yayımlanan ciddi bir bilimsel makale diyor ki ancak artan küresel sıcaklıklar Kuzey Kutbu buzunu eritirken ortaya çıkan soğuk tatlı su akışı, bu sistemi kilitleme/kapatma noktasına getiriyor. “Değişim, bir elektrik düğmesini kapatmak kadar ani olacak ve Atlantik’in her iki yakasında da hava koşullarında dramatik değişikliklere yol açabilecek...” Söz konusu makalenin yazarlarının istatiksel hesaplarına göre “Bugün ile 2095 arasında herhangi bir zamanda ve 2025 gibi erken bir tarihte çökebililir...” Bilim insanları bu araştırmayı doğrulayacak yeni kanıtlar peşinde. İklim değişimiyle ülkeyi bekleyen çok yönlü tehlikeler konusunda, partiler üstü bir bilimsel oluşum, tarafsız ve bilimsel olarak ulusu bilgilendirebilir. Yine ülkenin ekonomi veya bilim ile daha pek çok alanda karşı karşıya olduğu yakın ve orta gelecekte beklediği tehlikeler ve alınması zorunlu önlem önerileriyle bu görevini ulusa bir borç olarak yerine getirebilir.",https://www.cumhuriyet.com.tr/yazarlar/orhan-bursali/iktidar-ustu-bir-bilim-konseyi-2103760
Orhan Bursalı,Boğaziçi Üniversitesi ve Aziz Sancar,23 Temmuz 2023 Pazar,"Boğaziçi Üniversitesi’nde öğretim üyeleri yaz kış demeden üniversitenin bahçesinde sırtları rektörlüğe dönük protesto eylemlerini sürdürüyor. Cem Say’a sordum, kaç gün oldu? 629. nöbet önceki gün tutuldu. Melih Bulu’nun rektörlüğü zamanında başladı nöbetler. Üniversitenin yerleşik bilim düzeninin yıkılması amacıyla iktidarın Bulu’yu atamasıyla başlayan operasyondan bu yana ise 932 gün geçti. 30 aydan fazla... Tatilleri, sokağa çıkma yasaklarını vs. çıkarırsak her gün “Bilim Nöbeti” tutuldu. Evet bilim nöbeti diyorum ama kapsamı genişletebiliriz: Yasalara saygı, üniversitenin yerleşik bilim düzenine saygı, öğretim üyelerinin seçme haklarına saygı, liyakat taleplerine saygı vb. nöbetleri. Melih Bulu iktidarın istediklerini tam yapamadı, beceriksiz çıktı, siyaseti istediği gibi kesip biçip kelle alamadı. Ve görevden alındı, yerine şimdiki atandı. Şimdikinin adı Kayyum. Vallahi helal, her şeyi yapıyor. Tam iktidarın biçilmiş kaftanı, arayıp tarayıp en iyisini yapacak adamı buldular. Herhalde kendisi de talip olmuştur: Bana güven, gerisini merak etme sen! Ne yasa dinliyor ne hukuk... Üniversite kurullarını bile yok sayıyor. Mesela Can Candan hoca görevden alındı, mahkeme iki kez göreve iadesine karar verdi ama üçüncü kez kapı önüne konuldu. Hemen hemen aynı günlerde, Prof. Dr. Taner Bilgiç’in üniversite yönetim kurulu üyeliğinden uzaklaştırılmasının yasal olmadığını ve göreve iadesini kararlaştıran son mahkeme kararını da takmadı kayyum bey. Görevine başlamasını “uzaklaştırma” kararı ile engelledi. Boğaziçi’ne iktidarın nefreti büyük. Aslında diğer seçkin üniversitelere de. Şimdi AKP milletvekili seçilen bir öğretim üyesi, tam Boğaziçi Üniversitesi krizinin başladığı günlerde TV’deki bir tartışmada şöyle demişti: Anadolu çocuklarına üniversitenin kapıları kapalı, sadece seçkinler girebiliyor. Bu yapı değişecek... Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Üniversiteyi sıradanlaştırma politikası yani. Üniversitelerin hepsi bileşik kaplar misali aynı düzeyde olmalı. Daha üstte olanların kafası kesilmeli. Bu, kayyum atamalarla yapılıyor. Süreç, Saray’ın rektör atamayı doğrudan kendi tekeline almasıyla başladı. Atananlarda liyakat, bilimsel yönetim anlayışı, üniversiteyi yükseltme, yüksek beceri falan aranmıyor; iktidara yakınlık, dini bütünlük, ideolojik yandaşlık ve iktidarın dediklerini yapabilme becerisi aranıyor. Çok şükür, atananların hemen hepsi veya büyük çoğunluğu da atayanların yüzünü kara çıkarmıyor. Diyeceksiniz ki Aziz Sancar’ın ne işi var Boğaziçi ile. Şüphesiz ki yok. Yani doğrudan yok. Geçen pazar burada Sancar hocanın bu haziran başında Semerkant’ta Türk Devletleri Teşkilatı Türk Üniversiteler Birliği Rektörler Özel Toplantısı’nda yaptığı konuşmanın ana hatlarını yazmıştım. Çok önemli, lütfen o yazıya bakın. Sancar, 8 maddede yapılması gerekenleri özetliyordu. İlk maddede “Bilim, adaletin, özgür düşüncenin ve sorgulamanın olduğu ortamlarda yeşerir. Bunu unutmamak ve çocuklarımızı bu ruhla, bu alışkanlıkla büyütmemiz lazım, onlara bu ortamı sağlamamız lazım” diyordu. Sonra şunu diyordu: “Bilimadamlarına liyakate dayalı imkân sağlanmalıdır. Onları tayin etmek, terfi etmek için tek kriter liyakat olmalıdır... Bilimle ilgili görevlere atamalarda da yine liyakate bakılır, dünyadan ve Amerika’dan en iyilerin bu görevlere getirilmesine çalışılıyor.” “Kız ve erkek çocuklarımıza aynı eğitim fırsatı vermeliyiz. Bunun bütün Türk toplumlarında, özellikle de Türkiye Cumhuriyeti’nde bir sorun olduğunun farkındayım. Bunu çözemezsek, toplumumuzun yarısını oluşturan kadınların potansiyelini gerçekleştiren toplumlarla yarışamayız...” Ve “Din ile politikayı bilime karıştırmamalıyız” düşüncesini vurguluyordu. Bu iktidar mensupları Sancar’ı davet ediyor. Ama Sancar’ın bilim konusundaki görüşlerini hayata geçirmeyi hiç düşünmüyor. Boğaziçi Üniversitesi’nde bilimsel liyakate, adalete, hukuka, özgürlüğe ve hiçbir şeye uymayan uygulamalarla üniversite doğranıyor. İktidar, Sancar’a uysun, rektör atamalarında liyakati ön plana alsın, öğretim üyelerine söz ve seçme hakkı versin. Olur mu? Olmaz tabii ki!",https://www.cumhuriyet.com.tr/yazarlar/orhan-bursali/bogazici-universitesi-ve-aziz-sancar-2101680
Orhan Bursalı,CHP muhafazakâr parti olduysa çökmekten kurtulamaz,07 Ağustos 2023 Pazartesi,"CHP, Mustafa Kemal ve arkadaşlarınca geleceğin Türkiye’si için kuruldu. Gerekli devrimler ile Türkiye’nin yıldızını parlattı ve yolunu çizdi. Hayır burada tarih anlatıp sizleri sıkmayacağım. CHP’nin misyonu aslında altı okunda yazılı. Bu oklardan en önemlileri, günümüz gerçekliğinde, “devrimcilik, halkçılık ve laiklik”tir. Cumhuriyetçilik artık oturmuştur; devletçilik koşullara göre uygulanır, devletin ekonomide gerektiğinde belirli önemli yol açacak alanlarda yatırımcı olmasıdır. Milliyetçilik, yurt sevgisi ve ülkenin çıkarları doğrultusunda hareket etmektir. CHP açısından tartışılacak bir yönü yok. Bunlara ben bilim ve çevre okunu eklemeyi hep önerdim. Bilim, akılcılıktır ve Atatürk’ün önem verdiği bir candamarıdır. Bilim, ülkenin ileriye yönelişinin ana göstergesidir, bilim ve teknoloji üreten bir ülke olmadıkça krizler ülkesi olmaktan ve cehaletten kurtulamayız. Çevre, çağımızın ülkemizin artık yadsınamaz gerçeğidir. Bu iki okla CHP kendini daha çağdaşlaştırır ve ileriye yönelir. Burada tutuculuk, bu altı oka şeklen dokunmamak, ama altı oktan bazılarının politik olarak içini boşaltmaktır. İki ok daha eklenirse, Atatürk’e ve dönemine ihanet edeceklerini sanan insanlar vardır CHP’li... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bilim ve çevre oklarının yanı sıra, devrimcilik, halkçılık ve laiklik, CHP’ye gelecek için politik misyonunu anımsatır. Devrimcilik, ülkeyi durmadan ileriye çağdaşlığa taşıma “kurucu görevi”dir CHP’nin. Bu misyonunu yitirmektedir CHP. Laiklik, birlikte bir arada yaşamanın, hak ve özgürlüklerin ortak paydası, cehalete karşı savaş, ulusu birkaç bin yıllık geçmişin köleci yapısından, din ticaretinin aleti olmaktan ve ülkenin din ticaretiyle iktidara gelmeyi amaç edinen sahtekârlardan kurtulmasının aracıdır. Ulusun düşüncesine geleceğine esaretin boyunduruğu vurulamaz. Halkçılık, halkın maddi ve manevi mutluluğunu kültürel ihtiyaçlarını hep ön planda ve her şeyin üzerinde tutmaktır. Devrimcilik, CHP’nin en çok ihtiyacı olan ilkedir. Öncelikle kendisi için, bugün içinde bulunduğu çöküntüden çıkması için, sekiz oka bakmalı ve devrimciliğin partide nasıl uygulanacağını tartışmalıdır. Bu partiyi saran tüm küflü, tozlu, örümcek ağlı, donmuş, çıkar ilişkilerine dayalı yapısını derinden ve topyekûn silkelemektir, partiyi bu yapının zincirlerinden kurtarmaktır; kişilerinden, adamcılıktan... 1962’de CHP’ye yön arayışından Turan Güneş’in şu sözlerine geri dönmek gerekir: “Eğer partinin devrimcilik vasfını muhafaza etmek istiyorsak, bugünkü statükonun değil, gelecek Türkiye’nin mücadelesini yapmalıyız. Bugünle yetinmek, partinin muhafazakârlığını kabullenmek demektir. Bu CHP için çıkar yol değildir. Partiyi, zihniyet ve mizaç itibarıyla, gelecek devrin Türkiye’sini kurarak şekillendirmeliyiz. Prensiplerimize sıkı sıkıya sarılarım. Herkesi memnun etmeye çalışmayalım. Hangi sosyal gruplara dayandığımızı tespit edelim.”  (www.politikyol.com/degisimi-chpnin-tarihinde-aramak-ideolojinin-rotasi-2/, Kerem Hocaoğlu) 70 yıl kadar kadar önce söylenmiş bu sözleri bugün yenileyerek canlandırmak gerekir. O sözler, o zaman CHP’ye ortanın solu içeriğini kazandırmıştı. Kilit cümle: “Partiyi, zihniyet ve mizaç itibarıyla, gelecek devrin Türkiye’sini kurarak şekillendirmeliyiz...”dir. Tüm partilerden birkaç adım önde ve gelecek ışığını sürekli bir meşale yapmalı. Parti üyesi değilim ama partiler arasında geçmişindeki büyük devrimci ve kurucu ideoloji açısından bunu yapabilecek başka bir parti göremiyorum. CHP ayağa kalkmalıdır! Ama önce gazetemizde Zafer Cirhinlioğlu’nun “Modern güçlerin modernleşememesi” başlıklı yazısında (28 Temmuz) hepimize yönelttiği sorulara önce ciddi yanıtlar verebilmeyiz. Bunlardan biri şu: “Gerici olarak adlandırdıkları çevreler karşısında kendileri ne ölçüde moderndirler? Akılcı olmamakla suçladıkları karşısında kendileri ne derece akılcı ve moderndirler?” Umarım yarın sürdürürüm.",https://www.cumhuriyet.com.tr/yazarlar/orhan-bursali/chp-muhafazakar-parti-olduysa-cokmekten-kurtulamaz-2106063
Orhan Bursalı,"‘Ölümün ta kendisi’ Oppenheimer, filmi, atom bombası",06 Ağustos 2023 Pazar,"Oppenheimer filmini seyrettim. Uzun zamandır da ilk kez sinemaya giderek. Filmi güncel kılan şüphesiz dünyadaki giderek artan güç rekabetindeki odakların sahip oldukları atomik silahları birbirine göstermeye başlaması. Odaklar atom ve benzeri silahları üzerinden politika yapıyor. En son Ukrayna’da Rusya Batı’yı, daha doğrusu ABD’yi fiili olarak Ukrayna’dan uzak tutmak için taktik atom silahları kullanabileceğini gündeme getirdi. Batı her türlü silah yardımı (tank, İHA/SİHA, füze savar sistemleri, milyarlarca dolar) ile Ukrayna’da Rusları durdurmaya çalışıyor. Ne kadar işe yarar bilinmez, ama ana amaçlarının Rusya’yı kazandırmamak, yıpratmak, güçsüz bırakmak olduğu görülüyor. Bu savaşın herkes için bir yenilgi olacağı sürecin sonuna doğru hızla ilerliyoruz. Kazanan şüphesiz ki silah sanayisi ve politika üzerindeki artan kontrolü. Atom silahları sürece dahil olur mu, en son olasılık, sanmıyorum. Bu silahı dünyanın başına bela eden şüphesiz ABD’nin atom fizikçilerini bir araya getirerek silahın yapılmasını sağladığı Manhattan Projesi. Film tam da bu süreci canlandırıyor! İlgiyle izledim! Bu proje hem fizikçilerin teorik olarak öngördüklerinin gerçekleştirilmesi açısından bir başarı, öte yandan büyük bir insanlık dramı. “Almanlar atom bombası yapıyorlar, epey ilerlediler” inancı yaygınlaştırılarak fizikçilerin ikna edilmesini izliyoruz. Oysa bir kanıtı yok ve Almanya’da ünlü fizikçi Heisenberg’in “Atom bombası üzerinde çalışmıyoruz” açıklamasına da siyaset inanmıyor. Sonra ortaya çıkıyor ki Heisenberg “Almanların atom bombasını gerçekleştirilmesi için 3-5 yıl gerekir” diyor ve üzerinde çalıştıkları projenin ise bir nükleer santral yapımı olduğu ortaya çıkıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Savaş bitmiş, Japonya teslim olmamış henüz, ABD iki bomba ile Japonları bitiriyor. Bu bombaları kullanmayabilirlerdi, fakat Pentagon ve Beyaz Saray, ele geçirdikleri böyle bir silahı henüz Japonlar teslim olmadan kullanmaya öncelik veriyorlar. Kullanma bahanesi ellerinden kaymadan... Bunun, Japonların Pearl Harbour ani baskınının bir intikamı olarak da okuyabilirsiniz. Oppenheimer bu projenin başındadır. Bu açıdan gerçekleştirilmesinde bir numaralı isimdir. Amerika’nın kahramanı olacak ama aynı zamanda ölüm meleği... Fakat Oppenheimer büyük bir vicdan azabı içindedir de. Daha atom bombası üretilmemişken “dünya artık eskisi gibi olmayacak” diyecektir. Oppenheimer bir vicdan azabı içindedir de ve silahın kullanılmasına karşı çıkmıştır. O dönemin ünlü bilim insanları da öyle düşünmektedir ve Truman’a mektuplar yazılmıştır. Ama artık bomba Amerikan siyasetinin ve Pentagon’un malıdır, 2 milyar dolar harcanmıştır, üretimi için. Artık atom fizikçilerine sıfır ihtiyaç vardır ve üretimi artık Amerikan ordusunun teknik bir konusudur. Bilim insanları meraklarını gidermiş, Hitler katiline karşı güçlü bir “demokrasi silahı” üretmiş ama dünyaya atom siyasetini de bela etmişlerdir. Einstein bunun böyle olacağını Oppenheimer’e söylemektedir. Bilim, bilimci bu noktada siyasetin aleti durumundadır. Bu arada Manhattan Projesi içinde İngiltere’den getirilen bir fizikçinin komünist çıkması ve proje bilgilerini Ruslara iletmesiyle, Moskova kısa sürede atom bombasını üretecektir. Amerikan kurulu düzeni Oppenheimer’i silaha (ve hidrojen bombası üretimine) karşı çıktığı için ihanetle suçlanacak, kardeşinin ve eşinin Komünist Parti üyeliği bahane de edilerek ağır bir soruşturma geçirecek, vatan haini suçlamasından aklanacak fakat güvenilir kişi unvanı iptal edilecektir. Filmde de dile gelen hoş bir sahne vardır: Bazı fizikçiler bombanın patlamasıyla atmosferin tutuşabileceği ve tüm dünyanın yakılabileceği tezini de ciddi olarak tartışırlar. Filmin sonlarında Oppenheimer’i Einstein ile bu konuyu da tartışırken görürüz. Einstein, “Dünyayı yakma” der. Oppenheimer, eski dünya yok artık, ben ise dünyaları yıkan ölümün ta kendisiyim, yanıtını verir. Herkese Bilim Teknoloji, bu haftaki sayısında geniş bir dosya ile filmi, projeyi ve Oppenheimer ve kişiliğini ve bilimselliği çeşitli açılardan yazdı. Basılı dergiyi bulamazsanız http://www.herkesebilimteknoloji.com adresinden pdf olarak edinebilirsiniz.",https://www.cumhuriyet.com.tr/yazarlar/orhan-bursali/olumun-ta-kendisi-oppenheimer-filmi-atom-bombasi-2105846
Orhan Bursalı,"Emekliler, hadi iyisiniz! Ve şimdi yanıt aranan sorular zamanı",27 Temmuz 2023 Perşembe,"Cumhurbaşkanı emeklilere zam için “kendini mağdur hisseden” diye seslendi ve yılbaşını işaret etti. Güldüm. Emeklilerin maaş alt sınırı 7 bin TL. Ortalama 10 binde. Bununla bu kitlenin nasıl yaşayabileceği konusu “hissetmek” meselesi değil, nesnel bir durum, hesap kitap meselesidir. Emekliler kendinizi mağdur mu hissediyorsunuz, aşk olsun, bu his yanıltıcıdır ve çevrenin muhalif kesimlerin sendikaların size dışarıdan dayattığı bir yabancı duygudur... İyisinizdir, Reis ne yapacağını bilir, desteklemeye devam! Seçim bitti, arkasında bir dizi soru işareti bırakarak. Şimdi araştırma zamanı ama araştırmacıların en iyi bildiği “Kim kazanacak” sorusuna yanıt aramak olduğu için, seçimde kimin nasıl neden oy verdiği konusu artık geçmişin çöküntüsü... Oysa özellikle muhalefetin tam da şimdi, gelecekteki bugün ve yarın politikalara yön verecek bilgi üretimiyle ilgili... Bilgi mi dedim? Biz algıya önem veririz, bilgi üretimine değil, kafamızdaki “hayali gerçekler” bize yol gösterir ve buna uygun politika yaparız. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu sorular uzatılır... Bir başlangıç yaptım sadece. Bu iki adaylı sistemde, adayın seçilmesi, seçmen kitlesinde yüzde 5-10 arasında bir oy dalgalanması, yer değiştirmesi ile belirleniyor. Geri kalan kitle sabit blok. Seçim sonucunu belirleyen ise yüzde 2.5’lik seçmen oldu. Daha da azı. Bu kitle neden yer değiştirilemedi, temel soru budur. CHP seçmeni ne diyor, en önemli bulduğum konu budur. Çünkü taban ve seçmenin derdi farklı, parti içinde liderlik yapanların derdi başka. Serdar Karsu diyor ki: “CHP’de parti içi demokrasi, tabanla bütünleşmekte yaya kaldı!.. Demokrasi mücadelesi, halktan gücünü alan örgütlenmelerle olur. CHP örgütsel gücünü seçmeninden almalı... Seçimlerdeki özverili mücadelesiyle saygınlık kazanan Sn. Kılıçdaroğlu’nun başkanlığında geciktirilmeden yapılması gereken (demokratik seçimli!) kurultayla tabana/seçmenine açılmadır. Parti örgütlerinin her kademesi, alttan yukarıya yansıyacak şekilde partililerce belirlenmeli. Medyadaki değerlendirmeler lider ismiyle sınırlanmış durumda. ‘Halkçı, yurtsever, sola yakın ya da sosyal demokrat’ bir partide partinin ideolojisi, temel ilkeleri, örgüt yapısı mı, yoksa yalnızca lider ismi mi tartışılmalı? “AKP rejiminden kurtulmak için ittifaklar, kapsamlı programlar/sözler hepsi tamam... Ancak, CHP’yi yüzde 20-25 bandından kurtarmadan sonuç alınamıyor... Çaresi: 80 öncesi olduğu gibi, partiyi seçmeniyle/üyesiyle bütünleştirmek! Seçmeni küstüren üstten atamalar yerine, ilçe/il/merkez yöneticilerinin, milletvekili ve belediye seçimlerindeki adayların (demokratik/adaletli önseçim, örgüt/ üye yoklaması vb. yöntemlerle) parti tabanına sorularak belirlenmesi. Örgüt dinamizminin sağlanması! Aydınlanmadan, halktan, ezilenden, emekten, çevreden, doğadan ve CHP’nin temel ilkelerinden yana bir yapının oluşturulması!” Bursa’da Çağdaş Eğitim Kooperatifi, daha aydınlık bir ülke hayali ve eğitim aşkıyla 28 yıl önce 25 Temmuz 1995’te yola çıktı. İlk eğitim kooperatifi olarak. ÇEK’i çok önemli görüyorum ne yazık ki İstanbul’da benzeri kurulamadı. İnceleyin: https://www.cagdas.org.tr/ ve www.youtube.com/watch?v=c7ivBH27rS8",https://www.cumhuriyet.com.tr/yazarlar/orhan-bursali/emekliler-hadi-iyisiniz-ve-simdi-yanit-aranan-sorular-zamani-2102840
Orhan Bursalı,‘Aklından ve gönlünden sildiğin insanın arkasından bakılmaz’,25 Temmuz 2023 Salı,"Okurdan seslere önem vermeyi sürdürüyorum... CHP yöneticilerinin neler düşündüğünden çok (yapısal bir çözümler duymuyorum!), CHP seçmeninin değerli seslerinde önemli içerikler görüyorum... İşte kısaltılmış iki mektup daha... “Türkiye geç kalmadan adaletli ve gerçek bir servet vergisini çıkarmalıdır. Ekonomideki yangının tamamını işçi, memur, emekli, küçük esnaf, kaldıysa köylünün, küçük işletmelerin üzerine yıkarak bugünkü ekonominin içinde bulunduğu durumdan çıkılamaz. Yerel seçimde İstanbul’u almak adına iktidar ekonomik programsızlıkla ülkeyi ateşe atmakta. İktidar görüyor ki toplumun lokomotifi CHP kendi içişleri ile boğuşurken Mart 2024’e ulaşmaya çalışmakta... Araplar gelip fabrika kurmaz, onlar sıcak parayı sevdikleri gibi, hızlı paraya dönen yatırımları sever. Yakında BJK, FB ve GS kulüplerini Arap yatırımcılar alırsa şaşırmayalım. Türk halkı 1950’den itibaren her seçimden sonra ödediği seçim rüşvetlerinin en ağır faturası ile karşı karşıya. Bu faturayı daha az ödemesi, muhalefetin becerisine ve halka sahip çıkmasına bağlı. Dünyada böyle iktidarların işlerini kolaylaştıran ülkemizdeki gibi naylon muhalefet partileri yoktur. Rahmetli Turan Güneş’in siyasi literatüre kazandırdığı bu tanımdan muhalefet yeni ekip ve ideoloji ile hızlıca çıkmalıdır. Yoksa bugünler güzel günlerdir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Halkın derdi CHP’nin başında kimin olması değildir. Halkın derdi kendisine güven veren, onun haklarını savunacak yeni ve ideolojisi, ilkeleri olan kadrolardır. Anadolu’da bir söz vardır. Halk ‘Aklından ve gönlünden sildiğin insanın arkasından bakılmaz’ der.” (B.K) Umarım CHP içindeki tüm gruplar temel demokratik değerlerde uzlaşıp seçmeni bu karabasandan kurtarır. “1- CHP’ye oy veren seçmenlerin büyük bölümü öğrenciler, kamuda ya da özelde çalışan öğretmenler, hekimler, mühendisler, hâkim/savcı, pilot, hostes, her türlü profesyoneller, subaylar, avukatlar, sanatçılar, ziraatçiler, kalifiye işçiler, teknisyenler başta olmak üzere ücretli orta/yüksek tahsilli insanlardır. Ne var ki ya teknik (yasal) ya da pratik saiklerle CHP’ye ya da bir başka partiye üye olup kendi sınıfları lehine siyasi baskı oluşturamıyor. 2) Ama bu seçmenler, iyi bir sosyal medya takipçisidir, ‘chat’ gruplarında bilgi ve görüş paylaşmakta, ‘Zoom’ gruplarında interaktif tartışabilmekte ve çözüm önerileri geliştirebilme, siyasi heyecanı/hareketi oluşturacak nüveyi yaratma-yayma potansiyeli taşımakta. 3) CHP’nin seçmeniyle çok açık bir iletişim sorunu var. AKP ise 12 milyon üyesiyle neredeyse her gün iletişim halinde. Bu iletişim sadece parti organlarında da değil, camide, tekkede, zikirde/ibadette, esnaf/ticaret ağlarında katmanlı, yaygın ve sürekli bir haldedir. Bu durum, AKP seçmeninde partisine kuvvetli bir kimlik ve parti hissedarlığı/aidiyeti oluşturmakta. Parti, temettü dağıtan bir şirket, iş olanakları ve sosyal yardım dağıtan bir ocaktır. 4) CHP’nin iletişim/temas halinde olduğu sendikalar ve odalar 12 Eylül sonrası koşullarda etkinlikleri törpülenmiş, çoğunluğun ilgisini, katılımını, temsil etme niteliğini kaybetmiş, kitleleri mobilize etme vasfını yitirmiş yapılardır. CHP’nin ‘delegeleri’ dışında üyeleri de dahil, seçmeni ile kaliteli ve canlı bir ağ kurduğunu söyleyemeyiz. 5) Tüm seçimlerde mevcut ve gelecekteki ‘seçmenini’ hareketlendirecek ilk hareket, öncelikle Cumhuriyetçi halkı, doğal bağlarının kopartıldığı partisiyle kaynaştırmalı; yerelde ve ülke genelinde tüm siyasi tartışmalara, parti programı hazırlıklarına, aday belirleme süreçlerine doğrudan dahil etmeli; bunun için tüzük tadilatı yapılmalı, üyeliğe yasal engeli olmayan yeni seçmenler partiye kaydedilmeli, düzenli aidat ödeyen, faaliyetlere etkin katılan üyeler temsilci/aday belirleme süreçlerinde önseçim yoluyla aktif rol oynayabilmeli... Yasal engeller Cumhuriyet Halk Derneği gibi bir dernek (think tank) kurulur; bu dernekte aktif faaliyet gösterenler partiye öncelikle kabul edilebilir. 6) İstanbul/Türkiye Gönüllüğü gibi genel gruplar sadece seçim zamanlarında sandık başı ve sonrası konularla ilgili olarak işlevsel olmakta. Esas olan yerelde ve genelde, sahada ilgili dallardan, mesleklerden, gruplardan insanları bir araya getirip, onlardan sürekli katkı alabilme mekanizmalarını kurma ve sürdürebilme kabiliyetini oluşturabilmektir. Bilgisayar başı, sosyal medya iletişimi araçları gerçekleştirilen faaliyetler hiçbir şekilde yabana atılmamalı. 7) Millet ittifakı projesi yanlış değil eksikti ve hatalar yapıldı. CHP, an itibarıyla üzerine düşeni yaptı alacaklı hale geldi. Şimdi ‘Demokrasi İttifakı’ isim değişikliğini yapmak uygun olabilir.” (İUO)",https://www.cumhuriyet.com.tr/yazarlar/orhan-bursali/aklindan-ve-gonlunden-sildigin-insanin-arkasindan-bakilmaz-2102255
Orhan Bursalı,Bilim için bir öneri: 1200 bilimci ile beyin fırtınası,12 Haziran 2023 Pazartesi,"Dünkü yazımda, Stanford gibi Nobel ödülleriyle de ünlü ve ABD’nin ilk 10 üniversitesi arasında sayılan bir üniversitede araştırmacıların, 7 milyon bilim insanının çeşitli kıstaslardan başarımlarını inceleyerek bilime katkısı en çok 200 bin bilim insanının listesini yayımladığını açıklamıştım. Bu sıralamada Türkiye’den de 1202 bilim insanının adı vardı ve 200 bin içindeki payımız yüzde 0.6 idi. Çok az şüphesiz. HBT’nin son sayısında yayımlanan bu araştırmanın yazarı Prof. Dr. Ata Utku Akçıl bir mektup gönderdi ve bir öneride bulundu. Özetleyerek veriyorum, sadece iktidarın değil, muhalefetin de dikkatine sunarak: *** Orhan Bey, Bildiğiniz üzere boyutu ve etkisi ne olursa olsun ülkemizde her felaket ve kaza olduğunda bilimsel görüşlere başvurulması işin doğası gereği zorunluluk oluyor. Bu bilimsel değerlendirmeler hemen her medya yayın organlarında halka sunuluyor ama bunlardan bir strateji geliştirmek ve ülkemiz adına olası her tür senaryo ile geleceğe hazırlıklı olma konusunda sınıfta kalıyoruz. Kısaca her kötü olay olup bitince, yüzlerce binlerce kayıp verdiğimizde akıllara en sonda “bilim” geliyor. Bu tip olaylarda bilimsel görüşlerin öncelenmemesi nedeniyle gereken önlemler alınamıyor. Bilimsel konulardaki hassasiyetinizi bildiğim için ilgililere duyurabilmeniz amacıyla farklı ve yeni bir önerim olacak, bu önerimin siyasetten uzak ve sadece ülkedeki “bilim politikamızın” daha ileri gidebilmesi amacıyla karar vericilere de ulaşmasını arzu etmekteyim. Dünyanın en etkili bilim insanlarının sıralandığı ve sizin de bahsettiğiniz gibi, HBT’de yayımlanan listede Türkiye’den toplam 1200 bilim insanı yer aldı. Özetle eğer ülkemiz bilim adına ciddi bir farkındalık yaratacaksa ve “bilimsel bazlı” konularda rekabetle ön alacaksa bunları dünyada kendini kanıtlamış Stanford Üniversitesi’nin listesinde temel alınan araştırma kategorilerine göre, Türkiye’de ilk sıralarda yer alanlarla başlayarak yapabilir. Cumhuriyetimizin 100. yılında, alanında dünyadaki öncü araştırmaları dikkate alınan bilim insanlarıyla beyin fırtınası toplantıları yapmak, doğal olarak tetikleyici etki yaratacaktır. Bu toplantılarda ülkemize özel konular (deprem, erozyon, maden kazaları, kontrolsüz yapılaşma, bağımsız dış denetlemeler, teknoloji yarışı, kritik hammaddeler, malzeme, yapay zekâ, uzay-savunma, eğitim, yoksulluk, göç) başta olmak üzere birçok küresel rekabete yönelik konular somut hedefler ve stratejik yol haritaları konularak dikkate alınabilir. Başka bir konuda bu geçen 100 yılda bilim adına neler yapabildik? Neler eksik kaldı? diye yeni yepyeni bir envanter (döküm) çalışması bu hedefli toplantılarla ortaya konulabilir. Bunlar sadece ilk bakıştaki öneriler ama eminim gerek yöneticilerimiz gerekse bilim adına ciddi stratejiler üretebilecek potansiyeldeki paydaşlar bunları daha derinden, lider bilim insanlarıyla tartışabilecek platformları oluşturacaklardır. Ülkemizin öncelikleri ve rekabet seviyeleri de dikkate alındığında bu sürecin uzun, zahmetli ve emek yoğun çalışmalarla olacağı şüphesizdir. Ama bir, sıfırdan büyüktür! Görüldüğü üzere şapkamızı ortaya koyup düşünmemiz gerekenleri konunun esas aktörleri olan bilim insanlarımızla acilen buluşup tartışmamız ülke menfaatlerimiz açısından önemli olacaktır. Gelişmiş ülkelerde olduğu şekliyle, günlük hayatımızda bilimsel bakış açılarının ve çözüm önerilerinin her şey bittikten yani sona geldiğimizde değil, zorunlu ve hayati ihtiyaçlar duyulmadan kısaca sorunlarla karşılaşmadan en başlarda dikkate alınması temennilerimle saygılarımı sunarım. İyi çalışmalar, Prof. Dr. Ata Akçıl ataakcil1@gmail.com",https://www.cumhuriyet.com.tr/yazarlar/orhan-bursali/bilim-icin-bir-oneri-1200-bilimci-ile-beyin-firtinasi-2089713
Orhan Bursalı,Furkan Öztürk: Yükselen bir yıldız,25 Haziran 2023 Pazar,"Ülkemizde iyi bir üniversitede eğitimini tamamladıktan sonra Harvard Üniversitesi’ne burslu kabul edilen genç bilimcimizin başarısına sevindik. Furkan Öztürk kendisiyle yaptığım söyleşiden çıkarsadığım kişi özelliğiyle, kabına sığmayan ve zor problemlerin üzerine gitmeyi amaç edinmiş genç bir bilimci. Bilkent’te iyi bir bilim ortamında fizik okudu. Fizik gibi bir temel bilim dalını seçmesi bile nereye gitmek istediğinin işaretlerinden biri. Oradan da daha evrensel başka bir bilim ortamına göç etti. Bu tür çocuklar özeldir, onları bir yerde tutamazsınız, hedeflerini gerçekleştirebilecekleri, çok iyi bilim ortamına ve olanaklarına koşarlar. Bir tek hayatları vardır! Bunu da itiş kakış, bilimsizliğin, liyakatsizliğin hüküm sürdüğü ortamda heba etmezler. Furkan, doktorasına başladığı konu üzerindeki başarılı çalışmaları bile kendisini tatmin etmeyince, doğabilimlerindeki en büyük 125 sorudan biri üzerinde çalışmak üzere, başka bir bilim grubuna geçti. Röportajdan: “Doğabilimlerindeki en ilginç gizemlerden biri Dünya’da yaşamın nasıl ortaya çıktığı sorusudur. ‘İlk canlı hücre nasıl oluştu’, ‘Yaşamı oluşturan süreçler nasıldı’ sorularının yanıtları henüz bilinmiyor. Bu temel soruların yanıtlanabilmesi için yaklaşık 4 milyar yıl önce, inorganik moleküllerden organik yapılara geçişin anlaşılması gerekiyor.” Çünkü artık, saf bilimin en uç noktalarındaki temel sorunlar ne biyolojinin ne fiziğin ne kimyanın ne de tek başına başka bir bilim dalının sorunudur. Bu uç noktalarda neredeyse tüm bilimler birleşmektedir. Konu yaşamsa, her şeyin her şeyle etkileştiği muazzam karmaşıklıktan bahsediyoruz. Bu ne biyolojidir ne salt fizik veya kimya, hepsidir. Yaşam bir fiziktir de diyebilirsiniz, bir biyolojidir, bir kimyadır, dahası jeolojidir... Siz de bu memnuniyetin bir parçası olmak ister misiniz? e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Furkan’ın üzerinde çalıştığı ve arkadaşlarıyla önerdiği yeni çalışmanın sonucuna bakarsak, neredeyse “Yaşam manyetizma sayesinde var”, dersiniz. Herkese Bilim Teknoloji dergisindeki Furkan’la söyleşiden alıyorum, bakın: “Aminoasitler, şekerler ve RNA gibi biyoloji için önemli moleküller ayna simetrisine sahip çiftler halinde bulunur. Bu özelliğe organik kimyada kirallik veya kiralite deniyor. Ancak her ne kadar biyomoleküller simetrik çiftler halinde var olabilse de yaşam yani biyolojik sistemler bu simetriyi kırıyor... Bu kırılma olmasaydı yaşam da olmazdı. Peki ama bu kırılma nasıl gerçekleşiyor? İşte Furkan Öztürk ve arkadaşları buna yanıt veriyor: “Manyetik mineraller! Manyetik alan olmasaydı, yaşamsal moleküllerin simetrisi kırılmayabilirdi ve yaşam hiç başlamamış olabilirdi.” Evet, araştırmanın sonucu bu... Ama biraz geriye gidelim, burada önemli olan Furkan’ın serüveni. Doktoraya başladığı üç yıllık çalışmasını çöpe atarak yaşam nedir üzerinde çalışan, köken olarak astronom olan, tanınmış Bulgar asıllı bilimci Dimitar Sasselov ile çalışmaya başlamış. Diyor ki: “Dimitar bana, çok az doktora öğrencisine nasip olacak olanaklar tanıdı. Sınırsız bilimsel özgürlük, maddi kaynak, bağımsız çalışma ve karar alma şansı... Hâlâ bana daha işin başında neden bu kadar güvendiğini anlamıyorum.” Demek Dimitar, Furkan’daki ışığı görmüş. Fakat bu yeni alan için de iki yıl yoğun çalışma ve öğrenme süreci başlıyor. “Sıfırdan organik kimya, jeokimya ve jeoloji öğrendim. Hayatımın en acılı ve stresli zamanları oldu. Büyük risk alarak herkesin lüzumsuz olduğunu düşündüğü bir konuya geçiş yapmış ve bir sürü bilmediğim konuyu öğrenme işine soyunmuştum.” Furkan Trabzon Yomra Lisesi’ni bitirip Türkiye 37’incisi olarak Bilkent’e giriyor. Küçükten bilime meraklı. İlkokulda astronomiye, optiğe ve teleskoplara ilgisi çok. Üniversiteye kadar hep geceleri gökyüzünü seyretmiş. “Liseye başladığımda Feynman gibi, Einstein gibi bir fizikçi olmak istediğime karar vermiş gibiydim” diyor. Ailesi yahu para kazanabileceğin bir alan seç dememiş. Üniversitede de “Fizik bölümünden Özgür Öktel, kimyadan Emrah Özensoy beni çok etkilediler… Ne kadar çok çalıştığımı bir ben bir Allah biliyor.” Diyor ki: Sıradan bir doktora yapmak istemedim. Başarısız olma riskine karşı orijinal ve riskli bir probleme daldım. Tüm doktora adaylarına duyurulur. Büyük röportajı, Furkan’ı daha yakından tanımak için de Herkese Bilim Teknoloji’den okuyun. Dergiyi bulamazsanız, PDF’sini indirin: https://abonelik.herkesebilimteknoloji.com/",https://www.cumhuriyet.com.tr/yazarlar/orhan-bursali/furkan-ozturk-yukselen-bir-yildiz-2093665
Orhan Bursalı,9 bin yıl önce Çatalhöyük’te kadın ve erkek eşitti!,18 Haziran 2023 Pazar,"Ataerkil yani erkek egemen toplum çok sonraları adeta yazgı oldu. Dünya “annelerin reis olduğu” koşullardan, erkeklerin üstelik kaba, şiddet dolu reisliği altına girdi. Bu haftaki Herkese Bilim Teknoloji (HBT) dergisinin ana konusundan bahsediyorum. Etkileyici bir derleme sunuyor dergi. Mirasın anadan kıza geçtiği dönemlerin yaşandığı 160 saptanmış “anasoylu” toplum gördü yeryüzü. Bugünkü dünyada kaldırılması için mücadele edilen cinsiyet eşitsizliği dünyadaki pek çok sorunun da kaynağı. Hele ülkemizde! Kadın cinayetlerinden tutun kadınların her türlü istismarına kadar uzanan felaket bir tabloyu yaşıyoruz. Üstelik 6 yaşında kızlarla evlenmeyi meşrulaştırmaya çalışan, hepsi erkeklerce yönetilen dini tarikatların, cemaatlerin (kadın imam ve müezzin bile yok!) üstelik devlet ve iktidar eliyle toplumu bir örümcek ağı gibi sarmasının kapıları açılmışken ülkemizde cinsiyet eşitsizliğine karşı mücadelenin koşulları giderek daha ağırlaşıyor. Kadınsoylu toplulukların bazılarında tanrıçalara tapıldığını, güç ve etkinin kadınlar ve erkekler arasında paylaşıldığını, mesela Gana’daki “anasoylu Asante topluluklarında liderliğin kraliçe anne ile seçilmesine yardım ettiği bir erkek şef arasında bölüşüldüğünü” okuyoruz... Harika Bir Haber Türkiye’nin En Geniş Kapsamlı İşitme Cihazları Best Hearing Aids Çatalhöyük Araştırma Projesi’ni 2018’e kadar yöneten Stanford Üniversitesi’nden arkeolog Ian Hodder diyor ki “Çatalhöyük’te yapılan insan kalıntılarının analizi, erkeklerin ve kadınların aynı beslenme biçimlerine sahip olduğunu, içeride ve dışarıda yaklaşık aynı süreyle zaman geçirdiklerini ve benzer işler yaptıklarını gösteriyor. Cinsiyetler arasındaki boy farkı bile çok az...” Fakat bu eşitlik giderek bozuldu; Avrupa’ya, Asya’ya, tüm dünyaya yayıldı. Okuyoruz: “Antropologlar ve filozoflar, tarıma geçişin, erkekler ve kadınlar arasındaki güç dengesindeki bozulmanın ‘eşik noktası’ olup olamayacağını irdeliyor. Bilindiği üzere tarım çok fazla fiziksel güce ihtiyaç duyuyor. Çiftçiliğin doğuşu da aynı zamanda insanların mülkleri elinde tutmaya başladığı zamana denk geliyor. Bu teoriye göre, bazı insanların diğerlerinden daha fazla mülke sahip olmasıyla ‘seçkin taraf’ ortaya çıkarken, bu durum, erkekleri de servetlerinin meşru çocuklarına geçeceğinden emin olmak istemeye itti. Böylece erkekler, kadının özgürlüğünü de kısıtlamaya başladı.” Yale Üniversitesi’nden antropolog James Scott’a göre, “İlk toplumlarda yaşayan seçkinler, kendileri için fazla kaynak üretecek ve devleti savunacak, hatta gerekirse savaş zamanlarında hayatlarından vazgeçecek insanlara ihtiyaç duyuyordu.” “Bu noktada nüfus seviyelerini korumak, aileler üzerinde kaçınılmaz bir baskı oluşturdu. Zamanla genç kadınların, daha fazla bebek sahibi olmaları beklendi ki büyüyünce savaşacak oğulları olsun...” Tarihçi Gerda Lerner: “O zamana ait yazılı kayıtlar, kadınların liderlik dünyasından yavaş yavaş kaybolduğunu, anneliğe ve ev emeğine odaklanmak için ev içine itildiğini gösteriyor. Kadınlar koca evine taşınınca da sömürü ve tacize karşı savunmasız hale geliyor, zaman içinde ‘kocalarının malı gibi’ davranılmasına yol açan katı bir düzene dönüşüyor. Zorla evlendirme dönemi başlıyor, bugün bile tahminen 22 milyon kadın zorla evlendiriliyor.” Erkekler bile bu düzende dezavantajlı, çünkü hepsi birden toplumu sömüren ve semiren üst sınıfların kontrolünde ve hizmetinde! Unutmadan: Tektanrılı dinlerin ortaya çıkmasıyla birlikte ataerkillik perçinlendi. Bugün özellikle İslam ülkeleri bunun en uç noktasında yaşıyor. Fakat dünya yeni bir döneme girdi. Toplumsal cinsiyet eşitliği hareketleri yükseliyor. Kadınlar artık ülkemizde bile erkeklerin soyadını taşıma mecburiyetinden kurtuluyor. HBT’de ayrıntılar çok fazla...",https://www.cumhuriyet.com.tr/yazarlar/orhan-bursali/9-bin-yil-once-catalhoyukte-kadin-ve-erkek-esitti-2091593
Orhan Bursalı,Okurlar CHP’ye ve sorunlarına bakıyor,13 Haziran 2023 Salı,"Tatil havasındayken okurlardan gelen bazı eleştiri ve görüşleri burada paylaşayım. Burada özellikle 6 Haziran tarihli “Kendi gücünü inşa etmeden yedek güçlerle zafer kazanılmaz” yazım doğrultusunda okurlar görüş belirtiyor. www.cumhuriyet.com.tr/yazarlar/ orhan-bursali/once-kendi-gucunu-insaetmezsen-yedek-gucler-zafer-gecirmezyeni-bir-strateji-ve-yeni-bir-bakislabaslamak-2-2088044 CHP’nin asıl sorunu yapısal sorunlardır. Bunun en başına ideolojiyi koymalı, diğer ilke ve değerleri yok saymadan sorunların çözümü parti kamuoyunda sağlıklı tartışılarak çözümlere ulaşılmalı. Partiye paraşütle gelen tüm yönetim kadroları yerine, partide işlevsel getiri açısından topluma önderlik yapacak donanımlı kadrolar Mardin’de, Manisa’da, Kastamonu’da olduğu gibi, tüm ülkede öne çıkarılmalı. Parti ilke ve değerlerinden uzaklaştıkça kendisine olan güveni yitirdi, militan ve mücadeleci kadrolar, yerlerini yerel yönetim iktidarlarıyla yetinen, yerel iktidardan başka hedefleri olmayan belediye başkanlarına, hemşeri derneklerine topluluklarına bıraktı. Parti yeni yetme müteahhitlerin kuşatması altında, tutanın elinde kaldığı devşirme kadroların kontrolüne geçti. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sorun MYK’nin değişimi ile çözülemez. Sorunun çözümü için parti tepeden tırnağa arınma sürecine girerek öncelikle ideolojik çıkışla parti kuşatılmışlıktan kurtarılmalı. Bunun için de ideolojik temelli yeni üyeler, parti dışındaki benzer ideolojiye sahip STK’ler, doğal ittifaklarla ve halkla barışarak yeniden yola çıkılmalıdır. İdeolojik temelli bir manifesto acilen halka açıklanmalı. MYK’de o gitti, bu geldi ile partinin temel yapısal sorunları çözülemez. Bugün Türkiye’ye her zamankinden daha çok CHP gereklidir. (B.K.) Seçim felaketinin ardından oluşan fikir karışıklığı hâlâ sürüyor. Oy veren seçmen ve CHP için çalışmış gönüllü ordusu hâlâ bilgi eksikliği ve yarattığı karmaşık düşüncelerin altında derin bir ümitsizliğe kapılmış durumda. Bu insanların CHP’yi yenilgiye götüren nedenleri ve uygulanan politika ve verilen stratejik bazı kararlardan çok daha geniş bir grubun bu sorumluluğu üstlenmesi ve hesabını vermesi gerekir. Bilgi eksikliğinin ivedilikle giderilmesi ve partinin yeniden eski dinamizmine kavuşması gerekir. Bu olmazsa ikinci bir yenilginin yerel seçimlerde olmasının sonuçlarını düşünmek dahi istemiyorum. Bir noktaya daha dikkatinizi çekmek isterim. Kılıçdaroğlu’nun SZC TV konuşması, işin özünü kaçırdığını göstermektedir. Konuşma bana meşhur matematikçi hikâyesini hatırlattı. Konuşma sırasında verdiği tüm rakamsal bilgiler doğru ama bir işe yaramıyor. (Faruk R. Ergül) Seçim sürecindeki haksız rekabet, hileli oy konusu vs. çok büyük bir dengesizlik vardı. Ancak bunlar sürpriz değildi. Burada konu buna ne kadar hazırlıklı olunduğu idi. CHP’nin bunlar karşısında çok zayıf kaldığını çıktığı kantar gösterdi. AKP’de 12 milyon kayıtlı üye var ve bir haftada 50 milyon insana ulaşma kapasiteleri var. (Para gücü vs. bunlar ayrı.) Beklerim ki CHP de 10 milyon kayıtlı ve görevlendirilmiş, gönüllü tabanı üzerinde yapılansın. CHP’nin tek gücü motivasyonlu yaygın örgütlülüktür. Sermayesi bu olmalı. Umarım geç de olsa bu yönde yapılanmaya gidilir. (Ertunga Ardeniz) Aylar önce bir yazınızda güvenlik kaygısının öne çıkarılacağını yazmıştınız. Öngörünüz doğru çıktı. Seçim yenilgisinin birkaç önemli nedeni var: CHP yüz yıllık bir parti, örgütlerin de doğal bir ömrü var. Yaşı ilerledikçe giderek kurumsallaşırken öte yandan esnekliğini kaybetmeye başladı (rigor mortis). Mesela seçime AKP tüm teşkilatıyla hazır gelmişti oysa Millet İttifakı bileşenlerindeki kopukluk gözle görülebiliyordu. Hantal yapı ve hantal liderler görüntüsü AKP’nin işine yaradı (güven ve istikrar). Çağına uygun esnek ağ yapısı kurulamadı, seçmenle semtinde buluşmak miting yapmaktan daha etkiliydi. Biz nasıl olsa kazanacağız, bu ekonomi bunları götürür havası rehavet yarattı. Muhalefet anlık taktik ve strateji değişikliklerine hazır değildi (hantallık). “İşgalci/terörist” yaftalamalarına ani yanıtlar üretemedi. (Dr. Boray Uğraş)",https://www.cumhuriyet.com.tr/yazarlar/orhan-bursali/okurlar-chpye-ve-sorunlarina-bakiyor-2090085
Orhan Bursalı,Yeni bir strateji ve yeni bir bakışla başlamak,05 Haziran 2023 Pazartesi,"Yenilgi üzerine yazmayı sevmem. Suçlamayı da. Ama geçmişten ders çıkarmak da şart. CHP-Kılıçdaroğlu bir seçim stratejisi izledi, bu stratejinin sonuç vereceği, verebileceği konusunda genel bir kanaat oluştu. Bu stratejinin ana hatlarını: 1- CHP’yi eski kabuğundan çıkarıp çok daha geniş kitlelerle buluşturmak, 2- Bunu yaparken aynı zamanda bu iktidardan ciddi zarar gören muhalif grup ve partilerle doğrudan ve dolaylı ittifaklar kurmak, 3- Bu ittifakları, iktidara gelindiğinde nelerin yapılacağı konusunda temel belgelere bağlamak… olarak nitelendirebiliriz. Kılıçdaroğlu’nun ana stratejisi başından beri bu oldu. Bu kapsamda, Kılıçdaroğlu’nun CHP’yi tamamen köklerinden kopardığı ve dönüştürdüğü konusunda eleştiriler yapıldı. Taktiksel-siyasal yanlışlar yapılmış olabilir ama ben öyle düşünmüyorum. Partiye ait köklü belgeler ortada. Çok güçlü merkezi ve büyük bir otoriterlik temelinde inşa edilmiş bir iktidar ve devlete karşı, CHP’nin tek başına başarı kazanamayacağı açık seçik görünüyordu. Bu bakımdan iktidara karşı büyük bir güçbirliği inşası kaçınılmazdı. Böyle bir inşa sürecinin zorlukları yaşandı, diğer partiler CHP kadar inanmış ve hazırlıklı değildi. Süreç uzadı. Sorunlar, pazarlıklar-engeller çıktı. Bu ittifak inşası bekleneni veremedi denebilir. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Küçük partilerin AKP’den memnun olmayan kitleleri alacakları varsayımı doğru çıkmadı. Bunun birkaç nedeni olabilir ama en önemli nokta olarak belki de bu partilerin yeni kuruluşlar ve yeterli bir seçmen kitlesine ve gücüne ulaşmamış olmaları, düşünülebilir. AKP seçmeni merkezde kalmayı tercih etti. Bu tercihin nedenleri üzerine yazmıştım, daha da yazılabilir. Bu zayıf güçlerle milletvekili pazarlıkları, beklenti gerçekleşmeyince, CHP’nin aleyhine sonuçlandı, kaybeden CHP kazanan ittifak içindeki küçükler oldu. Süreç boyunca tartışma konusu Kılıçdaroğlu ve Alevi kimliği oldu (CHP içinde de). Buradan “kazanamaz” sonucu üretildi. Bu yer yer kampanyaya dönüştü, İYİ Parti bu nedenle koptu; partinin önde gelenleri Kılıçdaroğlu’nun yanlış aday olduğunu ve kazanamayacağını sık sık dile getirdiler. Muhalefetin bizzat kendisinin kazanamaz dediği adaya, bir kısım seçmenin güven beslemesini ne kadar beklemek gerekir, bilemiyorum. CHP içinden ve dışından, İYİ Parti’den, Mansur Yavaş veya Ekrem İmamoğlu’nun Kılıçdaroğlu’na karşı rakip adaylar olarak sahneye sürülmesi de giderek kendi liderliğini inşa eden ve adaylığı kesinleşmekte olan Kılıçdaroğlu’na güveni sorgulatıcı oldu. Sonuçta, Yavaş ve İmamoğlu’nun başkanlığın yardımcıları düzeyine yükseltilmeleri de para etmedi. Oysa bu üçlü ile seçimin kazanılmasına mutlak gözüyle bakılıyordu, ben dahil. En azından yüzde 51 oyla kazanabileceğini düşündüm. Fakat bazen kırılan vazoyu ne kadar tamir etsen de olmuyor. Kılıçdaroğlu aday gösterilmeseydi, seçimi muhalefet kazanır mıydı? Yukarıda yaşadığımız süreci göz önüne alırsak evet demek zor. Bu, zor ama bilmiyoruz demektir. Nedenine gelince: Saray’ın seçimi, sandık öncesinden, kendine seçmen yaratarak kazanma stratejisini kurduğunu görüyoruz. Sadece İstanbul’da 10 yıl içinde vatandaşlık karşılığı 275 bin ev satılmış yabancılara. Bu en az 1 milyon AKP seçmeni demek. 4 ile 5 ile çarparsanız 1.5 milyonu bulursunuz... Ne kadar mültecinin vatandaş yapıldığına ilişkin sayılar havada uçuşuyor, bilmiyoruz. Nüfustan fazla artan seçmen sayısı dillendiriliyor. Tüm nüfusu ve kütüğü kontrol altına alan, dışarıdan kimsenin kontrol edemeyeceği bir vatandaşlık kaydı kuydu var. Deprem bölgesinde tam neler oldu, bilmiyoruz. Seçimi kazanmak için her şeyi yapabilecek bir partinin, doğal nüfusumuz dışında seçmen sayısı ile oynamayacağını düşünmek safdillik olur. CHP ve müttefikleri bunları izleyemedi, “Yüzde 5 farklı kazanmalıyız” diyerek bu oyunu telafi edeceğini sandı. Yapabileceği ne vardı, onu da bilmiyoruz. AKP tüm bunları da cebine koydu seçime giderken. Konuyu sürdüreceğim, tabii CHP’ye de döneceğim yeniden.",https://www.cumhuriyet.com.tr/yazarlar/orhan-bursali/yeni-bir-strateji-ve-yeni-bir-bakisla-baslamak-2087678
Orhan Bursalı,Epey tatilden sonra: Antibiyotiklerin etkisi yazılmalı,13 Temmuz 2023 Perşembe,"Merhaba yeniden... Önce bir haftalık tatil, arkasından Bulut Tümer Bursalı’nın Danimarka Kraliyet Güzel Sanatlar Akademisi Mimarlık Bölümü’nden yüksek lisansla mezuniyet törenine gidiş... Döndükten bir hafta sonra da tüm solunum yollarının bakteri ve/veya virüslerle istilası... İşte uzun süren bu oldu. Sözde tatile çıktım! Zavallı bronşlar/akciğerler, istilacıları dışarı atmak ve normal solunum görevlerini yapabilmek için çırpınıp durdular. Ben de birkaç gün şiddetli öksürükle onlara yardımcı olmaya çalıştım tabii, onlar mı ana eziyeti çektiler yoksa ben mi, sorusuna tabii ki akciğerler, sinüsler, tüm solunum yolları derim. Dert onlarındı! Doktorum Prof. Dr. Sabriye Demirci’nin kontrolünde, adamızdaki birkaç yıl önce yenilenmiş hastanesinde gece nöbetindeki doktorların ihtimamına ve görevlerini çok iyi yapmalarına tanıklık ettim. Gece röntgen bile çekildi, kan değerlerine bakıldı, kandaki oksijen değerlerine geri dönüş sağlandı, iki farklı antibiyotikle hadi bakalım eve dediler. Nöbetçi eczaneden ilaçları hemen aldık tabii. Ada böyle bir yer, her şey bir arada! Nerede o eski tek antibiyotikli zamanlar! Kötü kullanımı, sık ve gereksiz kullanımı nedeniyle, hastalık yapan ajanlar; antibiyotikleri hızla tanıyor ve etkilerinden kaçmanın yollarını, onları etkisizleştirmeyi ve etkisini düşürmeyi öğreniyorlar. Yani direnç kazanıyorlar antibiyotiklere karşı. Bu nedenle çeşitli antibiyotik bileşimleri, benim vakamda olduğu gibi uygulanıyor. Öyle olmazsa böyle, böyle olmazsa şöyle... Neyse hastanedeki doktorların deneyim kazanmaları ile sonuç veren bir kombinasyonla ayaktayım. Virüs müydü, bakteri mi esas etken, bilmiyoruz. Böyle şeyler test edilmiyor. Solunum yollarını istila eden virüslerde, antibiyotiğin bir etkisi yok. Virüsün yaşam döngüsü içinde yok olması gerekir. Bunun için, solunum yollarından atılmasını kolaylaştırıcı antibiyotik olmayan ilaçlar veriliyor. Eğer antibiyotik almasaydım ne olurdu bilmiyorum? Doktorlar virüs olsa bile yan etkilerinden endişe duyarak antibiyotiği veriyorlar. Belki bu sayede 10 gün içinde ayağa kalktım.(1) Hastalığından bize ne diyebilirsiniz, haklısınız da ama bu yazıyı antibiyotiklerin etkisi konusunda prospektüslerindeki eksikliği dile getirmek için yazıyorum. Prospektüslerde her şey var, okusanız ilaçları atasınız gelir hatta! Fakat etkisi konusunda bilgi sıfır. Bazı antibiyotikler belki de nüfusun yüzde 20’sini ancak etkileyebilir duruma geldi. Bu durumda boşuna reçete ediliyor, para ödeniyor. İnsanlara da yazık! Sonuçta zararları da var. Etkisinin araştırılması gerekli... Ve bunlar da prospektüse yazılmalı veya etkisini yitirmişler reçete edilmemeli. Antibiyotiklerin direnç kazanması dünyanın sorunu. Türkiye’nin giderek daha büyük sorunu oluyor. Pazar günü yazılara devam... (1) Bu ilaçların keşfi, insanların uzun yaşamasını sağladı. Antibiyotikler Alexander Fleming’in 1928’de penisilini keşfiyle başladı. Tıbbın en büyüklerinin belki de başında geliyor çünkü büyük toplumsal sonuçları oldu. Keşfe rağmen ilaç haline getirilmesi ve üretilmesi için 10-12 yıl daha beklenecekti. Bu son aşamada katkısı olanları da burada büyük bir saygı ile analım. Bu konuda Osman Bahadır arkadaşımın yazısında ayrıntıları okuyabilirsiniz. (https://sarkac.org/2019/06/penisilinin-kesfi/)",https://www.cumhuriyet.com.tr/yazarlar/orhan-bursali/epey-tatilden-sonra-antibiyotiklerin-etkisi-yazilmali-2098781
Orhan Bursalı,Aziz Sancar’dan ülkeye ve siyasete 8 maddede bilim dersi,16 Temmuz 2023 Pazar,"Haziran’ın ilk haftasında Aziz Sancar Semerkant’ta Türk Devletleri Teşkilatı Türk Üniversiteler Birliği Rektörler Özel Toplantısı’nda 7 Haziran’da bir konuşma yapmıştı. Konuşmayı tam metin yayımlamayı HBT’ye bırakırken özellikle bilimde neler yapılması gerektiği konusunda 8 maddelik görüşlerini, aslına sadık kalarak burada özetleyeceğim. Bu saptamaların ülkemizin yönetimi ve siyaset dünyamız için ne kadar uyarıcı olacağını bilmiyorum. Ama bu ülke, ancak Sancar’ın bilimsel saptamalarından öğrenecektir. Sancar’a siyaset vitrin mankeni gözüyle bakmamalı. Önce konuşma özeti sonra 8 madde. *** “Biz büyük medeniyetler yaratmış büyük Türk milletiyiz. Ya, ben niye Nobel kazanan ilk Türk olayım? 750 ile 1250 yılları arasında Türk dünyası bilim dünyasının merkeziydi. Ama bir sürü nedenlerle sonra bilim yapmayı bıraktık ve Avrupa, ABD bizi geçti. Bunu çözmemiz lazım. Türklerin son 500 yılda bilime doğru dürüst katkı yapamadığı ortada. Peki neden? Bazı insanlar buna ‘zeki olmadığınız için’ yanıtını verir. Ancak bilim yapmak genetik veya zekâ meselesi değil, gelenek meselesidir. Yahudi kardeşlerimiz dünya nüfusunun yüzde 0.2’sini teşkil ediyor ve yüzde 20 bilim Nobellerini almışlardır. Onlar diğer insanlardan daha üstün zekâlı mı? Onların kültüründe bilime, eğitime önem veriliyor. Biz de bunu bir gelenek haline getirmeli ve çocuklarımıza erken yaşta aşılamalıyız. Teknoloji önemli, fakat temel bilim olmadan teknoloji olmaz. Avrupa’dan, Amerika’dan makine alıp, ben teknoloji yapıyorum, ben patent aldım ile ne Türkiye ne Türk dünyası yükselir. Eğer yabancılar tarafından yönetilmek istemiyorsak bilimde kuvvetli olmalıyız. Unutmamalıyız ki biz çalıştığımız, ürettiğimiz sürece üstün olacağız. Stoklarla Sınırlı Fırsatlar Yüzlerce Ürün Vivense Şimdi Satın Al Türk dünyasında bilimsel geri kalmışlığın birçok kurumsal ve sosyal nedenleri vardır. Fakat anladığım o ki, maddi yatırım yapmaktan öte bir bilim ortamı geliştirmek lazım. Uluğ Bey, İbn-i Sina, El Biruni yoktan ortaya çıkmadılar, o zaman Türk dünyasında bir bilim ortamı vardı, yüzlerce başarılı bilim insanı vardı, bilime önem veriliyordu. Türk dünyasında bilimi geliştirmek, dünyayla yarışmak için neler yapmamız gerektiğini naçizane kendi gözlemlerime dayanarak özetlemek istiyorum. Birincisi, bilim, adaletin, özgür düşüncenin ve sorgulamanın olduğu ortamlarda yeşerir. Bunu unutmamak ve çocuklarımızı bu ruhla, bu alışkanlıkla büyütmemiz lazım, onlara bu ortamı sağlamamız lazım. Bilimde özgür düşünce çok önemli. Ben Türk cumhuriyetlerine gittiğimde beni merasimle karşılıyorsunuz. İnsan olarak, tabii bu hoşuma gidiyor. Fakat bunlar bilimde olmaz. Benim yanımda çalışan en başarılı bilim adamları, yetiştirdiğim en başarılı öğrenciler benimle münakaşa eden öğrenciler olmuştur. O bakımdan, özellikle genç çocuklarımıza özgür düşünmeyi ve yaşlıların, benim gibilerin söylediklerini sorgulamayı öğretmeliyiz. İkincisi, temel bilime öncelik vermeliyiz. Bizim temel bilimlere yatırım yapmamız, temel bilim yapan çocuklarımızı desteklememiz, onlara özgüven vermemiz lazım. Üçüncüsü, kız ve erkek çocuklarımıza aynı eğitim fırsatı vermeliyiz. Bunun bütün Türk toplumlarında, özellikle de Türkiye Cumhuriyeti’nde bir sorun olduğunun farkındayım. Bunu çözemezsek, toplumumuzun yarısını oluşturan kadınlarımızın potansiyelinden kalkınma yolunda yararlanamayız, bu potansiyeli gerçekleştiren toplumlarla yarışamayız. Dördüncüsü, bilim, deney yapmakla öğrenilir. Amerika’ya geldiğimde Türkiye eğitim ve teorik bilim açısından beni çok iyi yetiştirmişti. Fakat deney yapma konusunda eksikliklerim vardı. Bunu erken yaşlarda çocuklarımıza öğretmemiz lazım. Bu alışkanlık haline gelmeli, yaparak öğrenilmelidir. Beşincisi, politika ve din bilime karıştırılıyor. Politika ve din ile bilim kurumları amaç ve yöntem açısından birbirlerinden ayrışıyor. Bunları birbirine karıştırısanız bundan hem dini inancı olan bilim insanları dışlanır hem de bilim zarar görür, güvenilirliğini kaybeder, gelişemez. Keza, bilim adamlarını din ve politikanın dışında tutmak lazım. Din ve politika bilim adamlarının işine karışırsa, sonuç bilimin ortadan kalkması olur! Altıncısı, bilim adamlarına liyakate dayalı imkân sağlanmalıdır. Onları tayin etmek, terfi ettirmek için tek kriter liyakat olmalıdır. Mesela benim çalıştığım Amerika’da dün yaptığına bakmazlar. Nobel’i alındıktan sonra yayına gönderdiğim ilk makalem reddedildi.* Amerika’da çalışacaksınız, durmadan çalışacaksınız ve bir şeyler bulacaksınız. Bunun ölçüsü budur. Ne bilim adamları dinler ne de bilimsel faaliyetlere fon sağlayan Amerikan Sağlık Bakanlığı gibi kurumlar. Bilimle ilgili görevlere atamalarda da yine buna bakılır, dünyadan ve Amerika’dan en iyilerin bu görevlere getirilmesine çalışılıyor. Yedincisi, insanlar bilim yapmaya başladıktan sonra onlara özgürlük vereceksiniz, ‘Şunu yap, bunu yap’ demeyeceksiniz. Bilimadamı özgürlük ister. Onların bir şeye merakı olur ve onu takip eder. O, madem hayatını buna adamış, mutlaka insanlığa faydalı bir şeyler yapacaktır. Sekizincisi, bilim yaparken ben burada yalnız kendimi değil, Türk milletini temsil ediyorum diye düşündüm.”",https://www.cumhuriyet.com.tr/yazarlar/orhan-bursali/aziz-sancardan-ulkeye-ve-siyasete-8-maddede-bilim-ders-2099672
Orhan Bursalı,"Aziz Sancar ile Ankara’da, haberler iyi!",04 Haziran 2023 Pazar,"Sancar iki gün önce e-posta attı, Ankara’ya geliyorum iki günlüğüne, gel birlikte Anıtkabir’e gidelim... Her gelişinde gider. Bu birlikte üçüncü ziyaretimiz olacaktı. Şüphesiz ki acele ver elini Ankara, merak ettiklerim de var. Beyin tümörüne karşı geliştirdiği yöntemin de sonuçlarını izliyorum başından beri. Büyük olay! Neler oluyordu? Niye geldiğine gelince, dün Türk cumhuriyetlerinin başkanlarıyla Ankara’da yemek vardı Erdoğan’ın yeniden cumhurbaşkanı seçilmesi şerefine. Sancar’ı da Selçuk Bayraktar davet etmiş. Bugünkü (dünkü) programı dolu, Meclis, Külliye ve akşam yemeği. Ertesi gün de dönüyor. Buluştuk sabah, apar topar Anıtkabir, Aslanlı Yol’dan yürüdük. Erdoğan da ekibiyle gidecek, onlardan önce gezmeliyiz. Kalabalık, çocuklar, okul öğrencileri, başı açıklar-kapalılar, Eskişehir ve başka yerlerden gelen sınıflar, aileler, baktım bir Türkiye fotoğrafı. Saygı duruşundan sonra her gelişinde İsmet İnönü’nün kabrini de ziyaret eder. Tekrarladık tabii, duasını etti. Sancar’a kalabalığı göstererek “Bu fotoğraf çok önemli, artık milletin üzerinde birleştiği en önemli kişi ve konu bu, çok sevindirici, siyasetin ve Atatürk aleyhine her şeyin çöktüğü ve önemsizleştiği bir atmosfer” dedim. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Anıtkabir Ankaralılar dahil herkesin gezi alanına dönüşmüş durumda, bir sosyal etkinlik yeri aynı zamanda! Sancar’ı sanki tanımayan kimse yok, çocuklar dahil. Kalabalıklar halinde geliyorlar, fotoğraf çektiriyorlar, ana baba çocuklarını Sancar’ın yanına itiyor. Onlar için büyük anı... Sonra toplu alkışlar, hiçbir şey yapay değil, doğal bir sevgi. Sancar bir gurur kaynağı. İktidarı düşünüyorum, aklımda soru, iktidarın üniversiteler ve bilim açısından Sancar’dan öğreneceği hiçbir şey yok mu? Mesela Erdoğan, Aziz Hoca’ya “Ya Aziz, bilimsel liyakatlarına değil de bize yakınlıklarına göre rektör atıyoruz, sizin orada dünyada bu işler nasıl oluyor” diye sormaz mı? Hayır, bu sorunun yanıtını çok iyi bildiklerini biliyorum. Sancar teknofestlere katılıyor (iyi bir şey) ve önemli siyasi anlarda davet ediliyor (Gereği ne!?). Aziz hoca ülkesine çok bağlı bir insan, her zaman olmasa da böyle davetlere geliyor. Açtı telefonunu, “Bak sana ne göstereceğim” dedi. Bir fotoğraf. Kuzey Karolina Üniversitesi yönetimi, Sancar’a Nobel Ödülü kazandıran DNA onarımının nasıl gerçekleştiği konusundaki araştırma makalesinin yayımlanmasının 40. yılında, makalenin “ikili kesim mekanizmasını” üniversite duvarına simgesel resmetmiş. DNA onarım mekanizması, DNA’mızda çevresel ve genetik nedenlerle oluşan hasarlı bölgeleri, 12’lik nükleotitler halinde kesip çıkarıyor ve yerlerine hasarsızları koyuyor. Hayatımız sürüyor. Bu kesim mekanizmasının şekli, o ünlü makalede figüratif olarak var. Bu makalenin yayımlanması konusunun da çok ilginç, Sancar’a iki hafta psikolojik/psikiyatrik tedavi gördüren bir hikâyesi var, ki bunu sonra anlatacağım. Bilimde neler oluyor neler! İlk kez 21 Ağustos 2022 tarihli yazımda duyurduğum “Aziz Sancar büyük bir keşfe daha imza attı” konusunun peşindeyim. Sancar laboratuvarda raslantısal olarak, bilimcilerin çok sık kullandığı EdU molekülünün zehirleyici etkisini ve ayrıca bu molekülün bariyerleri aşarak beyne ulaştığını keşfetmişti. Bana geçen yıl “Bu çok sürpriz bir buluş, büyük rastlantı, başka bir deney yaparken birden bizi şok eden çok farklı bir olay karşımıza çıktı” demişti. Beyin kanserlerinin, özellikle glioblatoma tümörlerinin tedavisi çok zor. Sancar, basit anlatırsam “Acaba bu molekülü bu hastaların beynine göndersek, tümörü zehirleyerek yok eder mi?” düşüncesini ortaya attı. Tabii önce fare deneylerine, bu konuda uzman bir başka üniversitede profesörle başladılar. Lafı uzatmayacağım, sordum tabii ki. “Henüz deney süreci tamamlanmadı. Ama olumlu sonuçlar gözleniyor” dedi. Erkenden oldubitti demek bilimle hiç uyuşmaz. Sonu hayal kırıklığı olur. Bekleyeceğiz. Sancar çok temkinlidir. Çünkü farelerde çok iyi sonuçlar alınsa bile, insan deneyleri bilinmiyor. Ama hissettiğim ve umudum, deneylerin bu noktaya gelebileceği. İz üzerindeyim, çok da uzun sürmez...",https://www.cumhuriyet.com.tr/yazarlar/orhan-bursali/aziz-sancar-ile-ankarada-haberler-iyi-2087449
Orhan Bursalı,Beklenen cinayet ‘Kırmızı Çarşamba!’ ve Kemal Bey’in yapmadığı şey!,08 Haziran 2023 Perşembe,"Tabii ki Erdoğan’dan bahsediyoruz. Doları güçlerinin yettiği kadar tuttular, yeni hükümet ve Mehmet Şimşek ile birlikte zincirlerini kopardı ve dörtnala koşmaya başladı. Artık, doları tutacak dolarları da kalmadı diyebilirsiniz veya tutmaya gerek kalmadı. Millete atılan ve milletin çoğunluğunun da adeta bilerek yediği veya tamamen yalanlarla kandırıldığı seçim süreci sonunda, kestirildiği gibi pahalılık aldı başını gidiyor. İktidar bilerek ve isteyerek ekonomiyi bu noktaya getirdi. Çünkü daha iki yıl önceden yapabilecekleri bir şey olmadığını gördüler. Doları tutmak için yüz milyonlarca dolar satmaya başladılar. Ekonominin dolar üretmezken, tam tersine dolar yiyen bir ekonomi yaratmışken, işin sonunda dolar satarak doların / Avro’nun artışını durdurabilecekleri gibi bir sanal dünya yarattılar. Bu ancak şöyle mümkün olabilirdi: Bir kaynaktan sonsuz bir döviz akışınız olacak ülkeye. Veya oturup kazanamadığınız doları kendi merkez bankası matbaalarınızda basacaksınız. Böyle bir “saadet zinciri” yok. Evet, 21 yıldır biriktirilen ve varlığından bahsedilen, kim bilir hangi emin kişiler, ortamlar, kardeş yabancı bankalarda depo edilen on milyarlarca doların ülkeye topluca geri getirilmesi de olabilirdi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama öyle bir şey olabilir miydi, iflas ekonomisinin cezasını tabii ki halk çekecekti. Ve buradan da yeni paralar kazanılacaktı. 5 yıl daha soyguna devam. Dış borçla dönen ekonomi bir yerden kopar. Seçim sonucuna iyi denk getirdiler valla: Bingo! Aslında bu dolar cinayetinin işleneceğini herkes biliyordu, “Kırmızı Pazartesi” değil ama “Kırmızı Çarşamba”ya denk geldi. Hayatım bu ekonominin çöküş döngüsü veya sarmalı içinde yaşamakla geçti. Yeter yahu! Ve ülkede ciddi bir planlama ile orta ve uzun vadede ülkeyi bu periyodik çöküş ekonomisinden kurtaracak bir Allah’ın kulu veya partisi olmadı. Söyleyeyim olacağı yok, olmayacak... Hele bugünden sonra kimse böyle bir hayal kurmasın. Bu ekonomik hayali bir kenara bırakın, ülkenin üzerine çöken ceberut anlayış, insan hak ve özgürlükleri, adaleti, hak ve hukuku, demokrasi, yargıyı, eşitliği, sevgisi, işte ne varsa hepsini de silip süpürdü. Erdoğan cumhurbaşkanı ya, tabii ki “Halkım, hata yaptık” demeyecek, büyük ekonomistliğine toz kondurmayacak. Yine en büyük ekonomist olarak ülkeyi sözde bu açmazdan kurtarma umuduyla, daha kısa bir zaman önce hakkında olmadık şeyler söylediği Mehmet Şimşek’i ekonominin başına getirecek. Başka ne yapsın! Halka en büyük kötülükleri yapacak bir isim, nasılsa, “Ey halkım ben değil o yapıyor tüm bunları” diyebilir... CHP üzerine yazıyorum ya: CHP başkanı ve muhalefetin ortak cumhurbaşkanı adayı Kemal Kılıçdaroğlu seçimi kaybettikten sonra hemen ertesi günü halkın karşısına çıkıp hesap ve her türlü soruya içtenlikle hiçbir şey saklamadan yanıt vermeliydi. Sohbet ettiğimiz arkadaşlar özellikle buna işaret ediyorlar. Hak veriyorum. Kılıçdaroğlu bunu yapmadı. Şüphesiz bir hesap verme olacaktı. İstifası da sorulacaktı şüphesiz ki... Orada tüm eleştirileri dikkate alacağını ve görevinin sağlıklı bir şekilde CHP’yi kurultaya götürmek ve yeni kadrolar ile yeni lider adaylarının demokratik bir yarış içinde seçimi için ortamı hazırlamak olduğunu belirtmeliydi. Halkla bütünleşmek bunu gerektiriyordu ama seçmenin derin hayal kırıklığından doğan şiddeti şimdi CHP’ye ve kendisine yönelik yıkıcılığa dönüştü. Bu hata neden ve nasıl yapıldı bilmiyorum. Akla, önceki seçimde “adam kazandı” hikâyesinin tekrarı geliyor. Salı yazımda Özgür Özel’in Kemal Bey’in istifasını isteyenlerin altını kazıyın altından AKP çıkar sözünü eleştirmiştim. Özgür Bey, gerçekten AKP’li olan somut bazıları için bunu söylemiş. Düzeltirim. Gerçekten de olay CHP yıkıcılığına dönüşüyor. Samimiyet, özür, halkı tatmin edecek eylemlerle partiyi bu açmazdan kurtarmaları gerekir. Manipülasyonlardan arınmış demokratik bir kurultay yolculuğu şart.",https://www.cumhuriyet.com.tr/yazarlar/orhan-bursali/beklenen-cinayet-kirmizi-carsamba-ve-kemal-beyin-yapmadigi-sey-2088677
Orhan Bursalı,Demirtaş değişimin kapısını araladı; İmamoğlu başkanlık arayışında,01 Haziran 2023 Perşembe,"Cumhuriyet Halk Partisi’ndeki değişimi, yenilenmeyi ve yerel seçimlere doğru olabilecekleri anlamaya ve tartışmaya çalışırken Selahattin Demirtaş’ın aktif siyaseti bıraktığı açıklaması, siyasete yeni bir açılım ve tartışma getirdi. HDP/Yeşil Sol Parti’nin seçimlerde önemli oy kaybı, umulan başarıyı gösterememesi Demirtaş’ın bu kararında etkili oldu. Peki, Demirtaş neden kendini bu gerileyişten sorumlu tutarak aktif siyasetten çekildi? Demirtaş, hapishanede olmasına rağmen gerçekten de aktif siyaset sürdürüyor, politika öneriyor, HDP/Yeşil Sol Parti’ye yol gösteriyor, iktidarı eleştiriyor, meydan okuyor ve seçmeni sandığa çağırıyordu. Yani sanki dışarıdaymış gibi eylemli politika yürütüyordu. Demirtaş’taki heyecan HDP liderlerinde pek de yankı bulmuyordu. Bir süredir HDP içinde önemli görüş ayrılıkları gündemdeydi. Demirtaş’ın önerdiği politikalarını ve söylemlerini izleyenler, HDP’yi Türkiye sorunlarına odaklı bir partiye dönüştürme iradesini gözlemliyordu. HDP’nin Demirtaş konusunda yeterince veya gereği kadar sahiplendiğini söylemek de söz konusu değil. Demirtaş tek başına bir parti gibi kalmıştı Edirne’de. Halk TV’de Seyhan Avşar HDP içinde farklı görüşte olanlardan aldığı izlenimleriyle HDP içinde yaşananları dışa aktardı. Bir kısmı “Fazla büyütmeyin, önemli değil, aktif siyasetten ayrılması, partide zaten bir görevi yok, normal bu kararı alması” derken Demirtaş görüşüne yakın olanların da Demirtaş’ın partiye gönderdiği düzenli politika mektuplarının pek de dikkate alınmadığını, kendisine sadece kuru “teşekkür” edildiğini belirtiyordu. Türkiye’de Bahçeli Evler İçin Havuz Temizliği İpuçları 2025 LocalPlan Şimdi Keşfet Kürt siyasi hareketi içinde öteden beri bilinen önemli görüş ayrılığı, Demirtaş’ın aktif siyasetten ayrılma kararı ile yeni bir aşamaya geldi. Aslında Demirtaş “aktif siyasetten” derken HDP’ye bugüne kadar yaptığı önerilerin dikkate alınmadığını ve bunun seçim sonuçlarında da görüldüğünü kastederek, HDP ile bu tür bağını kopardığını, yani önerilerde bulunmayacağını söylüyor olabilir. Demirtaş aktif siyaseti bırakacak bir insan değil. Bugün yayımlanacak olan mektubunda da seçim sonuçları perspektifinden hareket ederek HDP veya Yeşil Sol Parti’nin neden başarısız olduğuna ilişkin kendi gerekçelerini okuyor olacağız. Zaten bunun ilk işaretini, önceki sosyal medya paylaşımında vermişti: Yöresel bir dernek gibi çalıştılar! Bu ifade bile çok şey açıklıyor. Yöre’den kastettiği belirli bir Kürt nüfusun yaşadığı bölge olsa gerek. Oysa tüm Türkiye politikanın kapsama alanıdır. HDP’deki iki farklı görüşün ayrımı biliniyor. Demirtaş şimdi yeni hamlesiyle bu ayrımı keskinleştirecek bir meydan okumaya soyundu. Seçimlerde Saray’ın muhalefete, Millet İttifakı’na, Kılıçdaroğlu’na haksız hukuksuz olarak, teröristlerle işbirliği suçlaması ile seçimi çekip almasında önemli rolü olduğunu görüyor ve söylüyorsak seçimin kaybedilmesinde bu suçlamanın etkisini, üstelik kendisine de yönelik olarak Demirtaş, gayet keskin bir politik davranışla görerek ortaya koyuyor, diyebiliriz. Evet, bir yenilenmenin kapısını ilk açan Demirtaş oldu. Umarım özgürlüğüne tez elden kavuşur. İstanbul Büyükşehir Belediye Başkanlığı’nı kastederek soruyorum. Öyle görüyorum ki Ekrem İmamoğlu siyaset olarak kendisine CHP liderliğine uzanan bir yol açıldığı kanaatinde. Cumhurbaşkanı yardımcılığı adaylığıyla zaten belediye başkanlığı adaylığı sürecini bitirdiğini ortaya koymuştu. Şimdi CHP’de özellikle yerel seçim sonrası yenilenmenin kendisine yeni bir fırsat yarattığını görüyor. Saray, seçimlere giderken Ekrem Bey’i belediye başkanlığında tutar mı, yoksa uydurduğu ve dünyanın en siyasi ayıp, en sahte, en utanmaz suçlamasıyla açtırdığı dava ve aldırdığı kararı kısa sürede uygulamaya geçirtir ve İmamoğlu’nu başkanlıktan alır mı... Durum, yerel seçimlere giderken Ekrem Bey’i orada tutmayacağının işaretlerini veriyor. 5 yıl daha iktidarda olacağı hesabıyla yargısının bağımsız ve adaletli bir karar vermesini beklemiyorum. (Umarım sürpriz olur!) Saray, CHP’nin içini de karıştırmak istiyor. Bu başka bir değerlendirme konusu, CHP ile birlikte... Bakalım.",https://www.cumhuriyet.com.tr/yazarlar/orhan-bursali/demirtas-degisimin-kapisini-araladi-imamoglu-baskanlik-arayisinda-2086606
Orhan Bursalı,Sayımız 1202; Payımız yüzde 0.6,11 Haziran 2023 Pazar,"Bu nedir diyeceksiniz... Dünyada en etkili 200 bin bilim insanı içinde yer alan bilim insanı sayımız ve toplamdaki payımız. Çok geniş bir araştırmayı sunuyor bu haftaki Herkese Bilim Teknoloji dergisi, Prof. Dr. Ata Utku Akçıl’ın emeğine saygıyla. Çok kapsamlı, tüm dünyadaki bilim insanlarının başarılarını belirli kriterlere göre araştıran, dünyanın sayılı üniversitelerinden Stanford araştırmacıları 3 yıldır dünyanın en etkili bilim insanlarını sıralayan listeler hazırlıyor ve yayımlıyor. Tam 7 milyon bilim insanı gözden geçiriliyor. Tabii araştırmacılar “bilim insanı” kimliği ile araştırma yapan, patent alan, etkili dergilerde makalelerini yayımlayanları dikkate alıyor. Akademik titri olup da dişe dokunur bir şey yapmayanların bu listelerde esamesi bile okunmuyor. Üniversitenin son listesinde dikkate alınan “nitelikli yayın sayısı, yayınların yer aldığı derginin etkisi, patent sayısı, yapılan atıf sayısı, h-indeks, hm-indeks, makale sayısı, atıf alan makale sayısı ve yayımlandığı derginin etkisi gibi uluslararası ölçütler” kullanılıyor. Bilim insanlarının “yıllık etki” kategorisinde incelenmeleri sonucu 200 bin kişi değerlendirildi veya öne çıktı. Bu bilim insanları; dünya biliminin önde gelenleri, bilime en çok katkıda bulunanlar. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 200 bin kişilik listede, 1202 bilim insanımız yer alıyor. Yani toplamın yüzde 0.6’sı kadar. Bir de “kariyer boyu etki” kategorisi oluşturulmuş. 195 bin bilim insanı değerlendirilmiş. Bu listeye daha az bilim insanımız girebilmiş: 897. Bu araştırma, “22 bilimsel alan ve 176 alt alana ayrılmış, en az 5 makalesi olan tüm bilim insanları için alana ve alt alana özgü yüzdelikleri” gözeten veri tabanından elde ediliyor. Dergide çeşitli başlıklar altında sıralanan listelere baktığımızda büyük eksikliklerimizi de görüyoruz. Ülkede önemli bilim disiplinlerinde çok az sayıda araştırmacımızın olduğunu, bazı bilim araştırma sektörlerinde hiç olmadığımızı, pek çok alanda zayıf kaldığımızı vb. fark ediyoruz. Yani bazı kişilerimiz ve öbeklerimiz var. Ata Utku Akçıl diyor ki: Yeteneklerimizin geliştirilmesi ve 200 bin kişilik listede “yüzde 1 ve üzeri oranın yakalanması hedeflenmelidir. Bu ise ancak ‘BİLİM’ için yapılacak yatırımlar ve ‘BİLİM’e güven” ile mümkün olacak. Unutulmamalı ki “Her felaket filmi, bilim insanlarına kulak asılmamasıyla başlar ve bu filmin sonu da en acı şekilde tüm canlıları etkiler”. Önce üniversitelerimize layık rektörler atayarak ve özerkliklerini hızla artırarak işe başlayabiliriz. Boğaziçi Üniversitesi’de yaşananlar bilime teşvik değil bilimi baltalamak. Mezarını kazıyoruz! İktidar, bu işten hızla vazgeçmeli, kendisi için değil Türkiye ve gelecek için kararlar almalı. Yoksa beş yıl daha kaçan kaçana olacak. 200 bin içindeki sıralarıyla ilk 10 bilimcimiz şunlar: Dumitru Baleanu (496); İlhami Gu¨lçin (677); İsmail Çakmak (734); Mustafa Tu¨rkyılmazoğlu (812); Ahmet Sarı (1321); Metin Sitti (1345); Celal Şengör (2388); Ömer Civalek (2472); Ertuğrul Başar (2522); Fadi Al-Turjman (2609) Bu bilimcilerimizin tam listesi dergide. Mesela çok tanınmış Celal Şengör’ü ele alırsak dünyada tüm listede 2388. sırada ama kendi uzmanlık alanında (jeokimya ve jeofizik olarak geçiyor) dünyada 34., Türkiye’de tüm disiplinler genel sıralamasında 7. Bazı önde gelen bilim insanlarımızın Anadolu üniversitelerinde yayıldığını görüyoruz. Mesela Mustafa Tüzen, çevre bilimci, Tokat’tan, Türkiye tüm disiplinlerde 22. sırada. Cengiz Kaya, Harran’dan, bitki biyolojisi yine Türkiye’de tüm disiplinlerde 56. sırada. Yazılacak çok şey var, en iyisi bir HBT alın, dergi satan bayilerde ve zincir marketlerde. Şu adresten de HBT’nin PDF versiyonunu ve başka sayılarını indirebilirsiniz ve hatta akademik e-kitaplara da bakabilirsiniz: https://abonelik.herkesebilimteknoloji.com/",https://www.cumhuriyet.com.tr/yazarlar/orhan-bursali/sayimiz-1202-payimiz-yuzde-06-2089501
Orhan Bursalı,"Önce kendi gücünü inşa etmezsen, yedek güçler zafer getirmez: Yeni bir strateji ve yeni bir bakışla başlamak - 2",06 Haziran 2023 Salı,"Seçim sonuçlarını geriye doğru değerlendirmede, önemli bir saptama yapmalı: Kılıçdaroğlu ve ekibinin adeta önkabul ile işe koyulduğu nokta, biz CHP olarak bu kadarız, örgüt gücümüz de bu kadar... İttifak kurarak iktidara gelebiliriz. İkinci önerme her durumda doğrudur, dünkü yazımda da belirtmiştim ama kendi gücü ile ilgili saptamayı mutlak bir gerçek veri olarak kabul ederek işe koyulmak yanlıştır. Çünkü ittifakın başarısı veya başarıya ulaşmak, kendi gücünle orantılıdır. İttifakın motoru ne kadar güçlüyse sürükleyiciliği ve hedefe ulaşması da o kadar mümkün olur. Seçim sonuçlarına bakıyoruz: Motor zayıf kaldı. CHP yüzde 25.4 oy aldı. Bazı anketler CHP ile AKP’yi yakınlaştırmışlardı! Hepsi çöpe! Bu yakınlaşmaya hiç inanmadım. CHP yüzde 27’nin üzerinde, en iyisi yüzde 30 oy alsaydı bugün Meclis’te bile başka bir fotoğraf görecektik. Millet İttifakı’nı kurmak için harcanan en değerli yılların bir kısmı veya en azından o kadarı bile CHP’nin halk içinde örgütlenmesine, güçlendirilmesine harcansaydı CHP oyunu yükseltir miydi veya aynı mı kalırdı, bilmiyoruz, harcandı hedeflendi de başarılamadı mı bilmiyoruz. Harika Bir Haber Türkiye’nin En Geniş Kapsamlı İşitme Cihazları Best Hearing Aids Bu bir hedef, öncelik, planlama ve enerji sorunudur. AKP’nin üye sayısının onda birine bile ulaşamıyor CHP. AKP ise geçen yıl üye hedefi koymuştu. AKP’nin mahalle örgütlenmelerine verdiği önemi dünya âlem biliyor. Bu neredeyse güçlü bir çekirdek örgütlenmesi. Hücre örgütlenmeleri gibi! Yani, CHP kendi özgüçlerini ciddi inşa ederek bir gelişme büyüme stratejisini her zaman ilk planda tutmalı. Bunu yaparken CHP tabanında çalışanlarına değer, fırsat ve yükselme vermeli. Yani merkezi yönetim, her şeyi merkezden alacağı kararlarla, atama seçme vb. ile partiyi diri tutabileceğini düşünüyorsa yanılıyor. Motivasyon birinci derecede önemli. Bence tüm milletvekili seçimleri kararlarını, parti liderine bırakmak doğru mudur? Kurulların ve farklı seslerin görüşleri ve önerileriyle, CHP’deki bütünlüğü sağlamak, bugüne kadar CHP içinde pek de dikkat edilen bir konu olmadı. Başka bir nokta daha var: Kılıçdaroğlu ve ekibinin ana hedefi seçmenin büyük kitlesine sahip AKP oldu. Bir kitle partisi için doğru gibi gözükebilir. Başka nereden oy alacağız, sesi yükselecektir. Fakat bu seçmen kitlesine sürekli olarak “şirin” görüntü veren, sağa eğilimli politikalar eleştirisi ciddi şekilde CHP içinde tartışılmalı. Buraya kadar yazının ana fikri: Kendi öz güçlerini inşa edemezsen kazanamaz ve sürükleyici olamazsın. Taviz verirsin, kendi güçlerinden kaybedersin. Sonuçta milletvekili sayısı azalmıştır CHP’nin. Oyunu da artıramıyor. Meclis’te düşülen azınlık, ikinci turun da kaderini belirlemişti. 35.4 oyu görünce ikinci tur için fikrimi soranlara, ilk turda yanlış çıktık, izleyelim oylarımızı kullanalım herkese kullandıralım, bakalım sonuçlara, yanıtı verdim. Ama umudum açıkçası yoktu.",https://www.cumhuriyet.com.tr/yazarlar/orhan-bursali/once-kendi-gucunu-insa-etmezsen-yedek-gucler-zafer-gecirmez-yeni-bir-strateji-ve-yeni-bir-bakisla-baslamak-2-2088044
Orhan Bursalı,CHP’nin yüzde 41’i ve 25’i; neden bu fark?,19 Haziran 2023 Pazartesi,"CHP hayatının en yüksek oyunu Ecevit’in liderliğinde 1977 seçimlerinde almıştı: Yüzde 41.4. Ecevit, CHP liderliğini İnönü’den devraldıktan sonra, partiyi biraz daha sola açmış yeni bir programla 1973 seçimlerine girmişti: “Düzen değişikliği”. Ekonomik kalkınma vaatleri de vardı. Hakça bir düzen kuracaktı. Yüzde 33.3 oy ile Adalet Partisi’ni geride bırakmıştı ama tek başına iktidar olamamış, Erbakan’ın MSP’si ile hükümet kurmuştu. 1977 seçimlerinde Ecevit’in yükselişi sürdü ve zirveye ulaştı: 41.4. Bu seçimlerde “insanca ve hakça bir düzen” umudunu halk benimsemiş ve Karaoğlan yere göğe yazılmaya başlanmıştı. Ecevit’in CHP’si umut olmuştu. Sendikalar, sivil örgütler, aydınlar, öğretmenler hemen her kesimin geniş bir desteğini almıştı. Bu dönemin en karakteristik özelliği, seçimlere çok geniş halk kesiminin ülke çapında propagandaya katılması ve Karaoğlan imajının köylere kadar yerleştirilmesiydi. Yüzde 41.4 oy oranı bir halk hareketinin sonucu olmuştu. Şüphesiz 1974 Kıbrıs çıkarması ve zaferinin rüzgârını da Ecevit arkasına almıştı. Ecevit’in bildirgesi basit, özet, kısa, vurucuydu. Rezil bir düzenin değişmesini öngörüyordu. Fakat Kıbrıs nedeniyle ABD’nin koyduğu ambargolar ekonomiyi çok zora sokmuş, Ecevit yüzde 41.4’üne rağmen tek başına iktidar kuramamıştı. Sivil siyaset iktidar olma açısından çok zayıftı. Demirel’in İkinci Milliyetçi Cephe koalisyonu ayakta duramıyordu, oradan kopan 10 milletvekili ile kurulan Ecevit hükümeti de siyaseten çok zayıftı. Siyasi cinayetler hızla artıyor, ABD orduyu askeri darbeye hazırlıyordu. Türkiye düşmanları, kontrgerilla eylemleri sivil hükümetleri işlemez hale getiriyordu. Her kesimi, gençleri, sivilleri hedef alan cinayetler, 12 Eylül’de Amerika’ya bağlı ordunun darbesi ile sonuçlanacak ve üstelik kurtarıcı role bürüneceklerdi. Ülkeyi bu kaostan kurtarabilecek tek sivil güç Ecevit ve Demirel’in güçlü bir koalisyonu ve ordu üzerinde kontrolü olabilirdi. Ama bu basireti gösteremeyeceklerdi. Amacım siyasi tarih yazmak değil. Bir kısa anımsatma. Bu nedenle ana konuya dönelim. Ecevit düzeni değiştiremedi, engellendi bile denebilir ama halkın seferber olmasıyla CHP tarihinin en yüksek oyuna ulaşmıştı. O dönem hedef tek başına iktidar olmaktı, koalisyon yapacağız hikâyeleri hiç gündeme gelmemişti. CHP kendi gücünü, örgütünü harekete geçirmişti. CHP tarihi ve geçmiş aslında siyasi derslerle doludur. Çok zengin bir deneyim ve tartışılacak ve dersler çıkartılacak bir tarih var geçmişte. Son seçimde CHP neden yüzde 25.4’te kaldı, iktidara ulaşamamasının kilit sorusudur bence. Bu konuyu, 6 Haziran tarihli “Önce kendi gücünü inşa etmezsen, başka yedek güçler zafer getirmez” başlıklı yazımda gündeme getirmiştim. Şimdi ise Ecevit’in yüzde 41.4’ü ile kıyaslayarak tartışıyorum. Arada 16 puan fark var. Bunun yarısını alabilseydi, yüzde 30’u hedefleyip aşabilseydi parti iktidar olurdu. Kemal Kılıçdaroğlu adeta baştan kabul ile CHP’nin oyunun artıralamayacağı ancak seçim öncesi kurulacak ittifaklarla iktidar olunabileceği düşüncesine dayalı bir politik çizgide ilerledi. Kemal Bey’in itirazları varsa tartışılır. İttifak politikası Ekmeleddin / MHP ile başladı. Bu şüphesiz hiç sonuç vermeyecek bir girişimdi. İkinci Cumhurbaşkanlığı seçiminde Muharrem İnce ile de kazanılamayacak bir girişim daha yaşandı. Kemal Bey hep RTE’ye galip gelecek bir aday arayışında oldu. Gül, bu nedenle gündeme gelmişti. Şunu belirteyim: 11-13 seçim kazanamadı hikâyesi, siyasi gerçeklikle örtüşmez. Siyasi literatür, gücünün zirvesinde olan iktidarların ve liderlerin seçimleri kazandığının kanıtlarıyla dolu. Bu sadece rakibi yıpratma ve gözden düşürme propagandası ve patenti AKP’dedir. CHP yönetimi ve Kılıçdaroğlu düşmanlarınca benimsenerek kullanıldı. Bir siyaset bilimci bunu tartışma konusu yapmaz. Kılıçdaroğlu’nun ittifak politikası 2019 yerel seçimlerinde meyvesini verince, aynı strateji ile bu kez daha büyük bir hızla 2023 seçimlerine yöneldi CHP. Milletvekilliği seçimlerinde sonuç büyük hüsran. Cumhurbaşkanlığı seçimi de halk açısından büyük bir yenilgidir. Yenildik ama ezilmedik demenin bir karşılığı yoktur. Bu seçimlerin zayıf halkası CHP örgütüdür. Enerjinin ittifak stratejisine odaklanması bütün umutları “Millet İttifakı’nın kazanmasına” bağladı. Bu yeterince örgütsel hareketsizlik için bir nedendi. Büyük Adalet Yürüyüşü bile örgütsel sürekli bir yapıya dönüşmedi. 1977’nin yüzde 41.4’ünden çıkartılacak iki sonuç var: Partinin tek başına iktidar hedefi ve büyük halk hareketi. Seçimi, aynı zamanda Millet İttifakı’nın kazanabilmesinin gereği buydu. CHP sürükleyici güç olabilseydi oy oranı ile karşımızda başka bir tablo olurdu. Bir de seçim bildirgesi var ki sonraya...",https://www.cumhuriyet.com.tr/yazarlar/orhan-bursali/chpnin-yuzde-41i-ve-25i-neden-bu-fark-2091814
Orhan Bursalı,"Şimşek, büyük ekonomik zulüm ve sınıfsal dönüşüm",17 Temmuz 2023 Pazartesi,"İş alanlar, köşeyi dönenler, beslenenler, türbanlı türbansız son model cip süren Saraylılar ve ihaleciler ve onların çok geniş çevresi dışındakiler ve tek kuruş tasarruf etmeyen bizzat iktidarın kendisi dışında, zamlar milletin canına okuyor. Orta sınıf diye bir kavram ortadan kalktı adeta. Sadece iktidarın besleyip büyüttüğü ve durmadan zenginleşen kendi orta sınıfı var. Bu noktaya adım adım ulaşma politikasını başarıyla gerçekleştirdi ve büyük bir sınıfsal dönüşüm yaşandı yaşanıyor. Sürünen ve reisine oy veren sınıf için bir sorun yok. Onlar için reisleri başta olsun yeter. Gelirine uygun ev mi bulamıyorsun, artık kümeslere tıkılma, dağ başlarına Hazine arazileri üzerine kümeskondu zamanları. Türkiye Türkiye olalı böylesine bir ekonomik zulüm görmedi. Bu zulüm öyle bir noktaya geldi ki iktidar ekonomi politikalarıyla tüm varlıklarına parça parça veya birden hepsine el koymaya yöneldi. Milyonlar için bu sağlıksızlık, beslenememe, çocuklarını büyütememe, özetle can bedeli ödeme noktasına doğru hızla kaydı. Milyonlarca emekli için iktidar ki “Ulan hepinizin evleri var yazlıkları var, bugüne kadar beyler gibi yaşadınız, artık tamam, sizlere daha fazla para ödemeyeceğiz, sürünün süründüğünüz kadar, her şeyinizi satın, tez elden de basıp gidin bu diyardan...” Şimşek tüm bu kötülüklerin timsali gibi. Türkiye içinde bu zulmü üzerine yıkacakları kimseyi işbaşına getirme yerine, kötü adam diyerek lanetlediği Şimşek’in kapısında bu kez namaza niyaza durarak biz ettik sen etmeye kandırıldı. Stoklarla Sınırlı Fırsatlar Yüzlerce Ürün Vivense Şimdi Satın Al Şimşek, uluslararası finans piyasasının adamı, bu unvanına ihtiyaçları vardı ama Türkiye batakken, ifade özgürlüğü yargı bağımsızlığı ortadan fiilen kalkmışken, ciddi kurumlar, vay Şimşek bizim adamımız, hadi arkadaşlar milyarları akıtalım mı derler.. Yoksa, yahu Mr. Şimşek, seçilmiş  milletvekili Can Atalay’ı anayasaya rağmen hapse atan, TELE1 Genel Yayın Yönetmeni Merdan Yanardağ’ı ettiği iki lafı bahane ederek 10 yıl hapis istemiyle kodese tıkayan, ifade özgürlüğünün sıfırlandığı diktatoryal bir yönetim altında sen ne halt edersin, mi derler... Sahi böyle bir siyasi iktidar altında Şimşek’in işi ne, geldiği ülkede bunlara yer var mı, yoksa zaten Şimşek’in gönlünde de “Nihayet aradığım arzuladığım bir siyasi yönetime hizmet etme fırsatı yakaladım” mı yatıyordu? O da zamlarla ve milleti sıfırlayarak milletin anasını belleme olanağı ele geçirdi, sefalet üzerine bir başarı yaratacağını mı sanıyor? İlk başta “Batı’ya gidecek” bir yüzü olmadığını bildiği için reisinin izinden Arap ülkelerine koştu. Onlara satacak mal mülk var ortalıkta, Türkiye Varlık Fonu’nda bir dizi şirket satış için hazır, emir ve talimatları bekliyor. Salt ülkeye dolar girsin diye ülkeyi daha da yoksullaştıran politikaların adamı olarak reisi ile birlikte anıtını diker bu millet. Şüphesi olmasın.",https://www.cumhuriyet.com.tr/yazarlar/orhan-bursali/simsek-buyuk-ekonomik-zulum-ve-sinifsal-donusum-2099933
Orhan Bursalı,Yeni bir büyük yürüyüş rüyası kurmalıyız,15 Haziran 2023 Perşembe,"CHP’ye ve Kılıçdaroğlu’na “tepkisellik” üst derecede. Ne yapalım diye düşünüp fikir üretmekten çok “Batsın CHP” ve “Çek git Kılıçdaroğlu”, üstelik hakaretlere varan bir ifadeyle. Çoğu, belki oy vermenin dışında elini taşın altına koymayan on binler. Herkes bir “kurtarıcı” peşinde, Kılıçdaroğlu olmadı, şimdi bir başka lider olsun. Ben Kılıçdaroğlu’nun CHP’nin başında kalacağını düşünmüyorum. Kalmaması gerekir. Yeni bir nefes ve dinamizm şart. Aslında çoğunluğun üzerinde birleştiği bir düşünceyi, kırıp dökerek bir nefret söylemine dönüştürenlere bakıyorum da kazansaydı hepsi alkıştan ortalığı yıkacaktı. Saray’ın kutuplaştırma ve birbirinden nefret ettirme söyleminin, muhalefeti de nasıl sarıp sarmaladığını acıyla seyrediyorum. İfrat ile tefrit arasında dolaşmanın anlamı yok. Bir proje gerçekleşmedi. Şüphesiz, sosyal medyada paylaştığım gibi “kaybeden Kılıçdaroğlu ve muhalefetten çok, bütün bir halk, Türkiye, demokrasi, kadınlar, hak ve özgürlükler, tüm bir gelecek hülyası ve rüyaları..” Bir konuyu sakince, akilce, düşünce üreterek nasıl tartışacağız diye düşündüğümde, bu ülkede mümkün olmayan bir konuyu açtığımın farkındayım. Meseleyi bir lider meselesine indirgemek, her zaman bir kurtarıcıya umut bağlamak demektir. Bizi batıran da bu. Ülkenin bir kurtarıcıya ihtiyacı yok, bir liderin güçlü, liyakatli bir kadro ile yeni ve başarıya götürecek bir programla ortaya çıkmasına ihtiyaç var. Bakın “liderin kendi kadrosu” ile demiyorum. Türkiye’yi bir büyük kadro havuzu kabul ederek buradan oluşturacağı bir kadro, kadronun çevresinde ikinci daha güçlü bir düşünce üreten kadro ile onun da dışında bir üçüncü halk kadrosu ile hareket edecek ve bu yeteneği gösterecek bir lider... Bir liderin kendisine biat edecek insanlara ihtiyacı yok. Tartışacak, eleştirecek, fikir üretecek insanlara ihtiyacı var. CHP’nin başına gelmeyi planlayan lider pozisyonundaki insanlar, nasıl bir parti, nasıl bir program, nasıl bir orta ve uzun vadeli eylem-hareket planı vaat ediyor? Partide demokrasi özgürlüğü konusunda, liyakat konusunda, yükselmeler konusunda ne düşünüyor? Kendi adamlarını mı düşünüyor, partiyi nasıl büyütecek ve toplumda daha geniş kesimlere gençlere salacak? Nasıl yenilikçi olacak? Konuyu buradan tartışmaya açalım... Gelecek hepimizi ilgilendiriyor ve CHP de şimdilik bunun taşıyıcısı konumunda. Daha önce yazmıştım, eleştirilere de neden oldu ama hiç önemli değil. Altı oka Bilim’i, Yeşil’i ve ciddi Sol’u ekleyerek yeni bir yürüyüşle geniş, demokratik yelpaze ile gelecek rüyası kurdurmalı parti. Küçük partilerin bir geleceği yok. Parçalanma, Saray’a yarar her zaman. Mümkün olduğunca tek partinin kanatları altında farklı kanatları olan ve yönetimde temsil edilen büyük bir yürüyüşü hayal ediyorum. Muhalefetin bence en büyük sorunu pratikten ziyade teoride/felsefede yanlış tercihler yapmış olması. CHP, “Biz iktidara gelirsek şayet mevcut cumhurbaşkanlığı hükümet sistemini düzelteceğiz” felsefesi ile yarışa başlamalıydı; bu felsefenin uygulanması daha realist ve pratikte geçerli olurdu: a) Seçilecek cumhurbaşkanının partisi ile bağlantısının kalmaması ve tüm halkın cumhurbaşkanı olması için kanun değişikliği yapacağız, b) HSYK’yi partizanlıktan bağımsızlaştıracak ve hâkimlerin/savcıların karar sonrası güvencelerini (maddi/manevi) kanunla düzenleyeceğiz, c) Cumhurbaşkanı kararnameleri için (acil olmayan durumlarda) senato onayını getirecek düzenlemeler yaparak 150 kişilik senato kuracağız ve Meclis’i 450 kişiye indireceğiz, d) Milletvekili ve senatör olma koşullarını kaliteyi dikkate alarak iyileştirececeğiz, e) Mevcut seçim sistemini dar bölgeli, her vatandaşın Meclis’e getireceği milletvekili aday adaylarını tanımasına imkân verecek hale getireceğiz vb. Prof. Dr. Z. Engin Erkmen",https://www.cumhuriyet.com.tr/yazarlar/orhan-bursali/yeni-bir-buyuk-yuruyus-ruyasi-kurmaliyiz-2090748
Orhan Bursalı,1 milyar dolarlık ihale iddiası eşliğinde izlenimler,07 Mayıs 2023 Pazar,"Lider konuşmalarını beklerken, saatlerdir sahayı erken saatlerde doldurmaya başlamış bu muazzam kalabalığı yönetmenin bile başlı başına iş olduğunu düşündüm, organizasyonu yapanlar bunu düşünmüş. Marşlar ve bayraklarla iyi yönettiler doğrusu. Alanın bütünüyle lebalep dolu olduğunu söyleyebilirim. Sıkışık düzen ve yan yana duran bir insan seli. Yarım metrekareye bir kişi hesabı, sahanın eni x boyu toplam sayıyı verir. Dışarısını saymıyorum. Önceki cumhurbaşkanı seçiminde bu sahaya birileri masa başı hesabıyla 5-6 milyon insanı sığdırma becerisini göstermişti! - Umut ışığına yürüyor kalabalık. Seçim sonucundan eminler. Fakat iktidar elemanlarının bel altı hazırlık ve vuruşlarından endişelerini de dile getirmiyor ve sormuyor değiller. - Karamollaoğlu’nu dinledik biraz önce, umut aşıladı. Şu an Mansur Yavaş konuşuyor. Onu hep sakin ama içerikli ve Ankara Belediyesi’nin önceki kötü şöhretinin yolsuzluklarını bir bir açıklamasıyla, iktidar değişiminin hemen sonrasında işleme konulacak dosyaları artırıyor. Biraz önce, “Orhan Bey, Melih Bey biletini almış mıdır” diye soruyorlardı. Bence bir şeyler düşünmüştür. Bu dosyalardan yakasını kurtarması hiç mümkün olmayan en açıktaki kişi, iktidar değişirse. Yoksa yazık olur ülkeye! Öyle bir batar ki, belini doğrultmasına yıllar yetmez. - Ekrem İmamoğlu kitleleri dalgalandırmayı seviyor. Kazanacağız duygusunu ve sevincini nakşediyor yüreklerine kalabalıkların. Onları konuşturuyor. Hep söyledim, Yavaş ve İmamoğlu’nun Kılıçdaroğlu’yla birlikte üçlü bir yönetim kadrosu oluşturması, birinci turda seçimi kazanma olasılığını doğurmuştur. Biraz önce Sözcü TV’de bu olasılığı yüzde 48-52 arasında gördüğümü söyledim. Bu olasılık var. Bu hafta estirilecek yeni içerikli rüzgârların sonuçlarına göre ilk tur belli olur. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - İktidar belaltı vuruşları, kaset hazırlıkları vb. ile seçimin sonuçlarını etkileme çabasında. Bir yandan da Türkiye’nin büyük bir tehlike altına gireceği propagandasıyla millette üst düzeyde bir güvenlik bunalımı yaratarak muhalefetin önünü kesme çabasında. Bu güvenlik propagandasına doğal olarak da tanklar, toplar, obüsler, savaş gemileri, İHA’lar SİHA’lar eşlik ediyor. Herhalde patates soğan gündemlerinde olmayacaktı. Bu noktada da söyleyebileceği tek şey, patates-soğan liderinizi satmazsınız değil mi, sorusu oluyor. Valla “satar mı satar”! İktidar yarattığı bu güvenlik heyulasının altında da kalabilir. Bu propagandanın, Millet İttifakı’nın yapısına çarparak geri tepme olasılığı var. - Babacan ekonomistliğine uygun olarak cepteki paranın nasıl pul olduğunu anlatıyor. Millet bunu zaten yaşıyor, cebindeki paranın değerini herkesten hepimizden daha iyi biliyor. Birleşe birleşe kazanacağız, sloganını tüm liderlerin içten benimseyerek söylemesi, insanları coşturuyor. Babacan’ın, karakış mı bahar mı biçiminde geliştirdiği hitap tarzını millet sevdi. - Lider konuşmalarının bu kadar uzaması doğru değil. 10 dakikanın altında bitirmeliler, ama mikrofonu alan uzatıyor. Oysa büyük kalabalıkların birbirine benzer konuşmaları izleme sabrını tüketiyor. Saatlerce milletin ayakta kaldığını hiçbiri hesap etmiyor mu? Kimse bunu tartışmıyor ve süre hesaplaması yapmıyor mu? - Meral Hanım’a helal olsun. Hem kısa kesti hem de Ali Yeşildağ’ın 2007’de Antalya Havalimanı ihalesinin ucuza verilerek 1 milyar doların cebe atıldığı iddiasını ilk kez meydanlarda dile getirdi. Üstelik kendisine vaat edilen, yaptığı casusluk karşılığında aracıların ceplerine attığı 30 milyon dolarını isteyerek... İki günün en önemli konusu. - Nihayet, 20.05’te Kılıçdaroğlu cep telefonları ışıkları altında sahneye gelebildi. Milletin sabrına hayranım! Kılıçdaroğlu, bu alana büyük Adalet Yürüyüşü sonunda da geldiğini hatırlattı. Kemal Bey, uzun yürüyüşçü. Adalet Yürüyüşü’nden bu yana siyasi uzun yürüyüşünü katmalı.. Sonuca varmak üzere. İktidarı değiştirmeyi başarırsa, öyküsü yazılacak büyük bir olayı gerçekleştirmiş olacak.",https://www.cumhuriyet.com.tr/yazarlar/orhan-bursali/1-milyar-dolarlik-ihale-iddiasi-esliginde-izlenimler-2078540
Orhan Bursalı,"Seçmensiz, tek başına cehenneme odun atmak",23 Mayıs 2023 Salı,"Sinan Oğan, 5.17’lik seçmen desteği ile bir politik figür olarak ortaya çıktıktan sonra, tek adam rejimine bağladı kendisini. Eleştirdiği bir sürü konunun sebebi, özellikle mülteciler meselesi, tek adamın yarattığı sorunlar iken tercihini bu sorun yaratanlardan yana kullandı. Bu, seçim sürecinde üzerinde en çok durduğu konuydu üstelik. AKP’li yöneticiler, bu kararından önce, Sinan Oğan’a mültecileri göndermelerinin mümkün olmadığını ve bu konuda kendilerine yapılacak dayatmaları kabul etmeyeceklerini açıklamasına rağmen... Ülkeyi iflasa sürükleyen bir yönetimin parçası olmanın nasıl bir duygu olduğunu, en iyi seçmenleri bilecektir. Dizginsiz gücün, hukuksuzluğun, adaletsizliğin, demokrasiyi sandığa gömmenin, seçim boyunca yalanın, sandıkta hırsızlıkların, eşitsizliklerin bir parçası olmanın nasıl bir duygu olduğunu Sinan Oğan’a oy veren seçmen bilecektir. Oğan’ın kendisi değil. Çünkü bu seçmen iktidara oy vermemiştir. Bu seçmen, dizginsiz gücün, keyfi yönetimin, tek adam rejiminin bir parçası olmayı reddetmişti. Ama Oğan çıkıyor ve bu seçmenin yeni kurtuluş yolları arayışlarını, götürüp iktidarın kuyruğuna takmaya çalışıyor. Bu tutum yerine, kendisine verilen oylara, mesela tarafsızlığını ilan ederek saygı gösterebilirdi: Üçüncü yolu denedik, hedeflediğimiz yüzde 19 oya ulaşamadık ama bu çok değerli oylarınızı koruyacağım ve bu oylarla yeni bir politik hedefe yürüyeceğim, diyebilirdi. Stoklarla Sınırlı Fırsatlar Yüzlerce Ürün Vivense Şimdi Satın Al Oğan’a oyunu veren seçmen, “tek adam”a veya Millet İttifakı’na oy vermesini bilmiyor muydu? Bir politikacının aracılığına mı ihtiyacı vardı? “Ya Oğan Bey biz karar veremedik, oyumuzu sana veriyoruz, al tepe tepe kullan...” demek için mi seçimini böyle yaptı... Hem “Türkçü” hem de Cumhur İttifakı’nın önemli ve özel bileşeni, anayasanın ilk dört maddesine ve yeminine karşı Hizbullahçıların bulunduğu kampa katılmanın nasıl bir duygu olduğunu, kendisine oy veren seçmenleri bilecektir... Gördüğüm kadar, Oğan, RTE ve Putin arasındaki ilişkilerin bir destekleyici parçası olacaktır. Tercihinde bu ilişki etkili olmuş da olabilir. Daha önce Devlet Bahçeli’nin yerine göz diktiği için MHP’den dışlanmıştı. MHP yönetimi ile kanlı bıçaklı durumu var. Şimdi Cumhur İttifakı’nda, ileride Bahçeli’nin yerine daha rahat geçebilecek bir siyasal kariyer inşa etme fırsatı bulacaktır. Fakat 5.17’lik oyun hemen hiçbirinin Oğan’ın peşinden tek adam rejimine destekçi olarak akacağını sanmak pek de bu tabloya uygun düşmüyor. Hele Zafer Partisi lideri Ümit Özdağ, Sinan Oğan için kişisel kararı diyerek Kılıçdaroğlu ile anlaştıktan sonra. Oğan’ın altı, ATA İttifakı’nın da çekilmesinden sonra, seçmen bakımından da boşaltılmış ve kişisel ikbalinin peşinden gider bir birey olarak kalmıştır.",https://www.cumhuriyet.com.tr/yazarlar/orhan-bursali/secmensiz-tek-basina-cehenneme-odun-atmak-2083813
Orhan Bursalı,Seçim analizi 2- Sandığı biçimlendiren son 15 yıl,18 Mayıs 2023 Perşembe,"Kıyamet kopuyor, sosyal medya ahalisinde. Bunlar arasında aktif eylemcilerin neden ilk turda kazanılamadığını analitik irdeleme ve anlama davranışı yok. FETÖ’cüler yönlendiriyor, aklı başında olarak bilinen bir sürü Atatürkçü, CHP’liyi bile... Bilgisiz verisiz senaryolar gırla, zaten en iyi bildiğimiz de bu. Salı günkü yazımın devamıdır bu ama başka açıdan... O açıya geçmeden bir iki noktanın daha altını çizeyim: Pek çok insan sandıktan çıkan sonuca bakıp “Kazanmamız gerekirdi çünkü ülke çöktü. Niye kazanamadık, o halde oyları çaldılar” bakışını seviyor. En kolayı o! Bir sonuç üreten de var: Kemal Kılıçdaroğlu yerine falanı filanı koysaydılar mutlaka kazanırdık. Nereden biliyorsun? Ümit Özdağ bile “Mansur Yavaş’ı önerdik, yapsalardı bugün iktidar değişmiş olurdu, biz haklı çıktık” diyor. Nereden biliyorsun, Yavaş gösterildi de arka planda kazandı da biz mi bilmiyoruz. Şüphesiz bu bir “politikacı haklılığı”. Şimdi Ata İttifakı, Sinan Oğan, Özdağ tek adam rejimine devam mı diyecek, onun bir parçası mı olacak. Pazarlıklar ilgim dışında, bu partilerin işi. Evet sadede gelelim. Herkes sandık sonuçlarına odaklı. Ama sandık sonuçlarının yaşanan 5 yıl boyunca biçimlendirildiğini görmeli. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Medya özgürlüğünün tüm endekslerde yerlerde süründürülmesi, baskılar cezalar bunun bir yönü. Yani, beş yıllık dedim ama geriye doğru beşer yıl daha gidin, tüm bu süreçler, yaşadıklarımızın tümü, sandığın şekillenmesinde etkili... Daha doğrusu sandıktan çıkanı belirlemeye yönelik. Cami politikası, tarikatların yükseltilmesi, yıllarca tarihin çarpıtılmasına yönelik yayınlar, hep kültürel değişimin parçaları olarak, yani sağcı ideolojinin ahtapot gibi ülke ve insanını sarması için kullanıldı. Osmanlılık politikası bilinçli olarak tezgâhlandı. Diziler diziler diziler, RTE’nin kavram olarak sultan yerine kabul edilmesine yönelik beyin yıkamalarıydı. Yıllardır kutuplaştırma ve ötekileştirme politikası, bu ülkenin millet olmaktan çıkartılmasına, ideolojik olarak pek çok kampa ayrılmasıyla sonuçlardı. İktidar kendi dışında herkesi hain olarak damgaladı. Parti-devlet boşuna konuşulmuyor. Tüm devlet aygıtı, tüm ilgili ekonomik, siyasal vb. RTE ve iktidarın hizmetkârı yapıldı. Millet bir kaymakam gördüğünde, karşısında aslında RTE’nin durduğunu biliyordu.. Yoksulluk bilinçli yaratıldı ve yoksullar RTE ve iktidarının ve partisinin yardımlarına muhtaç hale getirildi. 21 yılda eğitimin, üniversitenin kalitesi bilinçli olarak düşürüldü, bu politika sonucu “bağımlı düşünce yapısı ve bakışlar” geliştirildi. “Reis miti” veya kültü yaratıldı. Suriye topraklarındaki iktidarın varlığı “büyük zafer” olarak seçmenine dayatıldı vb. Demokrasinin yasaların anayasanın askıya alındığı, demokratik bir ortamın asla sağlanamadığı bir toplumsal ortamda, otokrat bir kişiliğin ülkenin her kesiminde, iş dünyası dahil, susturucu rolünün sonucudur sandığa yansıyan. Aaa niye yüksek bir farkla kazanamadık, kazandık aslında, oylar çalındı demeden önce tüm sürece bakmalı. Mesela Ekrem İmamoğlu’nun Trabzon’daki başarılı mitinglerinin niye sandığa yansımadığını da yaratılan bu kültür çerçevesinde düşünmeli. Şüphesiz Millet İttifakı’nın kampanyasında nelerin daha iyi yapılabileceği tartışması ayrı bir konu. Evet, RTE tüm bunlara rağmen, ilk turda seçimi kazanamadı. Şuna bakalım: Partisinin oyu yüzde 42.5’lardan 35.6’ya geriledi. Yani neredeyse başlangıç koşullarına döndü. Anketler aslında bunu gördü. Bu aynı zamanda RTE’nin de gerçek oyudur. RTE’yi yüzde 49.5’a yükselten MHP’nin yüzde 10’luk, YRP’nin 2.8’lik, BBP’nin 1’lik, domuzbağcıların birazcık oyudur. Tabii DSP diye bir şey varsa onlardan da beş on oy almıştır. Toplarsanız yüzde 49.5’i bulursunuz. MHP’nin anketleri şaşırtmasının temelinde, AKP’den ve İYİ Parti’den “Eyvah MHP gidiyor” düşüncesiyle yönelen veya yöneltilen oylar yatıyor. Yeniden Refah önemli ölçüde Saadet’ten oy devşirmiş görülüyor. Millet İttifakı’ndaki dört küçük bileşenin CHP’ye dolayısıyla daha çok milletvekili çıkartmasına pek az katkısı oldu. Toplasanız yüzde 1 civarında olabilir. Bu partiler henüz kök salmamış ve belirli bir seçmen kitlesini sürükleyebilecek yapıya ulaşamamıştır. *** AKP ve reisin geleceği zor bu ülkede. Gelişme ve tarihin ve toplumun ilerleyişi aleyhinde. İkinci turda şüphesiz ki umut var, bu kez CHP çok sert bir şekilde Saray’a ve yarattıkları büyük çöküntüye damardan odaklanmaya geçmeli. Bu kez... Bu kez değilse bu iktidarın sürmesi çok zor bu ülkede...",https://www.cumhuriyet.com.tr/yazarlar/orhan-bursali/secim-analizi-2-%C2%A0sandigi-bicimlendiren-son-15-yil-2082389
Orhan Bursalı,"Ülke, millet hiçbir şey, iktidar her şey: Ülke iyice elden çıkmadan",25 Mayıs 2023 Perşembe,"Cumhurbaşkanı Erdoğan ve ekibinin seçim kampanyası tamamen bu kapsamda yürütülüyor. Reis, Kılıçdaroğlu’nu neredeyse teröristlerin en büyüğü, bir adım daha atsa dünyanın aradığı terörist ilan edecek. Artık kendisinin de kabul ettiği sahte videolarla Kılıçdaroğlu’nu teröristlerle işbirliği içinde gösteren utanmazlıkların bir adım sonrası, uluslararası aranan terörist afişleri hazırlamaktır, ellerinin altında besledikleri “kıvrak zekâlı” adamlarına hatırlatırım. Korkmayın yürüyün! Kaybedecekleri çok şey var. Saraylar, koltuklar, paralar... Tüm bunlar için ülkeyi her yönüyle mümkün olduğunca en dibe batırmaktan çekinmeyen bir politik anlayışın silinip süpürülmesi gerekiyor. Pazardan itibaren, Türkiye gerçekten ya daha dibe doğru büyük çöküşe ya da adım adım yeniden yüzeye çıkmak için merdiven basamaklarından güneşi görmeye doğru tırmanmaya başlayacak. Yeni ülke, millet olmaya yönelecek. Bu yönelişte bir umut vardır, bir umut doğmuştur. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İki faktör üzerinde duracağım. İlki, Sinan Oğan’ın kendisine Oy verenleri yüzüstü bırakarak RTE Saray’ına iltihakı. Arkasında baş destekçi olarak duran Mercury otel yazısının önünde, neredeyse başını bile kaldırmadan satır satır okuduğu kâğıt, aslında kendisini aday gösterenlere ve seçenlerine bir elveda mesajı niteliğindeydi. Kendini siyaseten bitirdi; gittiği yere olumlu bir şey götürdüğünü sanan varsa, yanılıyor. İkincisi Zafer Partisi Başkanı Ümit Özdağ’ın Kılıçdaroğlu ile anlaşması. Bu anlaşmanın özünde, ülkeyi bir göç ülkesi olmaktan kurtarmak yatıyor. Ümit Özdağ bu sorunun bir an önce çözümü için Millet İttifakı’na bir dinamizm getirdi. Seçimi alırlarsa hızlı adımların atılacağı görülüyor. Artık 5 ile 13 milyon arasında sayılarla ifade edilen yasal, yasal olmayan ve kaçak göçmenlerin varlıkları, ülkenin yoksullaşmasında önemli bir etken. Mevlüt Çavuşoğlu’nun ülkenin geleceğini babasının inek ve koyunlarına çoban arayışına indirdiği bir siyaset anlayışının kökünün şüphesiz ki kazınması gerekir. Sınırların kesin güvence altına alınıp girişleri durdurmak en hızlı ve kolay çözülecek bir sorun. Buradakilerin geri gönderilmesi, özellikle Suriyeli göçmenlerin, daha zor ve yeni politikalar gerektiriyor. Bu Şam ile barışı gerektiriyor öncelikle. Saray’ın göçmen gönderme politikasının esası, Türkiye tarafından maaşları verilen ve beslenen Şam muhalifi “ordu”nun işgal altında tuttuğu topraklarda, briket evlere gönüllü Suriyelileri göndererek, Şam’ın kontrol etmediği ve edemeyeceği “ikinci bir Suriye” kurmaya yöneliktir. Bu, Suriye ile barışı asla gerçekleştirmeyecektir, zaten Saray’ın da böyle bir niyeti yoktur, Suriye’nin toprak bütünlüğü sadece kâğıt üzerindedir. Bu politika Amerikan ordusunun da Suriye’nin bir kısmının işgalini ve orada YPG’nin varlığını meşrulaştırmaktadır. Mülteciler Şam ile yeni bir politika ve barışma temelinde en hızlı bir şekilde çözülebilir. İlk yapılması gereken işlerden birisi, seçmen kütüğünün hızla yeniden düzenlenmesi olmalı. Tamamen iktidarın manipülasyonu altında, seçmen sayınının nüfus sayısından bile hızla arttığını belirten ama doğrulanmaya muhtaç araştırmaları okuyoruz. (Bakınız, Füsun S. Nebil: Seçmen sayısı neden nüfus sayısına göre 6,7 milyon fazla?) Vatandaşlık verilenlerin hepsi yeniden incelenmeli. Gerçek sayılar ortaya çıkarılmalı. Vatandaşlık yasası yeniden düzenlenmeli, 400 bin dolara kat karşılığında tüm sülalenin vatandaş olması ve Türkiye ile ilişkisi olmayan sözde yurttaşların oy kullanmaları önlenmeli. Ne kadar suçlu; mafya; eroinci varsa kapı dışarı edilmeli. Limanlar yeniden ve derhal devletin kontrolü altına alınmalı. Bir umut vardır, her şeye rağmen. Ülkesine yeniden kavuşmak isteyen herkes, yanına alabildikleriyle birlikte oy kullanmaya... Ülke tamamen elden çıkmadan.",https://www.cumhuriyet.com.tr/yazarlar/orhan-bursali/ulke-millet-hicbir-sey-iktidar-her-sey-ulke-iyice-elden-cikmadan-2084429
Orhan Bursalı,"Uçak, füze, gemi soğan patatese karşı",16 Mayıs 2023 Salı,"Kestirememek, Türkiye gibi büyük bir kargaşa ve olaylar içinde kısa bir seçim süreci içinde sandığa giden bir ülkenin kaderi olsa gerek. Cumhurbaşkanı seçimi sonucunu kesine yakın tahminde başarılı olan BetimAr (hiç görmemiştim!) gibi ender ve sonucun uzak kenarında dolaşan bir iki şirket dışında size sunulan ciddi veriler olmazsa olayın akışını göremezsiniz. Pazar günü Sözcü’de Can Coşkun sormuştu, “Sübjektif davranıyor olabilirim fakat eldeki verilerden yola çıkarak seçimin ilk turda bitmesini öngörüyorum” demiştim. Fakat sonuçlara bakarak bizlerin çok daha soğukkanlı, olanı biteni verileri önümüze koyarak değerlendirme, tahmin yapmamız gerekiyordu. Önce şunu söyleyeyim: Soğan patates her şey değilmiş. RTE “Liderinizi soğan patatese satmazsınız değil mi” sorusu haklı çıktı, satmadılar! Bu bile psikolojik bir baskı sorusuydu ama sonuç verdi. Hayır bu soru RTE’yi sonuca yaklaştırdı demiyorum. Sonuç, bütünsel politikaların ürünü. Şunu net görüyorduk: RTE ekonomik çöküntüye hep bir yanıt verdi. Emekli maaşlarını yükseltti, asgari ücrete, temmuzda yeni zam sözü verdi, EYT’lileri çözdü. Muhalefet de ama zamlar daha hızlı koşuyor dedi. İktidarın gücü her zaman bir iki kademe üstündür. Deprem bölgesindeki oylarının düşmeyeceği daha önce görülmüştü. “Deprem bir kaderdir.” Bunu kader kabul etmemek ve talepte bulunmak öncelikle ciddi eğitim meselesidir. Bu yoktu. Ayrıca iktidar depreme hızla yanıt verdi ve on binlerce konutun temelini hemen attı. Depremzedelere umut verdi. “Biz bedava vereceğiz, bu bir haktır” doğru yaklaşımının karşılığı olmadı çünkü zaten iktidarın oy deposu olan bölge, deprem kaderdir inancı ile ve bağlı olduğu siyasalideolojik düşüncenin hızlı yanıtını kendisi için yeterli gördü. Stoklarla Sınırlı Fırsatlar Yüzlerce Ürün Vivense Şimdi Satın Al Olayın diğer yönü, hiçbir zaman soğan patatesin (bir anlamda böyle bir ekonominin) bir seçimi belirleyici olamayacağı gerçeğinin ortaya çıkmasıdır. “Ekonomi belirleyicidir” saptamasının iflası! Evet ekonomi önde gider, fakat başka belirleyiciler onu bastırabilir: Mesela milliyetçilik aşırı propagandası eşliğinde, İHA’lar, uçaklar, uzaya adamlar, savaş gemileri, füzeler özetle biz üretiyoruz bunları propagandası çok etkili oldu. TV’ler, kendilerini ortada görenler dahil, bunların tanıtımı, daha neler yapacağız neler sözleriyle seçmenlere, evlere günlerce boca edildi. “Reis, dünya lideri”! Batı karşısında ezilmişlik duygusuna büyük yanıtlardı bunlar. Boşuna her yerde bunların maketleri sergilenmedi, fuarlar açılmadı. Patates soğan mı, yoksa büyük silah gücü ve dünya devleti imajı mı? Yanıt ikincisi oldu. Patates soğan gerçekten iyice yoksullaşan ve geçim sıkıntısı içinde bocalayan emeklilerin baş meselesi olabilir, ama bunların bir kısmı zaten AKP’nin “yoksulluğu yönetmek” stratejisinin bir parçasıydı. Bu konu açılmışken şunu da hatırlatmalı: Çöken ekonomi bir yanıyla hep ayakta tutuldu. İşsizlik iki katına yükselmedi, pahalılığa rağmen ekonomiyi önemli ölçüde ayakta tuttular. Faizleri düşürdüler ama bir yandan da parası olanlara DDM hesaplarıyla para aktardılar. Önemli bir kesimin harcamaları kesilmedi. Bu politikaları sonuç verdi. On milyarlarca lira seçim bütçesi aktarılan Aile Bakanlığı eliyle sosyal yardımlar iki katına çıkartıldı (450-600 TL’den 800-1200’e). Bazı kolaycılar, Millet İttifakı’nın seçimi kazanamamasını, Kılıçdaroğlu’nun adaylığının yanlışlığına bağlıyorlar... Adaylığı her şey geri kalanı hiçbir şey olarak görüyor ve propaganda yapıyorlar. Bu tam bir komploculuk. Kılıçdaroğlu bir strateji uyguladı, milletin geri kalanını birleştirme... Strateji sandığa kadar iyi çalıştı ama sonuca ulaşmadı. İttifaktaki bileşenlerin oylara ölçülebilir görülebilir bir katkısı? Sanki yok gibi. İYİ Parti’nin vazoyu kırıp sonra tamir etmesi, güveni sarstı, bu oyuna da yansıdı ne yazık ki. Yok başkası aday olsaydı, kazanırdı gibi laflar gırla. Millet Kılıçdaroğlu’nu sevdi, bence başarılı bir kampanya yürütüldü ama yukarıdaki gerçekler galip geldi. Belki İYİ Parti dışında diğerlerin parti olarak gelişip vücut bulmalarına zaman olmadı. Kendilerini ispatlayamadan ham ve isim olarak ittifak bileşeni oldular. Bunun sonuç vermediğini düşünüyorum. Saadet, seçmenini Yeniden Refah’a mı kaptırdı? Evet gibi. Van’da sandığa giden İbrahim, “Abi Kürt seçmen dağıldı, nasılsa kazanılıyor” diyerek seçim bölgesine dönmedi, her sandıkta yüzlerce seçmen yoktu, dedi. MHP üzerine bir şey yazmayayım, AKP’dekilerin yüzde 2-3 oyu dönmüş olabilir. Siz bunları bir düşünün, ben de perşembe yazım için hazırlık yapayım.",https://www.cumhuriyet.com.tr/yazarlar/orhan-bursali/ucak-fuze-gemi-sogan-patatese-karsi-2081792
Orhan Bursalı,"‘Büyük güç’ imajı pahalılığı yendi, milliyetçiliği bile yendi!",29 Mayıs 2023 Pazartesi,"Nasıl bir seçim süreci yaşadığımızı burada yinelemenin bir anlamı yok. Süreç içinde seçimi çalmak için her şeyi devreye sokan bir iktidar... Millet iradesinin üstünde bir irade gerçi yoktur ama bu iradenin üzerinde bir Saray gölgesi, yalanı, vardır. İnşa ettiği “Büyük Güç” imajı, pahalılığı yendi. Milliyetçiliği bile yendi! Ülkeyi bir mülteci, sığınmacı-göçmen ülkesine dönüştürmesine, nüfus yapısını değiştirmesine, emeği ucuzlatmasına ve işsiz bırakmasına rağmen... Şimdi ülke önünde zor bir süreç duruyor. Ekonomi, şimdilik daha büyük yoksulluk öngörüyor. Sosyal-demografik yapı daha da bozulacak ve ülkemizdeki 5 milyon sığınmacı mültecinin peyderpey, vatandaş değil seçmen yapılması süreci devam edecek. Bu sürecin doğuracağı büyük problemleri de yaşayacağız. Liyakatsiz yönetim, talan, yandaş ihaleleri, vergilerimizin çarçur edilmesi sürecek. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Muhalefet tüm bu yakıcı konulara, seçim sürecinin işleri, seçim bitti onlar da rafa kalktı düşüncesiyle yaklaşmamalı. Hemen yarından itibaren kolları sıvamalı. Mülteci meselesini durmadan ve bu kez meydanlara taşıyarak... Pahalılık meselesini, evet durmadan halkın içinde yeni yöntem ve bakışlarla, gerektiğinde meydanlara taşıyarak... Liyakati.. İnsan hak ve özgürlüklerini... Yeni bakışlarla savunarak... Kadınlar üzerindeki baskılara karşı mücadeleyi kadınlara bırakmayarak... Eğitim meselesinin ateşini durmadan yakarak... Evet, İstanbul, Ankara ve büyük kentlerin yönetimini sürdürmek ve büyütmek, CHP ve ittifaklarının bir nolu meselesi olmalıdır. CHP küçük partileri büyük özverilerle Meclis’e soktu. Şimdi tüm partiler, yerel seçimlere odaklanmalı bir yandan. Belediye başkanlarına büyük görev düşüyor. Şimdi işleri daha da zor. İktidar, seçim sürecindeki tüm baskılarını ve manipülasyonlarını, yerel seçimlerde misliyle devreye sokacaktır. Görevden almalara kadar uzanan bir baskı, yalan, sahte davalar gündeme gelecektir. Herkes buna hazırlıklı olmalı. Öncelikle İstanbul ve Ankara, iktidarın hedefindedir. *** Zor süreç şimdi yeniden başlıyor. Büyük bir demokrasi mücadelesine tüm partiler hazır olmalı...",https://www.cumhuriyet.com.tr/yazarlar/orhan-bursali/buyuk-guc-imaji-pahaliligi-yendi-milliyetciligi-bile-yendi-2085661
Orhan Bursalı,Aziz Sancar ne yapıyor? Yeni haberler var,14 Mayıs 2023 Pazar,"Her şey çok güzel olacak, sandıklara gitmeyen kimse kalmasın ve demokratik dönüşüme herkes sandıkta görev alarak destek versin, diyerek pazar günleri bilim üzerine yazma geleneğini sürdüreyim. *** Uzun zamandır Aziz Sancar’ı yazmadım, aslında yazışıyoruz Sancar ile ve neler yaptığını birinci elden ve yakından izliyorum. En son bu köşede Sancar’ın rastlantısal olarak, çok bilinen EdU molekülünün DNA sarmalında hücreyi öldürdüğünü ve anti kanser özelliğini görmüş, ayrıca bu molekül bariyeri aşarak beyne ulaştığı için, beyin tümörlerini de öldürebileceği tezini öne sürmüştü. Bunu yazılarımda 20 ve 21 Ağustos tarihinde yayımlamıştım. Ama şimdi konum bu değil, Sancar’a fare deneylerinin nasıl gittiğini de sordum, ama başka bir yazıda anlatacağım. Sancar geçen hafta Özbekistan’daydı. Özbekistan’ı “Ata Yurdu” olarak görüyor ve çok seviyor. Orada bazı bilimsel kurumların gelişmesi için çalışıyor. Özbekler de Sancar’ı çok seviyor. Bizi de Özbekistan’a yaptığımız bir gezide Özbekler bize ata vatana hoş geldiniz demişti! Harika Bir Haber Türkiye’nin En Geniş Kapsamlı İşitme Cihazları Best Hearing Aids Tabii bu soruyu yönelttim hemen. Ama ön bilgi vereyim. Özbekistan (ve coğrafyası) İslam biliminin ve bilimcilerinin yıldızının parladığı topraklar. Uluğ Bey Özbekistan’da Semerkant’ta matematikçi ve gökbilimci büyük bir bilim insanı. İbni Sina’nın doğum yeri de Buhara. Bu Türk diyarları MS 1000. yıldan önce aslında bilimsel Aydınlanmanın merkezi durumundaydı. Bilim çok yönlü olarak bu Türk diyarından halka halka yayıldı. Sancar hem Türklüğe bağlı olmasının yanı sıra bilime de bağlılığı nedeniyle, Özbekistan onun için büyük bir çekim merkezi. “Üç konu için gittim” dedi. Geçen yıl TÜBİTAK Sancar adına 8 Özbekistanlı öğrenciye yüksek lisans ve doktora bursu verme kararı almıştı. Fakat bir gelişme olmamıştı. TÜBİTAK Başkanı Hasan Mandal da Sancar’a katıldı ve bu bursun hayata geçmesi için çalıştılar. Özbekistan’da teknoloji ve inovasyon bakanı ile konuştular ve gelecek sonbaharda 8 bursun verilmesi için gerekli çalışmaları yapmaya karar verdiler. Sancar, Özbekistan ve diğer Türk ülkelerinde bilimin gelişmesi için öteden beri çalışıyor, laboratuvarına bu ülkelerden öğrenciler alıyor. Bilimin bir zamanlar ana yurdu olan bu coğrafyanın bilimde yine öne çıkması için ortamın gelişmesine katkıda bulunmaya çalışıyor. Sancar ayrıca Semerkant Devlet Üniversitesi’nin Sancar adına hazırladığı “Biyokimya Laboratuvarı”nın açılış törenine katıldı. Açılan biyokimya laboratuvarı aslında Aziz Sancar Araştırma Enstitüsü’nün bir bölümü. Diğer bölümler, kimya, biyokimya, genetik, moleküler biyoloji vs. zaman içinde eklenecek. *** Tabii, hazır gitmişken yazımın başında sözünü etttiğim EdU molekülü konusunda da üniversitede bir konferans verdi. Bu kadarla kalmadı tabii, İbni Sina’nın doğduğu köyü ve Buhara’ya yakın olan oradaki müzeyi de ziyaret etti. Bu arada biz de 2019’da Özbekistan’ı, Uluğ Bey’i, İbni Sina ve müzeyi gezdiğimizi yeniden anımsatalım.",https://www.cumhuriyet.com.tr/yazarlar/orhan-bursali/aziz-sancar-ne-yapiyor-yeni-haberler-var-2081100
Orhan Bursalı,"Hizbullahçılar, iktidarın küçük vicdanı ve Kürtleri kırdırma aracı Seçim analizi-4",22 Mayıs 2023 Pazartesi,"Türkiye’yi kana bulayan domuz bağcı Hizbullah’ın devamı, parçası, iz sürücüsü HÜDA PAR’ı kanatları altına alarak parlamentoya sokan RTE’nin 150 bin oya ihtiyacı mı vardı? Üstüne üstlük, Hizbullahçıların en büyük ideolojik düşmanı olan ve olması gereken MHP’ye rağmen ona HÜDA PAR’ı yutkundurarak... Peki bu nasıl gerçekleşti? RTE ile Bahçeli ikili buluşmalarında, ittifaklarına domuz bağcıları almadan bu konuyu görüştüler şüphesiz ki... Ne konuştular sizce? Ben kestirimimi söyleyeyim. Bahçeli’ye demiştir ki: “Ya zaten etkisi ülke çapında küçük ama Güneydoğu’da önemli bir güç. Güneydoğu HDP’nin etkisi altında, bu partinin İslamcılığı az veya yok, bize düşman, laik, PKK ile ilişkisi de var... HDP’nin etkisini dengeleyecek tek güç bölgede HÜDA’cılar. HDP can düşmanları, birbirlerini öldürdüler. Evet Türk konusunda sorunları var ama HDP’nin Güneydoğu’da egemenliği bizler için çok daha tehlikeli; gerektiğinde onları birbirine kırdırırız, Abdülhamit’in o bölgede, Ermeni tedhişçilerine karşı Sünni İslamcı Kürtlerden kurduğu Hamidiye Alayları’nı düşün. HÜDA’cıların üstesinden nasılsa istediğimiz zaman geliriz...” Türk-İslam sentezi 1970’lerde sağ ideolojinin ülkeyi dönüştürme aracı olarak ileri sürüldü. Merkez sağ ideolojik partilerin ülkeyi çökertmeleri sonucu, ülke RTE’cilere teslim edildi. Türkiye’yi bir zamanlar 17 etnik gruba ayıran ve gerekirse Osmanlı zamanı gibi eyaletlerle yönetilebileceğini söyleyen RTE (önceki günkü Özdemir İnce’nin yazısı), aslında Osmanlıcılık politikasını yürürlüğe koydu, MHP’yi de peşine takarak... 19 Mayıs’ta dünkü Meclis başkanı şahıs, Atatürk’ün adını anmadı. Sanki 19 Mayıs sıradan bir gün; kurtuluş ve kuruluşun ilk adımının atıldığı zaman. Yani Gençlik Bayramı olmanın çok ötesinde bir anlamı var. Diyanet İşleri Başkanlığı’ndaki şahıs ise hiç anmıyor (zerre anmasını istediğimden değil, bir düşmanlık saptaması olarak...). Atatürk Cumhuriyetini reklam arası olarak kabul eden RTE, bir zamanlar dediği gibi, son durağa geldiğini anladığı demokrasi tramvayından indi. Meclis’e soktuğu Hizbullahçılardan yararlanacağı özelliği, HDP düşmanlığı değil sadece. Bu Hizbullahçı güruh, aynı zamanda Atatürk, Cumhuriyet, laiklik düşmanı ve tabii ki tüm köktendinciler, Talibancılar, İran’ın sarıklıları gibi kadın düşmanı da... Şeriatçı... Anayasayı reddediyor. Kadınlar onların köleleri... AKP liderinin açıkça net olarak dile getiremediği gerçekleri, Hizbullahçılar çok açık dile getiriyorlar. Bu ikili sarmal, biri iktidarda, diğeri küçük ama iktidar liderinin vicdanının birçok yönünü de temsil ediyor. Türkiye bir kıskaca alınıyor. Daha büyük toplumsal çatışmalar gündeme sokulabilir. RTE’yi iktidara taşıyan, küçük ama yaptığıyla en büyük ortak ise bu ikili sarmalın katalizörü. *** 1- TİP’in açıkladığı sandıktaki torba oylar ve seçmen kütüklerinin bu açıdan gözden geçirilip incelenmesi şart... Komplo mu değil mi belli değil. 2- Ülkeye kurulan bu kumpas bozulmalı... Hiç kimse oy vermemezlik edemez...",https://www.cumhuriyet.com.tr/yazarlar/orhan-bursali/hizbullahcilar-iktidarin-kucuk-vicdani-ve-kurtleri-kirdirma-araci-secim-analizi-4-2083490
Orhan Bursalı,‘Boş tencere’ye karşı vaatler neden karşılık bulmadı?,30 Mayıs 2023 Salı,"Ekonomik büyük çöküşe rağmen iktidarın seçimi kazanmasını, muhalefetin başarısızlığına bağlamak en kolay yoldur. Şüphesiz bu da önemlidir. Şüphesiz muhalefetin, liderinin kurduğu kampanyanın etkililiği de sorgulanmalıdır. Benim üzerinde bu açıdan durduğum en önemli nokta, iktidarın kurduğu kampanyanın ana motiflerinin seçmen üzerinde etkisinin hesaplanamamasıdır. Çok dile getirilen konu, muhalefete ve tabii ki Kılıçdaroğlu’na “Erdoğan ile uğraşma projelerini açıkla, umut ver, nasıl bir Türkiye kuracaksınız, bunu anlat, boş ver Erdoğan’ı” gibi, muhalefette ve kanaat önderlerinde egemen olan görüştür. Bu yapıldı, “Sana Söz” ana sloganı altında. Evet bir dizi gerçekleştirilebilir projeler ve vaatler sunuldu. Bu da yetmedi, deprem evlerinin devlet tarafından parasız yapılıp sahiplerine teslim edileceği gibi, makul gerekçeleri de izah edilerek depremzedelere vaatler yapıldı. Memurlara, asgari ücretlere yapılacak zamların sözü verildi. Olmadı maçların şifresiz TRT’den yayımlanacağı bile duyuruldu. Gördüğümüz kadar bunların etkisi sıfır ya da çok az oldu. Bu açılardan bakıldığında bir muhalefetin yapabileceği ülke geleceği ve yurttaşların daha refah içinde yaşıyabilmeleri için öneriler karşılık bulmadı. Boş tencere çalmanın da bir karşılığı olmadı sanki. Nedenini araştırmak tamamen şimdinin işidir. CHP ve diğer partiler sahaya çıkmalı, tabii anket şirketleri de görevlendirilerek halk içinde bu proje ve vaatlerin neden karşılığının bulunmadığı araştırılmalı. Bilgi eksikliği veya yoksunluğu, sonraki projelerin kampanyaların da hayallere asılı kalmasına neden olur. Bu açıdan bakıldığında ekonomi her şeydir tezinin çöküşünü ilan edebilirsiniz. Ama o kadar da değil. İktidar, milleti aylarca süründürdükten sonra, seçim ayarlı zamlarla, bütçeyi ve Hazine’yi tamamen boşaltma pahasına, kesenin ağzını açtı. Emekliler, asgari ücret, temmuzda zam vaatleri, EYT’liler sorununun çözümü, ailelere yardım paketleri, deprem evleri için temel atmalar, büyük çöküşe karşı önlemleri devreye soktu. Ayrıca tüm kaynakları zorlayarak, belki de sıfırlayarak demeliyiz, ekonomik hayatı kısmen canlı tutan politikalarda ısrar etti ve işsizliğin katlanmasını önledi. Bunları yapmasaydı, ekonomik çöküş, Recep Bey’i götürürdü. Ama bunu bilecek kadar da deneyim sahibi artık. Fakat yine de ekonomi her şey değildir. Ekonominin tamamen belirleyici olması için bir rasyonel seçmen kitlesi gerekir. Mesela gelişmiş bir Avrupa ülkesinde iktidarlar patır patır düşerlerdi. Çünkü bu ülkelerde rasyonel düşünen, buna göre karar veren seçmen kitlesi bizim ülkenin üç dört katıdır. Muhalefetin yarının ülkesi için vaatlerine seçmen kitlesinin, iktidarı devirecek kadar yanıt vermemesinin birkaç nedeni var. Bu nedenleri, ekonominin üzerine örtülen katmanlar olarak kabul edebiliriz. Bunlardan biri, iktidarın ekonomik silahını çekmesi ise benzer ölçüde etkili olan Kılıçdaroğlu ve Millet İttifakı’nı Kandil’le terörle ilişkilendiren ısrarlı sahteciliği ve propaganda katmanıdır. Üçüncüsü savunma sanayi katmanıdır. Dördüncüsü din tüccarlığı katmanıdır. Beşincisi dünya lideri, büyük ve güçlü Türkiye katmanıdır. Başa dönersek proje ve vaatler temelli ilk kampanya, iktidarın çok farklı bel altı vuruşları karşısında sanki etkisiz veya savunmasız kaldı. Şüphesiz bunda muhalefetin konuşmalarının ve vaatlerinin önemli ölçüde iktidar medyası tarafından perdelenmesinin de rolü var. Bel altı vuruşlarına ancak ikinci turda ve sınırlı olarak yanıt verilebildi. Yazılacak çok şey var. Ama her şeyi bu kısa seçim süreci belirlemedi. Bunlara daha önceki yazılarımda değinmiştim. Lütfen bakın: 18 Mayıs: Seçim analizi 2- Sandığı biçimlendiren son 15 yıl 16 Mayıs: Uçak, füze, gemi soğan patatese karşı 8 Mayıs: Seçimi savaş alanı görüyorlar, nedeni açık değil mi?",https://www.cumhuriyet.com.tr/yazarlar/orhan-bursali/bos-tencereye-karsi-vaatler-neden-karsilik-bulmadi-2085964
Orhan Bursalı,Millet tek adamı ve rejimi değiştirme iradesini ortaya koydu,15 Mayıs 2023 Pazartesi,"Anadolu Ajansı’nın (AA) manipülasyonlarının yarattığı belirsizlik ve kafa karışıklığı ortamında, seçim sonuçları konusunda yazı yazmanın zorluğu... Halk TV salonunda bekleyen gazeteci arkadaşlara “Nasıl bir yazı yazarsınız” diye sordum. “Yazma”, “Eski yazını gönder” benzeri öneriler geldi... AA’nın ve tüm medyanın özgürleşmesi, mesleki açıdan beni en çok ilgilendiren konu. Şüphesiz bunun için de bu otoriter, seçim süreci boyunca sahte propaganda ile, millet iradesini saptırmak için türlü çeşitli yalanı devreye sokan, demokrasiyi sandığa indirgemiş, sandığı bile AA aracılığıyla aldatmaya yönelen iktidarın değişmesi gerekir. Şu anki duruma göre, Kılıçdaroğlu ilk turda kazandı demek zor. Buradaki arkadaşların genel kanaati seçimin ikinci tura kalacağı yönünde. Ama bence hâlâ ilk turda kazanma olasılığı var, burada dayanağım, beklendiği gibi AKP’liler Kılıçdaroğlu’nun önde olduğu çok sayıda sandığa itiraz ettiler, dolayısıyla bu oylar ıslak imzalı tutanaklara geçemedi ve açıklanamadı. YSK’nin ıslak imzalı tutanaklarının saat 21.00’deki sonuçlarına göre, Kılıçdaroğlu, yuvarlayarak söylüyorum 1 puan önde, yüzde 48’e 47. AKP’nin itiraz ettiği çok sayıda sandıktaki toplam oy sayısını bilemediğimiz için, bu oyların Kılıçdaroğlu’nun oylarını ne kadar artıracağını da tahmin edemiyoruz. Yazıyı göndermek zorundayım. Anadolu Ajansı’nın her seçimde bunu yaptığını biliyoruz: Birincisi, kaybettik duygusu yaratarak muhalefetin sandıkları terk etmesini sağlamak. İkincisi, sonuçlara sürekli itiraz ederek, kesinleşmelerini önlemek, belki de seçim kurullarının ve YSK’nin kendi dayattıkları sonuçlar yönünde karar vermesini sağlamak. Yargı bu tuzağa düşer mi bilmiyorum. Ülkede kaos yaratmaya yanaşacağını sanmıyorum. Sonuç eninde sonunda belli olacak. Tüm ülkeyi, seçmenin en az yarısını, tüm devlet imkânlarını haksız ve hukuksuz kullanarak yanıltmanın kıskacı altına alan bir yarı diktatör ama tam otoriter yönetimin yarattığı bir kargaşa içinde bu yazıyı yazıyorum. İkinci tura kalırsa, ülke için iyi olmaz. Şimdilik yazıyı keseyim, belirsizlik biraz kaybolur ve zaman da olursa, eklemeler yaparım. Güzel günleri bu ülke ve bu millet hak etmiştir. Ülkenin geleceğine yönelik aydınlık insanları rejimi ve tek lideri değiştirme iradesini beyan etmiştir. Bu seçimin en önemli sonucu budur.",https://www.cumhuriyet.com.tr/yazarlar/orhan-bursali/millet-tek-adami-ve-rejimi-degistirme-iradesini-ortaya-koydu-2081494
Orhan Bursalı,"Yılgınlık, yok olmanın çıkış kapısıdır Seçim analizi-3",21 Mayıs 2023 Pazar,"Atatürk gibi düşün! Bu ülkeye sürekli borcumuz var! Mehmet Van’dan döndü, “Abi çok çalıştık, bence seçimi yüzde 60 ile Kılıçdaroğlu kazandı, seçimi çaldılar, ne yapsak çalacaklar oy kullanmanın anlamı yok” dedi. Mehmet’e, “Bak ıslak imzalı tutanaklar kontrol ediliyor, evet bazı oy çalmaları, yanlışlıklar var, bunlara itiraz ediliyor, düzeltmeler yapılıyor, ama seçim sonucu değiştirecek bir ‘hırsızlık’ saptanamadı, ikinci turda mutlaka herkes oyunu fazlasıyla kullanmalı, kullanmayanları ve iktidara oy verenleri de ikna edip sanığa götürmeli” dedim. Abi umut yok deyince sert çıktım, oyunu şüphesiz ki kullanacak, ama yılgınlık ve umutsuzluk yüzünden akıyordu. Büyük bir yılgınlık. Yanlış inanışlar varsayımlar üzerine kurulan “seçimi çaldılar” yaygın inanışı, tam uç noktaya vuruyor: Ne yapsan çalacaklar! Bu inanışa yol açan, hepimizin de katkıda bulunduğu “Bu iş tamam, Kılıçdaroğlu yüzde yüz kazanıyor” inancı ve rehaveti. Anket şirketlerinin de çoğunluk tercihleri böyle olunca, Millet İttifakı’nın kazanacağı daha seçim olmadan yüzde 100 kesinleşmiş oldu. Harika Bir Haber Türkiye’nin En Geniş Kapsamlı İşitme Cihazları Best Hearing Aids Defterdeki ve düşüncelerdeki bu kesin hesap, sandıktan çıkmayınca, daha önceki “Atı alan Üsküdar’ı geçti” açıklamalarıyla Üsküdar seçimlerinin çalındığını doğrulayan açıklamalar, Cumhurbaşkanlığı seçiminde mühürsüz oy pusulalarının YSK tarafından kabulü vb. gibi geçmiş deneyim ve pratiklerden akılda kalan “çaldılar” bilgisi, bu seçim sonucunda da alabildiğine yürürlüğe sokuldu. Ülkeyi çaldıkları pek çok olayla gösterilmiş bir iktidar elemanları, oyları mı çalmayacaklardı! RTE bu seçimde kaybetmeyecek de ne zaman kaybedecekti, ekonomi çökmüş, yoksulluk yaygınlaşmış, orta direk erimiş, üstüne üstlük pahalılığın önü kesilememişti… Çıkarsama: RTE bu kadar yüksek oy aldıysa, mutlaka oylar çalınmıştı. Oysa seçim sandıklarını kontrol mekanizması var. Kontrolde eksiklikler olabilir ama fotoğrafın bütününü, seçimin çalınıp çalınmadığını saptama olanağı var. Bunu görebilirsiniz. Kazandık düşüncesi bu kadar yüksek tutulunca, beklentilerin gerçekleşmemesi, büyük psikolojik çöküş getiriyor... Stratejide önemli bir hata! İkinci stratejik düşünce hatası “Ekonomi her şeydir” inancı oldu. Bu belki “rasyonel insan” için doğru olabilir, ama rasyonel insan bir masaldır. Homo economicus evet piyasa işleyişi, çıkarları ençoklaştırmak, tüketim oburluğu, mal sahipliği vb. açısından pek çok gerçekçilik taşıyan bir kavram. Ama insan “ekonomik” yapısından çok daha fazlasıdır. Evet varoluşumuz maddi koşullar tarafından belirlenebilir, bu değişken olabilir; ama özümüz uzun zaman diliminde fazla değişmez. Evet ekonomi çok etkili oldu ve AKP yüzde 7’ye yakın oy kaybetti. RTE’nin, asla tek başına partisinin oyu ile seçilemeyeceği görüldü. Fakat salı günkü yazımdaki gibi, RTE’nin seçimlere az kala dağıttığı paralar seçmenlerine ekonomik yardımcı olduğu gibi, milliyetçiliği ve büyük güç gösterisini devreye soktu: Top, tüfek, silah, gemi... İnsan aynı zamanda psikolojik ve kültürel bir varlıktır! Belki de ikinci önemli hata... Millet İttifakı’nın özellikle Kılıçdaroğlu’nu hedef alan PKK ile işbirliği yalanının, özellikle köylük bölgelerde çok etkili olduğu görülüyor. Salihli köylerine yerleşmiş bir dostumuz, buradaki tüm köylerin tamamen AKP propagandasına bırakıldığı ve insanların PKK’nin yeniden Türkiye’ye karıştıracağına inandırıldığını söyledi. Şimdi ise bu yalanın on bin katıyla iktidara iadesi gerekli. Edepsizlikse en ucundan yanıt verin! Bunu yapabilirler mi nasıl yaparlar bilmem. Olumlu propaganda yapalım, projelerimizle konuşalım stratejisinde eksik bırakılan, demek ki iktidarın yalan saldırılarına karşı da hazırlıklı olmak gerektiği imiş. Bu da üçüncü hata olabilir. *** Evet, gelecek pazar bir referandum var, bu baştan sona yalan, ülkeyi çökerten ve yalancı bir din yayan iktidara evet mi denecek yoksa hayır mı... On binlerce belki de yüz binlerce kişinin yukarıda anlattığım Mehmet’in ruh halinde olduğunu düşünüyorum. Kimisi tatile gidecektir, poposunu güneşe verip yan gelip yatacaktır. Onlara derim ki, sizin bu yılgınlığınız tüm ülkeyi, tüm geleceği, tüm aydınlığı, tüm çocuklarımızı, tüm varlığımızı tehlikeye atıyor. Oyunuzu üstelik çoğaltarak kullanacaksınız. Atatürk gibi düşüneceksiniz: Kazanmak için!",https://www.cumhuriyet.com.tr/yazarlar/orhan-bursali/yilginlik-yok-olmanin-cikis-kapisidir-secim-analizi-3-2083297
Orhan Bursalı,"Seçimi savaş alanı görüyorlar, nedeni açık değil mi?",08 Mayıs 2023 Pazartesi,"Milyarlar havalarda uçuşuyor; devletin kasasına girecek ve halka hizmet olarak dönecek, halkın gelirini düzeltecek trilyonlar, kasalardan kasalara, hesaplardan hesaplara, ceplerden ceplere, Türkiye’den Katar’lara Abu Dabi’lere İsviçre’lere İngiltere’lere BAE’lere yer yön değiştirerek yolcu ediliyor. Sağlam gizli kasalar, mutemet adamlar, belki de cinayetlere kurban gidenler gibi yeraltı gömütler... Trilyonlar uçup gitti. Bir ihaleden bir milyar dolar... Türkiye’nin tarımsal altyapısı için gelen milyar dolarlar, bakanlar ve mafya şirketlerinin ortaklığında iç ediliyor. İnanılmaz bir yağma düzeni yaşadı ülke... Tarihimizin hiçbir döneminde bir daha asla görülemeyecek. Biz bu nedenle fakirleştik. Bu nedenle de 20 yıl boyunca da 9 bin dolar gelirde çakılı kaldığımız gibi, dünyanın en eşitsiz ülkeleri arasına girdik. Kasalar boşaldı. Tarihinin en büyük çöküşünü yaşıyor ülke. *** Bu tabloyu yaratmak için yüzde 90’ını kontrol edecekleri medyayı kurmalıydılar. Türkiye son bir yıl içinde özgürlüklerde 16 basamak daha geriledi. *** İktidarın adamlarıyla işbirlikleri sona erince veya iktidar işbirliklerini değiştirince, vaat ettiği komisyonlarını vermeyince veya yeni mafya liderleri ve örgütleriyle işbirliğine geçince ve iktidarın yıkılmakta olduğu da giderek kesinleştikçe “itilip kakılanlar”, iktidarın bağırsaklarındaki milyarları deşmeye ve ortalığa dökmeye başladı. Soygun ve talan tek başına yapılmaz. Ortaklıklarla sürdürülür. Gün gelir devran döner, keser döner sap döner. Güneşin altında çok az şey gizli kalır... Kim bu büyük yağma düzeninin üzerindeki örtüyü bir ucundan tutup çekerse, bildikleri gerçekleri açıklarsa, bir tür vatanseverlik yapar; bu aynı zamanda vicdan temizlemektir, özür dilemektir ülkeden. *** Seçimi savaş alanı olarak görüyorlar. Çünkü iktidarı yüzde 99 büyük olasılıkla kaybettiklerini görüyorlar. İktidarda kalmaları gerekir. Hem talanın sürmesi hem örtbasların sürmesi için orada kalmaları gerekir. Tüm yalanlar dolanlar sahaya sürülüyor. Umarım sadece yalanla dolanla kalırlar. Yoksa yazık olur bu güzelim millete, gençlere, ülkeye, geleceğe...",https://www.cumhuriyet.com.tr/yazarlar/orhan-bursali/secimi-savas-alani-goruyorlar-nedeni-acik-degil-mi-2078780
Orhan Bursalı,Terörün yuvalandığı yerler YSK’den endişem yok,11 Mayıs 2023 Perşembe,"Terör nerede yuvalanmış? Kızılay’da yuvalanmış teröristin, İmamoğlu’nun Konya mitingi için “Şeytan taşlama erken başladı” benzeri sözler paylaşması, açık seçik teröre kışkırtmadır ve aslında kurumlara ve sorumlu mevkilere nasıl tiplerin yerleştirilmiş olduğunun göstergesidir. Soylu, teröristleri araması gereken yerleri görmüyor mu... Aynı şekilde, Erzurum’da 200’ü aşkın bir “terörist grup”un Emniyet’in göz yummasıyla gerçekleştirdiği korkunç saldırı, terörist komplocuların nerede ve nerelerden örgütlenip ve nerelerin koruması altında büyük bir katliama soyunmuş olduğunu da gösteriyor. Bunlardan, Barışların kitabının adıyla yazarsak, SS’nin haberi mi yoktu... Demek, iktidarın bir kısmının eli altında “terörist”ler tutuluyor... İçişleri bakanı mesela Doç. Dr. Sinan Ateş cinayetini her şey ortadayken neden sonuçlandırmıyor? Bakan bey, Erzurum’daki katliam girişimini, sözde “FETÖ iltisaklı” birinin üzerine yıktı. Ağır bir terör ve katliam girişimi varken, gözaltına alınan 15 kişi ise serbest bırakıldı. HÜDA PAR’lıların bu girişimle ilgisi var mı, yoksa Sinan Ateş cinayetini işleyen-işletenler ile Erzurum olayı arasında mı ilişki kurulmalı? Bu iki olayın gerçekleştiği iki yer Erzurum ve Konya’da muhalefete oy akışı gözleniyor. Bunu engellemek için mi? Konyalı bir arkadaşım “CHP’ye hiçbir zaman oy vermeyecek tanıdıklarım, Cumhurbaşkanlığı seçiminde Kılıçdaroğlu’nu destekleyeceklerini söylüyor, Konya’da sürpriz sonuçlar bekleyin” diyor. İçişleri’nin polis ve jandarmaya talimat vererek sandıklardan alınan sonuçların derhal kurulan paralel polise bildirilmesi talimatının geçersizliğini ilan etti Yüksek Seçim Kurulu (YSK). Seçimlerde en büyük kuşkulardan biri, AKP’lilerin sandık sonuçlarına itirazlarının ilçe-il seçim kurulları ve YSK tarafından iktidar lehine sonuçlandırılması olasılığıdır. Bilindiği gibi AKP seçim yasasında yaptığı değişiklikle, kıdemli hâkimleri devre dışı bırakmış ve kendi döneminde yargıya atananlara öncelik vermişti. YSK üyelerinin de Saray kontrolünde göreve getirildikleri biliniyor. YSK’nin SS’nin bu yasadışı girişimine ve hazırlığına dur demesi, kendi hukukunu savunması sevindiricidir. Bu “paralel yapı” ile ne planladığını bilmiyoruz ama sandıkların başında polis ve jandarmanın durması; beklemesi ve sonuçları almak için bir şiddet temsilcisi olarak görevlendirilmesi bile, başlı başına büyük bir baskı ve sandıkların iktidar tarafından kontrolüne yol açacak sonuçlar doğurur. Ben bunun Saraybaşının onayıyla ve aferiniyle tezgâhlandığını düşünüyorum. Siyasi görüşleri olabilir ama her şeyden önce yargıç kimlikleri var, kendilerini bağlayan hukuk var, her şeyden önce vicdanları var. “Geliyor gelmekte olanı” gördüklerinde hiçbirinin iktidar değişimini önleme, millet iradesini hiçe sayma gibi, sandıktaki gerçekleri tersine çevirme gibi bir kararda bulunabileceklerini zerre aklımdan geçirmiyorum. Hiçbiri ülkeyi kaosa sürükleyecek kararlara imza atmazlar, hepsi bu ülkenin yüksek yargıçları olarak davranacaklardır. Pazar günkü bayramda görüşmek üzere... İktidarın görülmemiş yalanlarına ve devlet kasalarını boşaltan kararlarına rağmen, her şey çok güzel olacak...",https://www.cumhuriyet.com.tr/yazarlar/orhan-bursali/terorun-yuvalandigi-yerler-yskden-endisem-yok-2079876
Orhan Bursalı,Ya yoksulluk ve talan ya da onurlu yaşam,28 Mayıs 2023 Pazar,"Sık sık milletler yol ayrımına gelir. Bu ayrımda seçilen yol, salt kendi ve ailesinin kaderini değil, daha da önemlisi, ülkesinin ve milletinin de kaderini belirler. İşte en önemlisi de budur. Yani millet ve ülke ön planda. Murat Ağırel’in Sayıştay Belgeleriyle Yağma kitabı (Kırmızı Kedi), ülkeyi yöneten veya yönetecek siyasi partilerin neler yapmaması gerektiği konusunda neredeyse sonsuz derslerle dolu. Murat, “kalemin namusu”nu, gazeteciliğinin temel ilkesi yapmış bir genç meslektaşım. Ona benzer az sayıda ama güçlü arkadaşlarımın varlıkları, gelecek için umut kaynaklarım. Bugün pazar, biraz edepli yazmak zorundayım. Neden 9 gün önce alelacele kurulan bir şirket yüz binlerce liralık ihaleyi bir çırpıda alır? Ve bir sürü benzer konu, olay, belge... Ülkenin vergi gelirlerinin asla çarçur edilmemesi, kuruşu kuruşuna hem yetim hakkı hem de o inançlıların dillerinden düşürmedikleri beytülmal (milletin malı-hazinesi) adına harcanması, siyasetin ve ülkenin 1 no’lu ahlak veya ahlaksızlık sorunudur. “Ben vergi veriyorum, dolayısıyla hesabını sorarım” her yurttaşın bilincine yerleşmeden ahlaksız siyasetçiyi, hele yargıyı hukuku da üç kâğıda bağlamışsa yağmadan alıkoymak mümkün değil. Hesap sorma hesap isteme bilincini yok etmek ve işlevsiz hale getirmekle başlıyor her şey. “Çalıyor ama bana da pay veriyor, yani ben de çalıyorum ama çalışıyorum da” gibi bir mantığın genelgeçer kabul ettirildiği bir ülkeyi, siyasetin yağmasından, yoksulluktan, eşitsizliklerden, adaletsizliklerden, hakkaniyetsizliklerden kurtarmak olanaksızdır. Hele vergiyi kontrol edecek tüm mekanizmalar da bir şekilde dumura uğratılmışsa... “Çalışıyor”un en çok göze sokulanı ve çalmayı mazur gösteren de aslında, görünen devasa yapılar olduğunu hiç düşündünüz mü? Hepsi de birer talan kaynağı üstelik! “Bak çalışıyorum senin için” mesajını satıyor... Sistem böyle çalışıyor. Millete “Neden ben, -biz- ülke böyle” sorgulamasını yaptıracak ve vergilerin nerelere harcandığını soracak basit el kitapçıkları mı dağıtmalı, bilinç yükselmesi için? Hande Karacasu’nun “Sessiz İstila”sına değinmek de günün anlam ve öneminin en tepe noktaya ulaştığı zamana denk geldi (Kırmızı Kedi). Kitabı yazmaktaki temel dürtüsünü şöyle açıklıyor: “Toplumları yok etmek için katliamlara gerek yoktur. Demokrafik değişimle adeta bir Ortadoğu ülkesi haline getirilen Türkiye’de toplum, stratejik göç mühendisliği ile adeta yok edilmek isteniyor.” Milletin temel kültürel bileşenleriyle oynandığı ve kuruluşa ve varolan yapıya yabancı yeni bir toplumsal bileşen yaratılmaya çalışıldığı açık. Bu düşünce temelinde, yapılanları, planlananları, olguları, programları inceliyor yazar. Önemli bir “yer değiştirme” (trans-location) olgusunu gözlüyoruz uzun bir süredir. Türklerin kendi ülkelerinden Batı’ya, Doğu ülkelerindekilerin ise Batı’ya (Türkiye’ye) göç hareketi. Buradan önemli değerler gidiyor, yerlerini ise “önemsiz değerler” alıyor, Doğu’nun önemli değerleri; zaten kuş uçuşu ile Batı yolculuğunu, Türkiye’nin üzerinden uçarak gerçekleştirmekte. Ha, kitapta ayrıca ülke için “ASRİKA” projesi üzerinde fiilen çalışan ve en üst düzeyde kabul ve destek gören SADAT gibi bizim için kimliksiz örgüt de var. Bugün hayırlara vesile olsun...",https://www.cumhuriyet.com.tr/yazarlar/orhan-bursali/ya-yoksulluk-ve-talan-ya-da-onurlu-yasam-2085325
Orhan Bursalı,"Bunlar ciddi mi, yoksa kaybetmenin küçük öçleri mi?",09 Mayıs 2023 Salı,"Bir şeyler olacağı belliydi, bazı dostlar iktidarın seçimleri ertelemeye kadar varacak bir kaos yaratabileceğini söylüyordu. Ben buna en zor ve tüm AKP’yi bitirecek en kötü senaryo olarak baktım. Hayır, hafta sonuna kadar böyle ufak tefek “olaylar”la geçebilir ve seçimler yapılır. Bu “ufak tefek” (umarım böyle kalır, hatta artık onu bile yaşamayız!) olaylar, belki de seçimleri-iktidarı gerçekten kaybettiklerini gördükleri için olabilir. Kızgınlık ve öç hırsı. Bu olayların mağduriyet yarattığını ve daha çok seçmen kaybettirdiğini bilmezler mi? Ama umurlarında değilse, “kaybettiklerine” inandıkları için olabilir... Çok açık seçik ki 2019 İstanbul Büyükşehir Belediyesi seçimlerinde bu mağduriyet 800 bin seçmenin İmamoğlu safına geçmesiyle sonuçlanmıştı. Erzurum’daki provokasyonu önemsiyorum. Şu açıdan üstelik: Provokasyon cumhurbaşkanı iki yardımcısı adayından birine yapıldı. Evet ben peşinen seçilmiş olarak gördüğüm için bunu söylüyorum: Cumhurbaşkanı yardımcısına, Erzurum’da taşlı saldırı oldu, öyle ki mitingi önce otobüslerle engellemeye çalıştılar, sonra da saldırı ile mitingi yaptırmadılar. 300-400 kişilik ikiye ayrılmış, kışkırtılmış, belki de ceplerine paralar konmuş, bir sürü. Erzurum Belediyesi’ne seçilmiş, ne yaptığını düşünemeyen minik düşünceli bir adam, kılını kıpırdatmayan Emniyet ve içişleri bakanına uzanan bir zincir. Yaptığı açıklama da kendini ele veren cinsten. Normal durumda Emniyet müdürünü sıygaya çekerdi değil mi, hayır tam destek, kadın bakan dahil. Fakat adalet bakanı soruşturmayı haber verdiğine göre, mağduriyetin farkına varıp geri çekilmek zorunda kaldıklarını söyleyebiliriz. Ama cumhurbaşkanı yardımcısı  adayı İmamoğlu’na bu saldırı çok ciddidir ve mutlaka soruşturulması gerekir. Şimdi iş, bu dönemi ilk turda bitirip, daha sonra iki haftalık kalp sancılarına yüksek gerilimlere fırsat vermeden iktidar değişimini sağlamak. İlk turda seçimi bitirmek aslında Saray’ın, AKP iktidarının da işine gelir. İlk turda iki aday arasındaki farkın, ikinci turda çok daha büyük açılacağı gerçeği ortadayken ilk turda yüzde 51- 52 ile kaybetmenin çok daha kabul edilebilir olacağını varsayabiliriz. Ben Saray’ın, AKP’nin “Atı alan Üsküdarı geçti” tuzağına düşmeyeceğine inanıyorum. Akıllıca değil. Hem kendileri hem ülke için. AKP içinde “Kaybedersek bunu tabii ki kabul edeceğiz ve iktidarı devredeceğiz” diyen aklı başında bir grup olduğunu biliyoruz. Ama içişleri bakanı farklı. Cumhurbaşkanı meydanlarda elinden geleni tabii ki yapacak ama bu bakanını feda edeceğini düşünüyorum. Bakanın her şeyi tersyüz etmesinin nedeni de bu olsa gerek. Kimse korkuya kapılmasın, her şey, normale yakın seyrediyor, olması gerektiği gibi. Ama muhalefet tüm gücüyle, sandıkların tümü üzerinde kontrolü sağlayarak elinden geleni yapmak zorunda. Üç hafta önceki yazımda, eğer çok başarılı başlayan seçim kampanyası, son haftaya kadar etki alanını şiddetini artırarak sürerse, kapsama alanı genişleyecek; sonuçta ilk seçimde yüzde 50’yi aşacak bir çoğunluğu yakalayabilir, demiştim. Öyle seyrettiğini görüyorum. Kemal Bey de bir miting sonrası kendisini yakalama ve soru sorma şansı yakalayan muhabire, “son güne kadar daha büyüyecek kampanya” diyor. Tam beklediğim gibi. Bence iktidar, cumhurbaşkanlığını devretmeyi şimdiden içine sindirmeye başladı. Mesele Türkiye, millet, gelecek...",https://www.cumhuriyet.com.tr/yazarlar/orhan-bursali/bunlar-ciddi-mi-yoksa-kaybetmenin-kucuk-ocleri-mi-2079127
Orhan Bursalı,"Bu iş bitti, millet cenderesinden kurtuluyor",04 Mayıs 2023 Perşembe,"Cumhurbaşkanı 20 yıllık sakızını durmadan, en son Rize’de çiğnedi, “SSK’yi batıran adam”. Torbada başka bir şey yok. Kılıçdaroğlu’nun dürüstlüğüne çok sinirleniyor, karıştır karıştır bir şey çıkmıyor hayatından; bugün SGK muazzam bir borç batağı içinde, durmadan bütçeye yüz milyarlar aktarılarak ayakta tutuluyor. Yani SGK’yi batıranların söylediklerine bak... Yeni seçim yalanları da sökün etti: “Diyaneti kapatacaklar”ın hiçbir muhatabı olmamasına rağmen bunu sürdürüyorlar. Millet İttifakı için “PKK’den emir alıyorlar” yalanı da sökün etti. “Biz Allah’tan emir alıyoruz”u da duyduk... Bu yalanları Muharrem İnce de devralmış, neymiş, ittifak iktidara gelirse SİHA’lara son verecekmiş, FETÖ’yü iktidar yapacakmış... İnce iktidarın yalanlarını benimseyerek  kendine son noktayı koyuyor. AKP, kaybettiklerinin, milletin kendilerini iktidardan uzaklaştırmış durumda olduğunun farkında. Ama direniyor millete karşı. 21 yıllık iktidar gücünün yarattığı güç zehirlenmesi ve büyük iktidar tutkusu bütün bedenlerini sarmış. İktidardan indirilmeyi, kendilerine karşı zulüm ve işkence uygulaması olarak görüyor. Aslında şöyle düşünüyorlar: Eyvah ülkenin tüm zenginliklerini artık talan edemeyeceğiz, kızdığımız muhalif insanları keyfi hapse atamayacağız, yargıyı kasap satırı gibi kullanamayacağız, gerçekleri dile getiren basını susturamayacağız! Saraylar, uçaklar saltanatımız sona erecek, ulufe dağıtamayacağız, yoksulluğu yaygınlaştırıp on milyonları kendimize bağımlı kılamayacağız, dünya lideri rolü sona erecek, eyvah özgürlük gelecek ülkeye... Kendi içlerinde “Bunlar kazanıyor, iktidarı teslim etmeli miyiz?” tartışması yapıyorlar. AKP içindeki “Bize sandık darbesi yapılıyor” diyen Süleyman Soylu ile Murat Kurum, Türkiye’nin işgal altında olduğu ve kendilerinin istiklal savaşı verdikleri zırvasını yumurtlayan Binali Yıldırım ve kanlı Hizbullah’ın izleyicisi parti lideri de koroya katıldı. Bu partiyle yaptıkları ittifak ve dört milletvekilini Meclis’e sokma kararları, bu ülkeye yaptıkları en son kötülük olacaktır. Zengin ve Kurtulmuş gibi seçim ve sonuçlarına daha ılımlı ve sağduyu ile yaklaşan insanlar da var. Özlem Zengin, “Sandıktan kim çıkarsa seçimin galibi odur. İktidarı teslim etmemek diye bir şey söz konusu olamaz. Şartlar, kaybedene göre değişmiyor” diyor. Zengin’in yeri, AKP’li erkeklerin kendisini dışladığı AKP değil. Eğer orada kalacaksa RTE’nin yerine liderliğe oynasın ve bunu başarsın, AKP’nin içinden yeni bir AKP çıkarsın, ülkeye en büyük hizmeti olur. Muhalif seçmen, iktidarı devretme konusunda sıkıntıları olanların darbe söylemleri karşısında acaba ne yapacaklar beklentisi içine girdi. Soylu’nun sandık sonuçlarını izlemek için YSK’ye paralel bir bilgisayar izleme kurmasının amacı nedir diye soruyor. Cumhurbaşkanının söylemleri de endişe verici: “..Milletim PKK desteğiyle iktidar olana bu ülkeyi teslim etmez.” Yani? Soylu da resmen sandık sonuçlarını paralel izlemede kaybettiklerini görünce ne yapacak? AKP seçmeninin aktif bir azınlığını sokağa mı çağıracak... Bırakalım bu korku iklimini yaratmayı, böyle bir düşünce, AKP’yi ve tüm siyasetçilerini kısa sürede bitirir. Hiçbirinin de ülkeyi böyle kargaşaya sürükleyeceğini düşünmemeliyiz bile. Sadece burada seçim öncesi korku iklimi yaratıyorlar. Seçimin sonucu belli, ülke bu cendereden çıkıyor; özgürlüğe, geleceğe koşuyor. *** “CIA şirketi” ve ülkemizde uçak üretimi konusunu bitirmedim.",https://www.cumhuriyet.com.tr/yazarlar/orhan-bursali/bu-is-bitti-millet-cenderesinden-kurtuluyor-2077697
Orhan Bursalı,Yoksulluğu ele geçirin! Üremesini engelleyin!,27 Nisan 2023 Perşembe,"Bilinen gerçek, iktidarın sadakasına muhtaç olduğu için büyük yoksul kitlenin genellikle (iktidardaki) sağcı partilere oy verdiğidir. Bu küresel bir olay. Fakat yoksul kitlenin büyük sağ partiye oy bağımlılığının, salt bu partinin iktidarda olup olmamasıyla ilişkili olmadığını biliyoruz. Sağ kitle partisi muhalefette olsa bile yoksul kitle ve dahası belirli bir geliri olan işçilerin önemli bir kısmı dahil, oy deposudur. Seçime giderken bu konu yeniden alevlendi. İktidarın yoksulluğu; sadaka dağıtımları, yiyecek-kömür paketleri vb. ile beslemesi, şüphesiz ki oy verme tercihi üzerinde etkilidir. Güncel gözlemler, derin yoksulluk ağı içinde bulunanların iktidarın bu yardımlarının kesilmesinden endişe ettikleri ve sahip oldukları yardım-geçim denge durumunu değiştirmediklerini de söylüyor. Ama yoksulluğun oy tercihini salt iktidarın bizzat sosyal-sadaka yardımlarına olan bağımlılığı ile açıklamak kolaycılıktır. Doğru da değildir. Ama tarif ettiğimiz bu yoksulluk konumu ile oy tercihi arasında daha derin bağların oluştuğunu görmek gerekir. Dini inanış, kadere boyun eğme, rızkını kabul etme, siyaset ve lideriyle oluşan kökten bağlar bunlardan birkaçı olarak sayılabilir. Evlerinde ziyaret edersiniz, benzer sosyal yardımlarda bulunursunuz, çocukları için daha iyi olanaklar sağlarsınız ama bu çoğunluk içindeki davranış değişikliğini bazen hiç görmeyebilirsiniz. Zaman ve ilişkiler adeta donmuştur. Nehrin altından hiç su akmamaktadır. Yoksulluk-sağ iktidar ilişkisi, giderek kültürel bir boyut da alır, yaşam biçimine dönüşür, statikleşir. Başka katmanlar da üzerine biner. Şüphesiz sağ partilerin ideolojiyi dini tüccar olarak kullanmaları, en düşük/sığ milliyetçilik propagandaları, bu katmanları çimentolaştırır. Oy verme tercihleri üzerinde, maddi-gelir durumlarının (sınıfsal) etkisi tamamen kopmuştur. İşçi partilerinin programları onlar adınadır. Fakat bu programlar yoksullarla ilişki kurmaktan uzaktır. Yoksul ve işçi kesimin çoğunluğu teoriden de bir türlü anlamaz!!! Sınıf partileri de kitle destekleri bakımından hep yoksul kalır. Sosyal değişimin ve ileri hareketlerin taşıyıcıları entelektüellerdir, aydınlanmış kitlelerdir, orta sınıfa evrilmiş, orta sınıf ve üstüdür. Yoksulların hiç ilişki kurmadıkları demokrasi, insan hakları, özgürlük, anayasa-yasa, güçler ayrılığı vb. gibi üstyapısal kavramların ve isteklerin taşıyıcıları bu üst sınıflardır. Ülkemizi de ayakta tutan çok şükür bu sınıflardır. Beslendikleri tarih, kültür, bilim, sanat, uygarlığın kazanımlarıdır; bu değiştirici araçlarla yoksul kitlelerin ilişkisi ya yok ya da bazıları için en alt düzeydedir. Günlük geçim dertlerinin kısır döngüsü içinde kuyudan su çekmeye çalışmakla hayatları geçer. Evet bu kavramı ileri sürüyorum. Yoksulluğu nasıl çözmeli? Yoksulluğu ele geçirerek. Yaşam koşullarını değiştirmekle. Aslında köy-kent projeleri durgun sosyolojik yapıları değiştirecek ve oralarda hayata dinamizm katacak düşüncelerdi. Köy Enstitüleri, hele! Ama sağ partiler sosyolojik değişim değil durağanlığı çimentolarlar. Gelir durumlarını düzeltecek ve onları zamanla siyaset ve iktidar bağımlılığından kurtaracak adımlar çok önemli. Her aileye asgari ücret gelirin girmesi ve her aileden birinin sigortalı olması, Kılıçdaroğlu’nun 10 yıldır programındadır. Bu zerre taviz verilmeden gerçekleştirilmeli. Hayat, sonraki adımları getirecektir. Ama en önemli olan bu kesimin çocuklarının önünü sonuna kadar açmaktır, onlara her türlü desteği vermek, kesinlikle derin pozitif ayrımcılık yapmaktır. Yoksulluğun üremesini kesmek, kader olmaktan çıkarmak, bir numaralı konudur. Genişletirsek 50 milyona yakın bir halktan bahsediyoruz!",https://www.cumhuriyet.com.tr/yazarlar/orhan-bursali/yoksullugu-ele-gecirin-uremesini-engelleyin-2075500
Orhan Bursalı,‘Casuslar’ Ankara’da ODTÜ ve Hacettepe’de faaliyette(!),01 Mayıs 2023 Pazartesi,"Kılıçdaroğlu, “Atatürk Havalimanı için uzay merkezi yapacağız, uzay ve havacılık alanında ABD’nin öncü şirketlerinden SNC’nin sahipleri Fatih ve Eren Özmen burada çalışacaklar, araştırmalarını sürdürecekler” deyince, yılda bir kez Atatürk Havalimanı’na Teknofest düzenleyen, başarılı işler yapan Bayraktar’ın sahipleri ayağa kalktı, vay Türkiye’ye değil Amerikalılara güveniyorsunuz benzeri açıklamalarla ortalığı velveleye verdi. Sanki Türkiye dahil dünyada onbinlerce şirketin çalıştığı uzay ve havacılık konusu kendi tekellerindeymiş gibi. Türkiye’de TAİ var, dahası Roketsan vb. var... Ayrıca İHA ve SİHA benzeri insansız hava aracı üreten çok sayıda şirketlerimiz var! Onların sesini bastırıyorlar, ne de olsa Saray’a endeksliler. Öyle ki sonbaharda yaptıkları Teknofest’i Saray’ın seçim propagandası çerçevesinde birden Nisan ayına aldılar. Atatürk Havalimanı için resmen “burası bizim” demedikleri kaldı. Havaalanının darmadağın edilmesine, basket sahaları ile doldurulmasına, pistlerinin yok edilmesine (kendi uçakları için birini korudular) zerre sesleri çıkmayan Bayraktar’ın sahiplerinin ülke ve gelecek bu projeye de destek vereceklerine, saldırıya geçmelerine şaşırdım… Arkasından Sarayın gazeteleri, trolleri, AKP/FETÖ kumpasında içeri atılan daha sonra AKP’ye sığınan yazarı ve diğerleri bu şirketin CİA’ya çalıştığı gibi bir zırvalığı göklere çıkardı. SNC, CİA şirketi oldu! İktidar ve adamlarına yakışan rezillik batağı! Söyleyeyim, bu “CİA bağlantılı” şirket, 11 yıldır ODTÜ ve Hacettepe teknokentlerde, yüksek teknoloji ürünleri üretiyor! Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Özmenler, ülke ile hep ilişkili oldu. Özmenler henüz Türkiye’de AKP ile birlikte 2015’te uçak üretimi için anlaşma yapmadan önce, 2012’de Havacılık ve Havacılık Komponenti İmalatı için ESEN’i kurdular, bakın: “ESEN, havacılık, uzay ve savunma sanayisinde hızlı ve yenilikçi çözümler oluşturan mühendislik firması. ABD merkezli Sierra Nevada Corporation’ın ortaklığında 2012’de kuruldu. ODTU Teknokent yerleşkesinde 2500 m2 alana yayılmış ofis ve laboratuvarlarında ticarî ve ARGE faaliyetlerini sürdürmekte, yer ve hava platformu yazılımları, gimbal ve kamera sistemi, yerel geliştirilmiş Geniş Alan Gözetleme Sistemi (WAAS) özellikle görüntüleme sistemleri alanında yeni küçük uydu platformlarının ve uydu alt sistemlerinin tasarımı... Anahtar teslim çözümler olarak Havadan, Karadan ve Denizden Elektronik Savaş/Sinyal İstihbaratı (EW/ SIGINT) kabiliyetlerini sunar… vb” 201 yüksek nitelikli çalışanı var Ankara’da! Fatih Özmen hatta şirketi ziyarete geldi! 2015’te AKP seçim yatırımı olarak uçaklar üreteceğiz diye Özmenlerin şirketiyle bir ön anlaşma yaptı. Alman Dornier uçaklarının üretimi gündemdeydi. Yerli oranı yüzde 70 olacak diye tutturunca AKP, iş yattı. Özmenler çok ciddiydi, Türkiye’de bu amaçla bir şirket bile kurdular… Arka planda iktidar içinde neler oldu da vazgeçtiler bilmiyoruz, ama öğreniriz. Özmenlerin ABD’deki şirketi özellikle de havacılıkta yüksek teknoloji üreten, NASA ile işbirliği yapan, hızla yükselen ödüller alan bir şirket. Aktarıyorum: “Özmen, Sierra Nevada Corporation’da 1981’de mühendislik stajyeri olarak başladı; çok sayıda sistemin geliştirilmesine yardımcı oldu, önemli programlar yönetti. 1994’te de şirketi satın aldılar. Ayrıca şirkete 19 stratejik şirket daha aldılar, 3.000’den fazla personelden oluşan bir iş gücü ile 19 ABD eyaleti, İngiltere, Almanya ve Türkiye dahil 34 bölgede faaliyet sürdürüyor. Fatih Özmen, 2018’de ABD Başkan Yardımcısı Mike Pence başkanlığında kurulan Ulusal Uzay Konseyi Kullanıcılar Danışma Grubu’nun bir üyesi oldu.” Yılın havacılık girişimcisi, yaşayan havacılık efsanesi, en etkili 10 Türk Amerikalı vb gibi ödülleri var. Şirket, uzay sistemleri, ticari yörünge taşımacılığı, mikro uydular, enerji, tele-tıp ve nanoteknoloji gibi pek çok alanda da çalışıyor. Ülkeye yüksek teknoloji üretimleri gelince, ülkede büyük bir sinerji yaratır. Bayraktar’lar da bundan yararlanır. Ülkeyi Saray siyasetinin dar ve dışlayıcı kalıpları içine hapsetmek, başarılı bir şirketin akıllı bir işi asla olamaz.",https://www.cumhuriyet.com.tr/yazarlar/orhan-bursali/casuslar-ankarada-odtu-ve-hacettepede-faaliyette-2076736
Orhan Bursalı,"İnsan odaklı politika, inşaat odaklı politikaya karşı",11 Nisan 2023 Salı,"Önce insan mı, önce inşaat mı? Bu seçim aynı zamanda “insan odaklı ekonomi-politika” ile “inşaat odaklı ekonomi-politika” anlayışlarının çarpışması olacak. “Önce inşaat”çılar, ülkeyi çökerttikleri gibi, tabii büyük enkazın altında kalan, tuzu kurular bu yağma düzeninden paylarını alanlar ve AKP’den kasalarını dolduranlar dışında, bütün millet oldu. Millet, kiralık ev bulamaz oldu, 10-20 bin TL’den başlayan kiralar ve asgari ücret 8.500 TL.. Yabancılara ev satışını bile yasaklayamadılar! Eğitim felaket, devlet okullarının yüzde 90’dan fazlası kötü eğitimin adresleri; tanıdığım pek çok aile, çocuklarının eğitimi için yurtdışında yaşamayı seçiyor. Dikkat edin, bunlar dışarıya gidebilecek donanımda insanlar. Pahalılıktan milletin belini bükmeleri gibi artık genellemelere hiç girmiyorum. Burada, milletin parasını nereye harcayacaksın, insana mı yoksa inşaata mı, sorusuna ikinci şık yanıtı verdikleri için bu durumdayız. İnşaat diyorlar da bir vuruşta yerle bir olacak evleri yenileyebilselerdi, 60 bine yakın insanı enkaz altında öldürmezler ve sağ kalanları da inim inim inletmezlerdi. İnşaatlarda bile “önce insan” demekten acizler. Aracınızı açık artırmayla satın. Otobid Fiyatı Gör ‘Çakılı çivi’ masalı TV’de karşı karşıya geldiğimiz Cumhur İttifakı temsilcileri, çakılı bir çivisi mi var muhalefetin, dedikodusunu piyasaya sürmekte ustalar. Tek tutundukları, üstelik yalan olan “çakılı çivi” masalı. AKP bunu “Cumhuriyet tek çivi çakmadı bu ülkeye” büyük yalanı ile sürdürdü yıllarca... Oysa Cumhuriyetin “çakılı çivileri”ni sata sata bitiremediler, tam 70 milyar doları cebe koyup harcadılar. Bu harcama, AKP’nin hâlâ yüzde 30, Saraybaşı’nın da bu oranın üzerinde oy almasının nedenlerinden biri. “Çalıyorlar ama yapıyorlar” diye millet arasında yaygınlaşan sloganı anımsayın. İstanbul ‘çivisiz’ Baktım önceki gün de cumhurbaşkanı, “İmamoğlu İstanbul’a tek çivi çakmadı” dedi. Yanıt vermek İmamoğlu ve büyükşehirin işi, bana düşmez ama iptal ettikleri 12 metro hattı inşaatını başlatmaları ve 14 km hattı tamamlamaları başlı başına bir iş. “Çakılı çivi”den kastettikleri inşaat, büyük binalar, İstanbul’u çevirdikleri gökdelen rezaleti. Tavuk kümeslerine insancıkları sığıştırmaları, durmadan paralarını Hazine’ye ödettikleri otoyollar (tek kuruş cebimizden çıkmadı, biz ekonomiyi iyi biliriz, lafı da kendisine ait!). Yol, köprü, gökdelenler ve benzeri altyapı tesisleri diye övündüklerine 3.5 trilyon dolar yatırım yapıyorlar, vardıkları nokta ise büyük ekonomik çöküş... Merkez Bankası, Tahtakale’den zırhlı tanklarla döviz satın alma kıyamet gösterisine bile düşüyor. İnsan mutluluğu nerede? Evet temel meselesi bu olmalıdır devlet yönetiminin, iktidarların: İnsan mutluluğu! İyi ve sağlıklı yaşamak! Çocuklarına iyi eğitim, tüm devlet okullarında eğitim kalitesini birinci sınıfa çıkarmak! Parayı insana, yaşamına, mutluluğuna harcayacaksınız! Ağzından iki eleştirel söz çıktı diye, insanları mahkemelerde süründürmek değil. Söz söyleme özgürlüğü ise insan mutluluğunun en temel aracıdır! “Param azdır ama sonsuz eleştiri özgürlüğüm!” Mutluluk buradan başlar! İktidarlar buna kulak verir, millete, fırsat eşitliği iş ve aş yaratır. Bunu yapmıyorsanız, yaptıklarınızın ve övündüklerinizin hepsi palavradır, yalandır, gösteriştir, sizin halkı aldatmak için inşa ettiğiniz mutsuzluk abideleridir!",https://www.cumhuriyet.com.tr/yazarlar/orhan-bursali/insan-odakli-politika-insaat-odakli-politikaya-karsi-2070253
Orhan Bursalı,"Fırsat eşitliğini sağlayın, gelir eşitsizliğini düzeltin!",16 Nisan 2023 Pazar,"Ve üniversitelerde liyakat ve özgürlüğü esas alın, atanmış tüm rektörlere de güle güle deyin... Bunlar şüphesiz ki tüm toplum için hava gibi su gibi gerekli olanlar. Ama burada ülkeyi ileri ekonomik düzeylere taşıyacak bilim, teknoloji, inovasyon (yenilikçilik) atmosferinin nasıl sağlanacağı üzerine konuşuyoruz. Halkın bir kesimi, özgürlükler, hak ve adalet, eşitlik gibi üstyapısal sanılan kavramların kendisi için önemini kavramamış olabilir. Salt cebine giren paraya, günlük geçimine, mal edinimine, kendisine siyasetin durmadan dayattığı dinsel ninnilere önem veriyor olabilir. Ama kulak asmadığını düşündüğümüz kavramların hakkıyla ülkede geçerli kılınması durumunda, daha güzel ve insanca bir hayat olarak kendisine geri döneceğini nasıl anlatacağız? Bu önemli ölçüde bir yönüyle çözülmemiş, evrensel bir iletişim sorunudur. Perşembe günkü yazımda, Türkiye Bilişim Vakfı’na Ufuk Akçiğit ve arkadaşlarının hazırladığı Türkiye Akademik Diaspora Raporu: Beyin Göçünden Beyin Gücüne adlı 76 sayfalık raporunun ana hatlarından söz etmiş, çıkmazdan kurtuluş için önerilerine geri dönerim demiştim. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şüphesiz, her kesimce seslendirilen gelir ve fırsat eşitliği konusu, bu raporun da odak noktalarından biri. Bunu yapmadan, toplumun yıllardır kayıp giden nice değerini bilim, teknoloji, sanat, fikir, kültür olarak ülkeye katamazsınız, yıllardır 9 bin dolarlarda sürünen kişi başı milli gelirini artıramazsınız... Tersine, maddi koşulların yoksunluğundan ülkenin güzide beyinleri hak ettikleri yüksek yetenekli işlerle ilgilenemezler. Pazarda limon satarlar. Topluma eşit fırsatlar yaratmazsanız da yine layık olduğu yere yükselemeyen, gelemeyen yüz binlerce insanı da yine milli servet kaybına uğratırsınız. Veya fırsatını bulup kan ter içinde bir yerlere gelmiş insanlara ülkeyi, yaşamı dar edersiniz, onlar da çekip gider, hiç sıkılmadan “giderlerse gitsinler” teranesiyle arkalarından davul çalarsınız. Gidenler, kayıplar, yükselemeyenler, kovalananlar, milli servettir; halkın her kesiminin daha güzel yaşaması için katkıda bulunacaktır. Bunun bile farkında olmayan siyaset figürleri, kendi saltanatlarının sürmesi için yapacakları her şeyi mübah görürler. Yine biz bilimsel rapora kulak verelim, bin kez tekrarlamak zorunda kalsak bile. Politikacılara sesleniyor rapor: Teknik beşeri sermayenin güçlendirilmesi için: İlköğretim, ortaöğretim ve lise eğitiminde gelir eşitsizliğinin etkilerini azaltın; fırsat eşitliği yaratılmalı... Üniversitelerde araştırmacıların yeni fikirler üretebilecekleri bağımsız düşünce ortamı sağlanmalı... Üniversitelerin verimlilikleri gözden geçirilmeli, araştırma kaynakları, programları günümüz dünyasının ihtiyaçlarına göre güncellemeli... Araştırmalarda nicelik yerine niteliğe odaklanılmalı, araştırma kalitesi yükseltilmeli. Beyin göçü ve uluslararası beşeri sermaye için: Neden gittikleri belirlenmeli, gitmelerini önlemek için elverişli ortam sağlanmalı... Gidenlerin Türkiye’deki araştırmacılarla ilişkilerini geliştirmelerine önem vermeli... Ar-Ge desteklerini daha etkili kılmak için: Verilen teşviklerin etki analizleri yapılmalı, verimli olmayan destek programları kapatılmalı, kaynaklar daha verimli programlara aktarılmalı. Ar-Ge teşviklerine ve diğer yatırım kaynaklarına, en çok hak eden şirketler ulaşmalı. Bilhassa hızlı büyüyen firmalar, teşviklerden daha çok yararlanmalı... Teşvikler araştırma ve teknolojinin merkezindeki kurumlar olan üniversiteler üzerinden verilmeli... Teşviklerde niteliğe odaklanılmalı. Kadınların bilimsel araştırmalardaki pozisyonları: Araştırma kurumları içinde ayrımcılık karşıtı katı politikalar uygulanmalı... Kadınlar için yurtdışı yüksek eğitim bursları artırılmalı... Kongre ve konferanslara katılım teşvik edilmeli, onlara özel araştırma fonları sağlanmalı... *** Tabii eğer bu deveyi güdecek bu kervanı yola dizeceksek..",https://www.cumhuriyet.com.tr/yazarlar/orhan-bursali/firsat-esitligini-saglayin-gelir-esitsizligini-duzeltin-2071960
Orhan Bursalı,296 milyar dolarlık değeri es geçen ülke,23 Nisan 2023 Pazar,"Türkiye hızla bir yol ayrımına akıyor 14 Mayıs’a doğru. Ülkenin tüm kaynaklarını kontrol eden, zenginliklerini istediği insanlara, şirketlere, kurumlara, cemaatlere dağıtan, büyük bir borçlanma, yoksulluk ve çöküş yaratan bir döneme devam mı tamam mı, ayrımı bu. Öte yanda ise ülkeyi bu durumdan kurtarmak, bu makus talihini yenmek için elbirliği, işbirliği, akıl birliği yapan, ülkenin nitelikle kadrolarıyla, gerçekleşebilir programlarla geleceği kurmaya soyunmuş bir muhalefet var. Büyük siyasi gerilim içinde geçen bayramın üçüncü gününde, güzel günler gelecek diyerek bayramınızı kutluyorum; pazar yazılarını bilime ayırmaya devam. Konumuz, ekonominin yüksek katma değer ve yüksek teknoloji üretmekten, dijital ekonomiden uzak bir ülke. Bugünkü durumun nedeni. Bir rapor yayımlandı, “Yüksek Teknoloji İçin Eylem Çağrısı”, Türkiye Bilişim Sanayicileri Derneği ve TÜSİAD işbirliği ile. Her iki kurumun başkanları, Levent Kızıltan ve Orhan Turan bizzat raporu tartıştılar, soruları yanıtladılar. Şimdi okur olarak “bu kaçıncı çağrı?” diyebilirsiniz. Bilim dünyası ve kurumların raporları, ülkeyi yönetenlerde yaprak kımıldatıyor mu? Fakat şu soru da haklıdır: İş dünyası elini taşın altına koyup bizzat kendi dönüşümlerini ne kadar gerçekleştiriyor, niye ülkenin ihracatında yüksek teknoloji ürünleri yıllardır yüzde 3’e takılı kaldı, ilk 500 şirketin Ar-Ge harcamaları, yenilikçi hamleleri neden düşük düzeyde? Harika Bir Haber Türkiye’nin En Geniş Kapsamlı İşitme Cihazları Best Hearing Aids Yani hem ülke yönetimi hem şirketler temelinde söz var ama sonuç yok, diyebiliriz. Fakat yine de yüksek teknolojik ve yenilikçi bir ülke yaratmak, birinci derecede hükümetlerin işi. Onlar hedefe odaklı bir yüksek teknoloji-yenilikçi ekonomi politikalarının arkalarında durmadıkları, bu konuyu sadece TÜBİTAK’ın destekleme fonlarına bıraktıkları sürece, ülke yerinde saymaya mahkûm. Türkiye ikinci yüzyılına girerken madde madde eylem çağrısı yapan raporda bazı saptamalar şöyle: Ülke ekonomisinin dijitalleşmesinin toplam ekonomi içindeki payı 50 milyar dolar civarında: Ekonomimizin sadece yüzde 6’sı. Oysa dünyada 38 trilyon dolarlık bir dijital ekonomi var. ABD’nin payı 15, Çin’in 7, AB’nin de burada payı 6 trilyon dolar. Ve yüksek katma değer ve büyük gelirler buradan üretiliyor. Onların yanında ülkemizin varlığı bile söz konusu değil. Türkiye’nin dijital dünya ekonomisindeki payı yok derecede: Yüzde 0.1. Türkiye bu alanda bir atılım gerçekleştirebilirse, ekonominin verimliliği zirve yapacak ve yılda 269 milyar dolarlık bir potansiyel zenginlik yaratacak. Dijital ekonomi için altyapı yetersizlikleri had safhada. 5G iletişim yok. Mobil indirme hızında dünyada 70. sıradayız. Sabit geniş bant hızında 107. sırada. Gelişmiş dünya ile aramızda dijital uçurum var. Yenilikçiliği destekleyecek fonlar zayıf ve yetersiz. Türkiye dijital dönüşüm ve teknoloji atılımı için gerekli yetkinliğe sahip işgücünü bulamıyor. Bilgi ve İletişim Teknolojileri (BİT) alanında istihdam OECD ülkeleri arasında en az. BİT yoğun mesleklerdeki işgücünün istihdama oranı OECD ülkeleri arasında sonuncuyuz.. BİT alanında mezunlarımız toplam mezunların yüzde 6’sı. Avrupa teknik yetkinlik karşılaştırmasında 33’üncüyüz (Polonya 4., Çekya 2.) Bu yetersizlikler nedeniyle, yazılım sektörünün ihracatımız içindeki payı komik: 0.5. Rapor, dünyanın yüksek teknoloji ve dijital ekonomiyle ulaşacağı korkunç gelirlere işaret ediyor ve ülkemiz için 18 maddelik bir eylem çağrısı yapıyor. Raporu inceleyin: (https://tusiad.org/tr/yayinlar/raporlar/item/11278-turkiye-nin-2-yuzyilinda-yuksek-teknoloji-icin-eylem-cagrisi). Herkese Bilim Teknoloji dergisi bu sayısında bu rapora geniş yer veriyor. Geleceğimiz burada ama mesela geniş bant internet yerine geniş yollar yapmakla övünen iktidarımız var.",https://www.cumhuriyet.com.tr/yazarlar/orhan-bursali/296-milyar-dolarlik-degeri-es-gecen-ulke-2074158
Orhan Bursalı,"‘Milli Çöküş Modeli’, 1 oya mecburiyet, soğan bile planlayamamak",20 Nisan 2023 Perşembe,"Umutsuzluk diz boyu Saray rejiminde. Seçimi kaybettiklerini anladıkları andan itibaren ne idüğü belirsiz, herhalde artık birkaç bin oyu bile kalmamış olan, Ecevit’lerin parasal ve örgütsel mirasına konan birisini “Cumhur İttifakı”na dahil ederek Meclis’te bir koltuk verme noktasına indiler. Daha önceki seçimlerde bu partiye düşeceklerini akıllarının ucundan bile geçiremezlerdi. HÜDA PAR isimli 150 bin oy alan bir partiye üç koltuk vermeyi de. Yanardöner Yeniden Refah’ın Erbakan’dan parasal ve örgütsel tahtı miras olarak devralan bol kedicikli Adnan Oktar hayranı oğlunu da ittifaka aldı. Bunların hiçbiri olmazdı eskiden. Bu durum bir çöküşün dışa vurumu. Bence Bahçeli de desteklediği liderin seçilemeyeceğini görünce, mesafe koydu, ittifaka katılmadı, partisini derleme toparlama derdine düştü. Mesafeli bir destek-bağımsız tutum konumunda Bahçeli. İttifakın 30 kadar milletvekili daha az çıkaracak olmasını umursamadı bile... Saray durumu görüyor. Bu da aslında Cumhur İttifakı’nın ana güçlerinde dağılmanın işareti. Cumhurbaşkanı hata üzerine hata yapıyor. Bina dikmekle Türkiye’yi dünyanın üç beş finans merkezinden biri yapacaklarını ilan eden bir cumhurbaşkanı var. Türkiye’ye milyarlarca dolar, zaten binasızlıktan gelemiyordu, nereye gireceğim, nerede yatacağım diyordu. Şimdi yatağı döşeği hazır. Binacı, inşaatçı bir iktidarın başka türlü düşünebilmesi mümkün değil. AKP bir inşaat beynine veya kafasına sahip, tabii ki böyle düşünecek. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Seçmenine şunu söylüyor, patates, soğan ve et bulamıyor, satın alamıyor olabilirsin ama bak finans merkezi binaların var! Baskı ile doları dizginliyorlar. Dolar dolar olalı böyle zulüm görmemiş olabilir! Özgür olduğu Tahtakale’de bile tırıs giderken zincirini koparan gül sarıya dönüşmek için rahvan at aşamasına geçti. Peki, ekonomide sıkıntı varmış, yoo biz gayet güzel yolumuza devam ediyoruz, demesinin seçmende karşılığı nedir, sorusu ile ilgilenmiyorlar. Veya bir güç gösterisi yapıyorlar: Yıkılmadık! Dimdik ayaktayız! Finans merkezi de bir güç gösterisinin parçası! Sadık seçmeni şöyle diyor olabilir: Baksana Reis kendinden emin, yine parayı getirecek binayı açtı, dimdik ayakta Reis, mutlaka bildiği vardır! Buradan diyeyim onlara: Yok yok! Bir deyim var ya: Cami yıkıldı ama mihrap yerinde duruyor. AKP iktidarı da o hesap. Bir patates soğan ekimini yıllardır planlayamayan bir iktidar. Bırakın hayvancılığı (hadi diyelim bunu programlamak sizin için çok daha zor olabilir), soğan üretimini ülke çapında planlama becerisini gösterebilselerdi, bugün et satın alamayan milletin büyük çoğunluğunun önüne her yerde kamyonlarda patates soğan yığardınız ve “et yok patates soğan yiyin” derdiniz hiç olmazsa. 2018-19’larda yine bu plansızlıktan depolara baskınla patates soğan avına çıkmışlardı. Suçlu depocu! Bir iki deposu bulunan (yoksa bu da uyduruktu!) soğancılar şimdi sağ mı yoksa asıldılar mı bilmiyorum! Bir kadın pazar röportajında “Ben ekonomistim!” diye bağırıp tezgâhtaki soğan etiketini gösteriyordu. Reis’ten vazgeçmeyiz gerekirse soğan yeriz videoları baktım Tiktoklar’da dönüyor. Bitkisel bakana çoook üzülmeli miyim, bilemedim. Bana ezilenlerden yana olacaksın diye öğretmişlerdi de...",https://www.cumhuriyet.com.tr/yazarlar/orhan-bursali/milli-cokus-modeli-1-oya-mecburiyet-sogan-bile-planlayamamak-2073425
Orhan Bursalı,Sol ittifaklar ne yapar?,10 Nisan 2023 Pazartesi,"Herhalde aday listeleri verildiğine göre, artık Millet İttifakı partileri bir şekilde kolları sıvayacaklardır; meydanlara çıkacak, mahalle mahalle dolaşacak ve listenin en çok oyu alması ve en çok milletvekilinin Meclis’te temsil edilmesi için çalışacaklardır. Listelerin ayrıntısına girmeyeceğim, fazla ilgilenmiyorum, bu partilerin vereceği kararlar; CHP seçmeninin çok eleştirdiği ve istemediği eski AKP döneminden bazı siyasi isimlerin oy verecekleri listede bulunmaları, siyasi hayatın ve geniş ittifakın ve tek hedefe odaklanılmış olmasının bir sonucu. Ben ittifakın listeleri dışında MHP ile Emek ve Özgürlük ittifakı üzerine kısa notlar yazmak istiyorum. MHP, AKP listesinden aday olmayı reddetti. Bunu kabul etseydi, kendisini de epey reddetmiş olurdu. Cumhur İttifakı’nın asli unsuru olmak aslında MHP’ye epey pahalıya patladı. Kan kaybetti. AKP’nin ülkeyi çökertme politikasının yükünü taşımak kolay değil. Yönetimin kast ve katı konumu, partinin giderek büyümesini engelledi, küçülmesine yol açtı. İlk önce Büyük Birlik Partisi içinden çıktı. Sonra Meral Akşener ve arkadaşları ayrılmak veya atılmak zorunda kaldı. İYİ Parti ve Zafer Partisi doğdu. Bunlar şüphesiz kan kayıplarıydı. AKP iktidarına sonsuz destek de partiden ayrılmalara yol açtı. CHP’ye bile geçen veya CHP’ye desteğini belirten çok sayıda etkili konumda Ülkücü gördük. Sinan Ateş’in öldürülmesinin yarattığı büyük öfke son büyük darbe oldu. MHP en çekirdek haline indi. Harika Bir Haber Türkiye’nin En Geniş Kapsamlı İşitme Cihazları Best Hearing Aids Bahçeli’nin, partinin kimliğini bu kez öne çıkarması, MHP’yi toparlama girişiminin bir parçası olabilir. Bahçeli, RTE’nin seçimi kazanamayacağı olasılığını da hesap etmiş olabilir, RTE’nin kazanma olasılığında da... Meclis’te “bağımsız destekçi” pozisyonuna geçmesi muhtemeldir. AKP’nin her şeyine evet diyen parti yerine, kendi varoluşunu belli eden, yer yer muhalefet yaparak eleştiren bir pozisyon beklenebilir. Cesur bir kararla ağırlıklı kendi listesiyle seçime katılıyor. Yolu açık olsun. Çevremde TİP’e oy verecek insanların çoğaldığını görüyorum. Umarım Meclis’e birkaç milletvekili de sokma olanağını elde ederler. Meclis’in güçlü sol seslere şiddetle ihtiyacı var. Hakikati en saf haliyle dile getirecek insanlar çoğalmalı Meclis’te. HDP listelerinden şüphesiz girerlerdi Meclis’e. Bunu reddettiler. Emek ve Özgürlük İttifakı’nda HDP’nin yeni partisi Yeşiller ve Sol Gelecek Partisi ile beraberler. HDP çok istedi kendi listelerinden aday göstersin TİP. Mesela EMEP bu listeden girecek, kendi logosunu geri çekti. Ama TİP bunu reddetti. İttifakta oldukları için yüzde 7 barajını aşacaklar ama milletvekili çıkarmaları yarışa katıldıkları seçim bölgelerinde milletvekili çıkaracak oyu almaları gerekiyor. Saygım sonsuz. Diğer sol partilere gelince: Sosyalist Güç Birliği, Türkiye Komünist Partisi, Türkiye Komünist Hareketi ve Sol Parti’den oluşuyor. Barajı aşarlar mı göreceğiz. Umarım aşarlar. HDP listelerinden AKP’nin eski baş destekçileri yetmez ama evetçi Fethullah destekçisi isimler de aday gösterildi. Bunlar Kürt meselesinde her türlü desteği sonsuz veren isimler. Amerika’nın bölgedeki rolünü de benimseyenler. Şu kadarını söyleyeyim: HDP adaylarının belirlenmesinde çok merkezli bir katılım söz konusu. Bu isimleri yadırgamadım. *** Oy pusulası o kadar kalabalık ki bir sürü karışıklığa yanlışlığa yavaşlığa yol açacak. Bu seçimler tüm bu partilerin ne kadar seçmeni olduğunu da gösterecek. Ben en çok soldaki partileri merak ediyorum.",https://www.cumhuriyet.com.tr/yazarlar/orhan-bursali/sol-ittifaklar-ne-yapar-2069844
Orhan Bursalı,"Kutuplaş(tır)ma şiddettir, şiddete çağrıdır Çaresizliktir",24 Nisan 2023 Pazartesi,"Sağcı veya aşırı sağın her türlü rengini üstlenmiş politikacıların iktidara tırmanma aracıdır kutuplaştırma. Dünyanın her yerinde... Kutuplaştırma, bir ulusu bölüp parçalayıp hedef aldığın bir kısmını düşman ilan etmektir. Hedef alınanlar milletin parçası değildir. Haindir, ülkeden sürülmesi gerekir, yok olması gerekir. Ya sev ya terk et der, komşu bile görmek istemez. Rakibi ötekileştirenlere kanan beyni bağlılar, ideolojik körler, düşünme sefilleri, din tüccarlığının köleleri kin ve nefretle dolar, bunlar arasında en katil ruhluları harekete geçirir; saldırmaları, şiddete başvurmaları için bir emir ve talimat almalarına gerek kalmaz. Özellikle siyasi yapısındaki elemanlar, Kılıçdaroğlu’nda Adıyaman’da gördüğümüz gibi, saldırganlıkta başrolü hemen üstlenirler. Arabaya bile tekme atan sefil görüntülerini seyrederiz. Gerçekleri çarpıtmak, olmayanı olmuş söylenmeyeni söylenmiş gibi göstermek bu siyasetin başlıca işidir. Bilir ki kutuplaşan kitlelerden kimse gerçeği araştırma zahmetine katılmayacaktır. Zaten “doğru”, “gerçek” nediri araştırma yeteneği veya merakı yoktur. Bağlandığı kutbun önde gelenlerinin söyledikleri kesin doğrulardır. “Hakikat ötesi”, “gerçek ötesi” bir dünya yaratılır ve taraftarları bu dünyanın içine hapsetmek, dahası giderek daha büyük kitleyi de bu “yalan dünya”nın içine çekmek için çalışılır. Çok daha büyük yalanlar ortaya atılarak oluşturdukları sanal dünyanın dışına kimsenin çıkmasını izin verilmek istenmez. Hapishanenin parmaklıkları daha sıklaştırılır, öyle ki içeriye ışık bile sızması engellenmeye çalışılır. Mümkün olduğu kadar geniş medya, iletişim organları ağı bu amaçla örülür. Birinden kaçarsın, diğerinin ağına yakalanırsın, onu zaplar diğeri seni bekler. Yalanlarını etkili bir şekilde yaymak için, tüm medyasını birbirine bağlar, 10-20 kanaldan aynı anda birden yayın yaptırır. Ortalıkta gibi görünen medyayı da telefonlarla tehditlerle bu zincirin bir parçası olmaya zorlar. Özellikle seçim zamanlarında bakanlarını vb. birbiri ardına ekranlara çıkarttırır, saatlerce “hükümet icraatlarını” anlattırırsın. Devşirdiğin, en iyi yalanları hiç utanmadan söyleyebilecek yüzsüzleri sürekli yorumcu, gazeteci, kanaatçi, araştırmacı vb. olarak her akşam ekranlarda tutarsın. Bazen “tarafsız” görüntüsünü vermek için yanlarına da muhalif gibi görünen bir kişiyi monte edersin. Milletin korkuları, güvensizlikleri de kullanılır. Kendileri olmazsa, ülkenin parçalanacağı, bugün sahip olunan her şeyi yitirecekleri, bugünkü hallerine şükretmeleri, her şeyin iyi olacağı, sabretmeleri gerektiği konusunda beyinleri yıkanır. Bazı kitleler için de kötülükler kadere bağlanır, hatta muhalefete yıkılır, Allah’ın işi denir. Ülke ve toplum lime lime edilir, önemli olan ülkenin zenginliklerini yiyip bitirmektir. Para Tanrısı hükmünü sürdürür. Meksika’da Brezilya’da dahası halk içinde yayın cahilliğinin en çok olduğu ABD’de bu kutuplaşma işletilir, öyle ki parlamentolar, kongreler basılır, insanlar öldürülür. Bu kutuplaştırma mutlaka iktidarca uygulanmaz, bir küçük siyasi lider de çeşitli konularda düşmanlıklar yaratarak yalanlarla kendisine bir kitle oluşturur. *** Bu nefret söylemi, kaybetme riski ile karşı karşıya olan iktidarlarca alabildiğine çaresizlikten de körüklenir. İktidar elemanları zırvalamaya, mantıklarını kaybetmeye, normal zamanlarda yapmayacakları şeyleri yapmaya başlar. Bunları bol bol seyrediyorsunuz şu günlerde...",https://www.cumhuriyet.com.tr/yazarlar/orhan-bursali/kutuplastirma-siddettir-siddete-cagridir-caresizliktir-2074377
Orhan Bursalı,Özmenlerle ortak uçak üretimi anlaşmasını kim bozdu?,02 Mayıs 2023 Salı,"Eren ve Fatih Özmen kusura bakmasın, şiddetle alındıklarının farkındayım bu tabirden, ama bu utancı iktidarın elemanlarına havale ediyorum. Dün Özmenlerin Ankara’da ODTÜ ve Hacettepe Teknokent’lerde 11 yıldır ESEN mühendislik şirketlerinin olduğunu yazmıştım. Sitelerinde devletle bir işbirliği vs. gözükmüyor. Ama 2015’te seçimlere giderken AKP iktidarıyla Fatih Özmen ve şirketi arasında bir anlaşma yapılıyor. Özmen TR-Jet diye bir ortaklık şirketi kuruyor. Özmenler o sırada iflas etmiş Alman Dornier uçaklarını satın alıyor. Bu orta menzilli bir uçak. British Airways’a ait bir uçağın İstanbul’a örnek olarak getirildiğini ve incelendiğini görüyoruz. (https://www.dailymotion.com/video/x4wbqla) 2015’te Ahmet Davutoğlu bu uçağın anonsunu yapıyor. Videoda, örnek uçak dolaşılıyor, tanıtılıyor ve o sırada Ulaştırma Bakanı Ahmet Arslan şöyle söylüyor: Sağ olsun Türkiye’ye güvendi geldi Fatih Bey (Özmen) ve yatırım yapmak istiyor, işadamıyla çok iyi bir mesafe alacağız 2023 yılında milli uçağımızı hizmete alacağız. Aynı yıl haberlere bakalım: “Bölgesel 60-70 kişilik yolcu uçağı projesinde Savunma Sanayi İcra Komitesi (SSİK) tarafından ana yüklenici olarak STM Savunma Teknolojileri Mühendislik görevlendirildi. Uçağın geliştirilmesi için STM ile ABD’li Sierra Nevada Corporation (SNC) arasında da mutabakat anlaşması yapıldı.” (www.ntv.com.tr/turkiye/yerli-ucagin-maliyeti-1-5-milyar-dolar,ou3ddzwcdUOLpii5SFeu2w) STM’nin o zamanki Genel Müdürü Davut Yılmaz diyor ki Reuters ajansına: 32 ve 70 kişilik yerli uçaklar için yaklaşık 1.5 milyar dolar yatırım yapılacak, 32 kişilik uçak için ilk test uçuşu 2017’de, seri üretimi için 10 adet 2019’da, 48 uçağın 2022’de üretilecek. Sonra: “Uçağın tüm fikri mülkiyeti ABD şirketi SNC ve Türkiye’ye ait olacak, herhangi bir ihracat kısıtlaması yok. Uçağın üretimi için Türkiye’de bir şirket kurulacak.” (TR-Jet olarak kuruyor SNC). Burada başka bilgi de var: “Yerli yolcu uçağı projesi kapsamında 32 kişilik uçağın alt sistemlerinin üretimi savunma sanayi şirketlerinden STM önderliğinde, TAI, Aselsan, TEI, Havelsan, THY Teknik, Alp Havacılık, Kale Havacılık, TCI, TSI ve diğer şirketler tarafından yapılacak. 32 kişilik jet motorlu TRJ-328’in hızı 750 kilometre, menzili 3720 kilometre olacak ve uçak 1400 metrelik kısa pistlerden kalkabilecek. Uçağın turboprop modeli ise 620 kilometre hıza ve 1850 kilometre menzile sahip olacak. Uçaklar ambulans, deniz karakol uçağı, askeri nakliye, istihbarat uçağı olarak da görev alabilecek. Fikiri mülkiyet hakları satın alındı”... Görüldüğü gibi tüm plan ve program yapılmış. Her ne kadar üretim tarihlerinde farklı görüşler olsa bile. Hemen yanında, 1 yıl sonra TUSAŞ (Türk Havacılık ve Uzay Sanayi) Genel Müdürlüğü’ne atanacak olan o zamanki THY Müdürü Temel Kotil var. Fakat ne olduğunu tam anlamadan anlaşma Fatih Özmen’in kucağında kalıyor. Anlaşma bozuluyor. Medyaya yansıyan ise komik bir gerekçe: AKP hükümeti uçağın yüzde 70’inin yerli olmasını istemiş güya... Fatih Özmen de bunun ilk üretim aşamalarında olanaksız olduğunu ama zamanla yüzde 50 yerliliğin yakalanacağını söylemiş. Togg arabasının bile (Araba yahu!) yüzde 50 yerlilikle üretildiğini anımsarsak o zaman üretilecek uçak için böyle olmayacak yerlilik oranı dayatılmasının sadece bahane olduğunu görürüz. Gerçekte ne olduğunu bilmiyoruz. Bir iddia var ama burada seslendirmeyeceğim şimdilik. Acaba Kotil’in TUSAŞ’ın başına getirilmesiyle anlaşmanın bozulması arasında bir irtibat var mı? Başka işbirliği girişimleri de var Özmen ile... Yani yandaşlara ve Bayraktarlara göre, devlet /Saray, AKP iktidarları “CIA şirketi” Özmenlerle öteden beri işbirliği içinde! Kılıçdaroğlu, Atatürk Havalimanı ile ilgili projesini, Fatih Özmen ve şirketi SNC’yi açıklayınca birden “vay CIA ile işbirliği yapan şirkete Atatürk Havalimanı’nı peşkeş çekeceksin ha, burada yerli ve milli Teknofest, Bayraktar dururken...” saldırılarının arka planını deşmeyi sürdüreceğiz",https://www.cumhuriyet.com.tr/yazarlar/orhan-bursali/ozmenlerle-ortak-ucak-uretimi-anlasmasini-kim-bozdu-2077058
Orhan Bursalı,Ülkeyi saran tuzaklar silsilesi ve büyük çöküş,18 Nisan 2023 Salı,"Eğer üretiminiz ve milli gelirinizin büyümesi nüfus artışının çok gerisinde seyrediyorsa, zaten yoksullaşıyorsunuz. 2013’ten beri yaşadığımız budur. Bir ara kişi başı 12 bin dolara yükselen milli gelir, 8 bin dolar civarına geriledikten sonra 9 bin dolarda çakılı kaldı. 100. yılda 25 bin dolar milli gelir palavralarından geride kalan yaklaşık 1/3’ü. Bu 9 bin dolara da kanmayın, nüfusun en düşük yüzde 20’sinin geliri 2 bin 627 dolar. Sonraki yüzde 20 dilimi 4 bin 651, üçüncü dilim 6 bin 502 (2020). Yani en alttaki 3 dilimde yaşayan (83 milyondan) 50 milyon insanın ortalama milli geliri 4 bin 600 dolar (Mahfi Eğilmez hesaplaması). Keyfi mi hesapladılar? Ayrıca bu iktidar iki kez milli gelir hesaplamasında kapsamı genişletti, her iki hesaplamalarda da milli gelirimizin arttığını gördük ve çok sevindik! Korkut Boratav ve arkadaşları ise bu hesaplamaların yanlış yapıldığını, iktidar ve adamlarını milli geliri şişirmek için müdahale fırsatı yakaladığını yazdılar. TÜİK’in enflasyon hesaplamalarında gördüğümüz büyük müdahalelerin, milli gelir hesaplamalarında da olması doğal. Yani önümüzde ne kadar şişirildiğini bilmediğimiz bir 9 bin dolar civarında kişi başı milli gelir var. 9-10 dolar milli gelir tuzağının içinde çırpınıyor ülke. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tuzaklar silsilesine hapsolmak Türkiye için tuzaklar çok. 10 bin dolar gelir çıtasını aşamamanın nedenleri saymakla bitmez. Adam başı 9 bin dolar milli gelir sadece bir sonuçtur. Peki neyin sonucu? “Orta demokrasi” diye bir kavram var, bence bu eksik, “orta altı demokrasi”den bahsedebiliriz ancak. Tüm demokrasi ve basın özgürlüğü endekslerinde, özgür ülke değil yarı özgür ülke statüleri bunu anlatıyor. Tek yetkili Bay Otoriter böyle uygun gördü. Tabii ülkenin kapana kıstırıldığı “hukuk tuzağı” da tüm tuzaklarla birlikte seyrediyor. Zaten başlı başına hukuku tek adama bağlarsanız, demokrasi ve milli gelir tuzakları da hepsi birden uygun adım seyreder. Hukukun tam uygulandığı yerde demokrasi de işler. Veya tersi. Demokrasi ve liyakat, gelir ve fırsat eşitlikleri hepsi birden söz konusu olsa, hukuk da milli gelir de hepsi birbirini destekleyerek Türkiye’yi çağdaşlığa, refaha, mutluluğa kavuşturur. Bu tuzakların bir başka yansıması da büyük beyin göçüdür, bu da ülkeyi yoksullaştıran başka bir önemli etken. Bu bağlamda bu tuzaklara “orta altı bilim” ve “orta altı inovasyon, teknoloji” “orta altı üniversite” tuzakları içine hapsolmuş bir ülke manzarasını da vurgulayalım! Bu bilinçli veya kısmen de cehaletten yaratılan tuzakların tümü birden ülkeyi ekonomik olarak tam çökertti. Ülkeyi tarihinde görülmemiş bir girdaba sürükledi. SS, yani S. Soylu Ülkeye uygulamalarda tüm bu tuzakların nasıl göründüğünü anlatan bir kitap yayımladı Barışlar. İçişleri Bakanı Süleyman Soylu’nun sanki perde gerisinde, ama aslında hepsi açık - seçik ortada seyreden, bir hukuk devletinde ve demokrasi ülkesinde göremeyeceğiniz hallerini, 42 bölüm tekmili birden sergiliyorlar. Tabii, çok güleceğimiz bir de 7. bölüm var ki adı “Erdoğan Düşmanı Soylu”. Neler söylemiş, henüz muhalefetteyken: “Gündüz imam gece ise papazı oynuyor”, “.. Medyayı teksesli, kontrollü yandaş medya haline getirmeye çalışıyor”, “İktidar ülkeyi yoksulluğun ve yolsuzluğun kucağına oturttu, RTE demokrasi celladı.” Yılbeyıl tonla koca koca laflar, eleştiriler... RTE de çareyi onu AKP’ye transfer etmekle buldu. Bu bölüm sadece garnitür. Kitabın bütünü adeta bir dosya!",https://www.cumhuriyet.com.tr/yazarlar/orhan-bursali/ulkeyi-saran-tuzaklar-silsilesi-ve-buyuk-cokus-2072610
Orhan Bursalı,"Halk için mi, yoksa zenginlere peşkeş mi.. İşte bütün mesele",17 Nisan 2023 Pazartesi,"CHP elindeki büyükşehir belediyelerinden halka büyük ölçekli yardımlar yapıldığını okuyoruz. Acaba bu yardımların kaynağı nedir diye sormuyoruz. Herhalde ne Ekrem Bey ne de Mansur Bey, ceplerinde olmayan milyarlarca lirayı harcamıyorlardır veya Ekrem Bey gizliden gizliye yap-satcılık yaparak Mansur Bey de gizlice özellikle eroin patronlarının, FETÖ’cülerin milyonlarca lira karşılığında avukatlıklarını yaparak halka dağıtmıyorlardır. Büyükşehirlerin milyarlarca liralık bütçelerinin nasıl harcanacağı ile ilgilidir soru. Tarikatlara, dini şaklabanlara, katbekat pahalı belediye ihaleleriyle iktidar yakınlarına yandaşlarına halkın bütçesini peşkeş mi çekeceksin... Bütçeyi 50 liralık ağaca 200 lira ödeyerek ihaleyi verdiğin alçakla parayı mı kırıştıracaksın, kente değer katmayan on paralık işlere milyarları mı dökeceksin... Yoksa, bütçeyi on kuruşunu bile hesap ederek gerekli işlere mi harcayacaksın, yoksulları mı doyuracaksın, halkın ekonomik sıkıntılarını hafifletmeye mi çalışacaksın... Halk için mi, yoksa zenginlere peşkeş için mi... İşte bütün mesele bu... Mansur Yavaş Uğur Dündar’a konuk oldu. Diyor ki “Şu an 14.000 öğrenciye her ay 330 TL ödeme yapıyoruz.” Dündar soruyor: Kaynağı nereden buluyorsunuz, borç mu alıyorsunuz? Yavaş’ın yanıtı: “İsrafımız olmadığı için kaynakları boş projelere değil halkın ihtiyaçlarına harcıyoruz”… “2016’da 80 TL’ye yapılan asfaltı, 5 yıl geçtikten sonra bile 25 TL’ye yapıyoruz. Çok firmanın katılımı ve kırımı da artırarak. Kendi cebimden harcamayacağım tek kuruşu vatandaşın bize emanet parasından da harcamıyoruz, israfı kestik..” Yetmiyor, şaibeli ve savcılıkta çok sayıda soruşturma dosyası bekleyen önceki yöneticinin taktığı 4.5 milyar lira da belediye borcunu ödemişler Mansur Başkan’dan önceki 25 yıl boyunca Ankara’nın nasıl talan edildiğinin hesabını tutacak bir bilgisayar da çatlayıp durabilir! Yani parayı nasıl ve nereye harcayacağınızla ilgili ve size emanet edilen paranın namusu ile ilgili bir meseledir, kaynak aynı zamanda! Ekrem İmamoğlu yönetimindeki büyükşehir de 75 bin öğrenciye 4 bin 500 TL yardım ediyor. “Sosyal ve Ekonomik Destek Programı” çerçevesinde 250 bin aileye yardım ediyor, ayni veya nakdi. Süt, ekmek, İstanbul sosyal destek kartı, bebe bisküvisi, askıda fatura, aile destek paketi, evlilik yardımı vb. İstanbul Ekmek’in kent çapında yaygın ekmek satışı bile başlı başına bir hizmet olarak öne çıkıyor. 300 gramlık ramazan pidesini 5 TL’ye satıyorlar. Bunlar görünenler, bir de görünmeyen iş bulma vb. konusunda on binlerce insana ulaşıyorlar. Park ve bahçeleri, yenilemeleri vb. hepsini bir kenara bırakıyorum. Hortumlar çok yönlü olarak kesilince birden halkın bütçesi halka yönelik hizmetler için harcanmaya başlıyor. Kılıçdaroğlu ve hükümeti, seçimi kazanırlarsa halka vaat ettiklerini gerçekleştirmek için parayı nereden mi bulacak? Şüphesiz ki önce milyarlarca liranın akıp gittiği hortumlar kesilecek. Tüketiciden kesilip duran vergiler yerine servet sahiplerinin de kapısını çalması gerekir. Gelir eşitsizliğini hemen ve derhal düzeltici hamlelerle millete nefes aldırmaları öncelik kazanmalı. Fırsat eşitliğini sağlayıcı önlemler en önemli konulardan... Hemen gelecek umudu vererek, 5 yıl içinde rayına oturmuş bir ülke, devlet oluşturmaları şart... Yoksa giderler, kurtlar pusuda...",https://www.cumhuriyet.com.tr/yazarlar/orhan-bursali/halk-icin-mi-yoksa-zenginlere-peskes-mi-iste-butun-mesele-2072212
Orhan Bursalı,‘Beyin göçünden beyin gücüne..’,13 Nisan 2023 Perşembe,Şikago Üniversitesi’nden Prof. Ufuk Akçiğit’in hazırladığı bir çalışmayı dinledik. Raporu ısmarlayan Faruk Eczacıbaşı’nın yönetimindeki Türkiye Bilişim Vakfı. Başlığı Türkiye Akademik Diaspora Raporu: Beyin Göçünden Beyin Gücüne... Burada ele alınan konular çok sayıda değerlendirmeye tabi tutulacak zenginlikte. Fakat bugün salt raporda yapılan bazı saptamaları küçük yorumlarla iletmekle yetineceğim: Harika Bir Haber Türkiye’nin En Geniş Kapsamlı İşitme Cihazları Best Hearing Aids *** Fırsat bulursam pazar günü politika önerilerini yazarım..,https://www.cumhuriyet.com.tr/yazarlar/orhan-bursali/beyin-gocunden-beyin-gucune-2070930
Orhan Bursalı,Yoksulluğu ele geçiren ülke: Çin,30 Nisan 2023 Pazar,"Ne kadar çok konu var yazacak, hele Atatürk Havalimanı’nı babalarının malı olarak düşünenler, 14 Mayıs’ta muhalefetin sandıkta darbe yapacağını ileri sürenlerin acaba bu sözlerinin arkasında karanlık planlar mı var, üzerine... fakat bunlar yarından itibaren... Bugün, perşembe günkü “Yoksulluğu ele geçirin, üremesini engelleyin...” teması üzerine bir örnek. En önemli konu ülke için, bugün, orta ve uzun vade açısından. Yoksa, otoriter hatta diktaya gidebilecek rejimlerden bu ülke başını kaldıramayacağı gibi, bu kitlenin çocuklarını düşünecek olursak ülkenin de sahip olması gereken çok büyük bir yetenek gücünün ucuz işgücü ve yoksulluğun üreticileri devamcıları olarak kalmaları... Bu yoksulluk konusu çözülemedikçe, ülkenin sürünmesine devam. Ülkemizin diyasporadaki önemli bilim insanlarımızdan ama eli ayağı bir yandan da hep Türkiye’de olan Prof. Dr. Ercan Alp, önemli ve ilginç bir not gönderdi. Yazımdaki şu cümleyi alıntılıyor önce: “Ama en önemli olan bu kesimin çocuklarının önünü sonuna kadar açmaktır, onlara her türlü desteği vermek, kesinlikle derin pozitif ayrımcılık yapmaktır. Yoksulluğun üremesini kesmek, kader olmaktan çıkarmak, bir numaralı konudur. Genişletirsek 50 milyona yakın bir halktan bahsediyoruz!” Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ve diyor ki: “Bu konu üzerinde ben de bir haylidir düşünmekteyim. Özellikle 2010-2019 yılları arası Çin Halk Cumhuriyeti’ne yaptığım seyahatlerde dikkatimi çeken bir olgu vardı: Bizim Amerika’da ismini duyduğumuz enstitülerde çalışanların neredeyse tamamı çok mütevazı ailelerden geliyordu. Çin, bir anlamda, eğitimde fırsat eşitliğini sağlayarak Ufuk Akçigit’in de bilimsel diaspora raporunda bahsettiği yetenekli kişilerin önünü açmayı başarmış, bu sayede 770 milyon kişiyi 40 yılda yoksulluk sınırının üstüne çıkarmış ve ekonomik bir mucizeye imza atmıştır.” Devam ediyor Prof. Alp: “Bize söylenen, fakir ve zengin bölgelerde ders veren öğretmenlerin kalitesi arasında bir fark yoktur. Her ne kadar Çin’in kalkınmasında zirai verimliliğinin artırılması, ileriye bakan endüstrileşme, hızlı şehirleşme ve sürekli genişleyen altyapı yatırımları olsa da bunların başarılabilmesi kaliteli orta kademe elemanların varlığına bağlıdır. Türkiye’nin önünde en büyük engel, hele seçimden sonra işbaşına gelecekler için de gerekli sayıda yetenekli insan eksikliği olacak. Bu kadroların yetişmesi 10 yıllar süren, laik, modern anlayışta eğitim kurumlarının her tarafta hizmet vermesi ile olabilir.” Evet, en zor konu, bu iktidar eğitimi her açıdan kötüleştiriyor, yeteneklileri kaçırtıyor ve ülkede kalanların da iyi yetişmesini açıkça istemiyor. Yoksulluğun sürmesi, iktidarıyla yakından ilişkili. Eğitimde ülke çapında okullarda ortalama kaliteyi yakalamak, coğrafi farklılıkları ortadan kaldırmak, fırsat eşitliğini mutlaka sağlamak, tüm milletin en doğal hakkıdır. Eğer muhalefet iktidarı devralmayı başarırsa, bu yolda nasıl adım atacağını merakla izleyeceğiz. Küresel Ekonomi Düzeni, Kurumlar ve Kurallar Prof. Dr. Ahmet Söylemezoğlu, halen Boğaziçi Üniversitesi Ekonomi Bölümü öğretim üyesi. Pek çok ulusal ve uluslararası yöneticilik ve kamusal görevlerde bulunmuş. Öğrencilerine anlattıklarını, finansal ve ekonomi okuryazarlığının artırmak için geniş kitlelere de iletiyor. Bir kaynak kitap. Uluslararamı ekonomik düzenin kurumlarını (IMF, Dünya Bankası vb) tanıyoruz. Uluslararası ticaretin gelişimi ve kurumları, bölgesel ekonomik örgütler... hepsi var. Diyor ki: Yılda 26.5 trilyon dolarlık mal ve hizmet ticareti yapılıyor, banka havaleleriyle günde 5 trilyon dolar el değiştiriyor. Tüm bu olaylar belirli bir yapıda gerçekleşiyor. Bunlar ne ve nasıl oluyor?",https://www.cumhuriyet.com.tr/yazarlar/orhan-bursali/yoksullugu-ele-geciren-ulke-cin-2076520
Orhan Bursalı,"Fırtına estirilirse ilk turda iş biter, birleşik tek parti",25 Nisan 2023 Salı,"Kılıçdaroğlu herkesi şaşırtan, düne kadar seçilemez diye tamtam çalan ünlü-ünsüz, CHP içinde dışında peşin kararlıları bile susturan bir zirve yükselişini sürdürüyor. Bir adam değil üç adam var, meydanlar tıklım tıklım. Kılıçdaroğlu, özellikle “Aleviyim” beklenmedik ve cesur çıkışıyla, tarihsel bir dönemeç atlattı ülkeye. Barajlar, önyargılar yıkıldı. Eee ne olmuş. Ne yapalım yani Aleviysen! ""Alevi iktidarı mı kuracak ülkede"" sorusunun olmayan yanıtı üzerine sürdürülen bir propaganda çöktü. Bunu en güçlü olduğu zaman yaptı. Öyle ki rakibini neredeyse “Ben senden daha iyi Aleviyim!” diyecek noktaya getirdi. Alevilerin kapılarına çarpı işareti koyan, milyonlarca Alevi yurttaşı dışlayarak ülkede bir sağcı Sünni mezhep diktası kuran ideoloji etkisizleşiyor. Alevi düşmanlığı bir iktidara tırmanma aracı olmuştu. Ülkede bir Alevi kaymakam bile yok! Ayrımcılığın, ötekileştirmenin boyutuna bakın! 23 yıldır Aleviliği İslam dışında gören, bu topluluğu siyasetle-parayla, elektrik su parasıyla, dede maaşıyla oyalayan politika çöp oldu. Cama yazmak Konum Alevilik değil, bir tabunun yıkılması bile, sadece Twitter sosyal medyasında 55 milyonu aşan bir görüntü rekoru kırdırdı ve bence Kılıçdaroğlu’nun yelkenini doldurdu. Harika Bir Haber Türkiye’nin En Geniş Kapsamlı İşitme Cihazları Best Hearing Aids Başkan adayının yanında, arkasında müthiş bir kampanya iletişim ekibi var. Vaatler iyi çalışılmış, ülkeyi çip merkezi yapmak gibi, henüz yeterince düşünülmemiş bir iki vaadi bir kenara bırakacak olursak, dört koldan ve çok iyi tasarlanmış bir eylem planıyla, vaatlerin pek çoğu beş yılda gözle görülebilir hale gelebilir. 5 yıl yetmez Bu Millet İttifakı'nın beş yıl boyunca tek işi, ülkeyi düze çıkarmak ve yeniden bir beş yıl daha seçilmeyi garantilemek olmalı. Burada tüm partiler ve liderleri, parti egolarını geri plana iterek ülke, millet egolarına başrol oynatmalıdır. Beş yılda tehlike geçmez. Kurulacak iktidarın gücü, büyük bir millet temsiliyetine dayanmasıdır; parti çıkarı, liderlik egoları gibi sorunlar çıkmamalı ve “birleşik tek parti” gibi hareket etmeli. Bu, ülkeye yeni, eşsiz zengin bir deneyim kazandırır... Dünyaya da! Partiler ve liderler değil ama onlarla birlikte Türkiye kazanacak. Zaten partilerin kurulma amacı bu değil mi? Hadi bakalım öyleyse... Fırtına bekliyorum Evet muhalefetin 20 günde giderek şiddetini artıracak bir siyasi fırtınanın, kararsızları, İnce’ye oy vermeyi düşünenleri, özellikle de gençleri de etkisi altına alacağını görüyorum. Bu “az zamanda çok iş yaparak” sağlanır. Alttan bir dalga kabarıyor, daha da kabartılarak herkesi kapsama alanı içine almalı. Bu işi ilk seçimde bitirmecesine... *** BİR KİTAP: 1) Dr. Daniş Navaro’nun “Şirket, Quo Vadis? Modern Şirketin Çöküşü ve Başka Bir Şirket Önerisi”... Tartışılacak bir kitap, her şey paradır düsturunun dışında bir arayış. Navaro, bir başka şirket mümkün diyor, uluslararası yöneticilik deneyiminden yola çıkarak. Yeni liberal anlayış ve düzenin hasta yapısını, 500 sayfayı aşan kitabıyla irdeliyor. Çeşitli üniversitelerde öğretim üyeliği yapıyor; liderlik, ekonomi politik, yönetim, işletme, organizasyon, strateji, iş etiği gibi konular uzmanlık alanları. Başka kitapları var. Navaro, bugünkü kapitalist sistem ve işleyişinin geleceği olmadığını söyleyerek daha bütünleşik bir anlayışın peşinde. Meraklısı için, okumaya tartışmaya değer. Bir sohbetin linki: https://dergi.salom.com.tr/haber648-dr_danis_navaro_ve_yeni_kitabi_ sirket.html https://dergi.salom.com.tr/ haber-648-dr_danis_navaro_ve_yeni_ kitabi_sirket.html",https://www.cumhuriyet.com.tr/yazarlar/orhan-bursali/firtina-estirilirse-ilk-turda-is-biter-birlesik-tek-parti-2074642
Orhan Bursalı,İş seccadeden iktidar çıkarma zavallılığına düşmüşse,04 Nisan 2023 Salı,"Bir seccade provokasyonu ki miting meydanlarında boy gösteriyor. Cumhurbaşkanı, “Bunlar seccadeye ayaklarını basarlar çünkü emirleri Pensilvanya’dan alıyorlar” gibi, birbiriyle bağlantısız cümleler kurmak zorunda kalıyorsa hazin bir durum var demektir. Sanki Kuranıkerim var orada! Dini bakımdan zerre değeri olmayan bir örtüye kutsallık atfederek siyasal suçlamalara yönelmek, bu ülkede din istismarının ve din hurafelerinin hangi kertelere geldiğinin-getirildiğinin göstergesi olabilir ancak. Halkın cehaletle başını beynini bağla, sonra böyle zırvalıklardan siyasal oy devşirmeye çalış. Cehalet denizinde yüzen bir ülke ve toplum oluşturarak bu ülkenin ve milletin saygınlığını, servetini, hazinesini, varını yoğunu yağmalamanın en iyi yoludur. Atatürk ve Cumhuriyet ile en büyük kavgaları burada düğümleniyor. Cumhuriyet, aklı vicdanı hür bir nesil yaratmaya soyunmuştu. Bunlar ise aklı bağlı, vicdanı siyasal ideolojik kelepçelere vurulmuş bir nesil ve toplum peşinde koşturup duruyorlar. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cehalete oynamak İktidar sahipleri, cehalete oynayarak Cumhuriyetten, Atatürk ve arkadaşlarından, Cumhuriyetin kuruluş ilke ve değerlerinden en büyük intikamı alacaklarını biliyorlar. Aydınlanma, aklı kullanmak, en büyük ideolojik düşmanlarıdır. İskilipli ve diğerlerini el üzerinde tutmalarının nedeni bu. Fakat umutsuz bir çabadır bu. İtiraf da etmişlerdi: Kendi ideolojilerimizi topluma egemen kılamadık, diye. Seccadeyi kutsal sayacak ve ona tapınacak bir toplum yaratma ideallerini yitirmiş değiller. Ama yapabilecekleri bu kadardır, miting alanlarında seccade sallamak. Fakat bu milletin akıl, sağduyu ve vicdanda, kendilerinden katbekat ileride olduklarını bilemeyecek, buna inanamayacak kadar da gerçeklerden kopuklar. Seccade ile kutsal değerleri birbirine karıştıracak kadar aptal ve saf, kafasız bir toplum var karşılarında sanıyorlar. Hakaretin en büyüğü! İşte göbeğini kaşıyan toplum anlayışı, tam da bunlarda var. Kritik bir seçim Yine de Erdoğan’ın oy oranının hâlâ yüzde 40 civarında olmasını, toplumun cehalet katsayısı olarak gören anlayışlar, kolaycıdır, yanlıştır ve iktidar cephesindeki anlayışla benzerlikler taşır. Erdoğan kültü iyi araştırıldığı takdirde buna yönelik daha ince politikalar geliştirmek mümkün olur. İktidarın elindeki seçim silahı, şimdilik TOGG, gaz, köprü, yol gibi konularla sınırlı kalacağa benziyor. Sepetten neler çıkaracak bilmiyoruz. Türkiye mühendisi ile üreticisi ile 70 yıldır otomobil üretiyor. Yabancı şirketlerin üretim merkezi durumundayız, TOGG’un yanı sıra yerli tasarımlar yollardadır. Ayrıca otomobil uzmanı Emre Özpeynirci’ye göre, ülkemizde üretilen otomobillerden birkaçının yerli oranları TOGG’dan yüksek. Hyundai i20 yüzde 68 yerlilik ile başta geliyor. Bunu TOGG’u kötülemek için yazmıyorum, yerli ve milli propagandasında TOGG’un kullanıldığına dikkat çekiyorum. Gaz konusu Karadeniz’de bulunan doğalgaz bir seçim gazı olarak pompalanacak yakında. Üstelik yeni milyar tonlar, rezervler bulundu müjdeleriyle. Şu sorunun yanıtını bilen var mı? Bugüne kadar bu gazı bulup çıkarmak ve getirmek için kaç milyar TL harcandı? Paranın hesabı olmadan, millilik hesap edilemez. Şüphesiz gaz bulunması sevindiricidir ama bu konuda şeffaflık sıfırdır ve milletin önüne hiçbir şeyin hesabı konulmamaktadır. *** Seccade propagandasına dönersek: Evet bu noktaya kadar gerilediler. Bu gerileyişi Yeniden Refah, HÜDA PAR ve kadın düşmanlığı üzerine kurulan ittifakla birlikte düşünün. Kur korumalı mevduatta faiz üst sınırını kaldırdılar, “yerli ve milli” ekonomi teorileri patladı... Doları tutamıyorlar, dolayısıyla pahalılığı da. İktidar zor durumda...",https://www.cumhuriyet.com.tr/yazarlar/orhan-bursali/is-seccadeden-iktidar-cikarma-zavalliligina-dusmusse-2067844
Orhan Bursalı,Bir ‘Üçüncü Yol’ yok; siyasal kumar!,03 Nisan 2023 Pazartesi,"Evet yok, bu seçimde öyle bir olasılık sıfır. İki seçenekle karşı karşıyayız: Ya çok daha büyük zararlarla sanılanın çok ötesinde çok daha dibe gidilecek, ülke iyice toplumsal olarak parçalanacak, yabancı göçmenlerin istilası ile ülke Türkiye olmaktan epey çıkacak, çağdaşlığı tamamen çöpe atacak ve sıradan bir Ortadoğu ülkesine, dini ucubelerin tahakkümünde tanıyamayacağımız bir Talibanistana dönüşecek… Ya da yeniden kurucu raylarında demokrasinin, adaletin, hukukun, anayasal varlığın ve yasaların hüküm sürdüğü bir ülke olarak ayağa kalkacak. AKP birinci seçenekteki koşulları yaratma peşinde. Son yasa tasarısı ile ordunun tamamen siyasi tahakküm altına alınmak istenmesi, tıpkı İran’daki gibi bir molla ordusuna dönüştürülmek istenmesi, bu hazırlığın bir parçası. “Cumhurbaşkanlığını alırız ama Meclis çoğunluğunu kaybedersek peşinen bu yasayı çıkaralım” düşüncesi ile alelacele hazırlanan bir yasa... Harika Bir Haber Türkiye’nin En Geniş Kapsamlı İşitme Cihazları Best Hearing Aids Adım adım, planlı ilerliyorlar. Üçüncü bir yol yok… İnce, taraftarlarına olmayan hayal kurgulatıyor. Sözde seçmene bir “alternatif” yaratacağını ileri sürüyor. Türkiye’nin önündeki derin yol ayrımını göremeyenler, sonuçta, dönüşü çok zor olacak ve çok daha ağır bedel ödeyeceğimiz bir siyasal kişisel kariyerin peşinde bir taraftar kitlesi yaratmaya ve sandık hesabı yaratmaya çalışıyor. Sonucu belli bu siyasal kumar, ülkenin önündeki aslında tek seçeneğin daha ilk turda gerçekleşmesini önleme olasılığını da içinde barındırıyor. Ülkenin geleceğini, varoluşunu kumar masasına yatıran bir anlayışla karşı karşıyayız. “Millet İttifakı ilk turda kazanamazsa, ikinci turda oylarımız onların” yaklaşımı, ilk turda elde edilebilecek bir kazanımı imkânsız kılarsa, ikinci turun sonucunu da uçurumun kenarına getirme olasılığını hesap etmiyor. İnce’nin hayalini paylaşanlar, bunun kendilerini de mutsuz edecek bir sonuç yaratabileceğini şüphesiz görüyorlardır. “Biz bu iktidara karşıyız ama Kılıçdaroğlu önderliğinde bir iktidar da bizi ilgilendirmiyor, kazanamazsa kazanamasınlar. Kazanmamaları çok da iyi olur, böylece başarısızlıkları tescillenmiş, Kemal Kılıçdaroğlu silinmiş olur ve yeniden bir AKP iktidarı altında bu kez biz büyürüz...” Bu kokuyu alıyorum. Ülkenin geleceği konusunu bir rulet oyunu gibi gören anlayış, iktidarın kazanması durumunda seçimler sonrası ilerleyeceği yolu tahmin edememesi gibi bir körlüğü de içinde barındırır. İnce’nin ve partisinin siyasi kariyeri değil, ülkenin yol ayrımındaki konumu yarını hepimizi ilgilendirmeli. Özellikle İnce’ye gönül verenleri. Mesele yüzde 3-5 oy alayım, bayrak göstereyim kaçayım değil. Bir Millet İttifakı yönetiminde, demokratik bir ortamda, İnce ve partisinin önünün çok daha açık olacağını ve güçlü bir parti inşa fırsatı elde edeceğini düşünüyorum. Gönüldaşları biraz eleştirel baksınlar bugüne... Kısa ve zamansız hesapların getirisi olmaz.",https://www.cumhuriyet.com.tr/yazarlar/orhan-bursali/bir-ucuncu-yol-yok-siyasal-kumar-2067484
Orhan Bursalı,Geriledikçe gericileşiyor: Kadın düşmanı koalisyon,30 Mart 2023 Perşembe,"Bu seçimlerin en önemli yönü, bence, Cumhur İttifakı’nın adeta bir kadın düşmanı koalisyona dönüşmesidir. Cumhurbaşkanı, düne kadar yüzüne bakmadığı bakmayacağı, temel özellikleri kadınları sosyal hayattan dışlamak olan iki siyasi yapıyı, Yeniden Refah ile ideolojik ve siyasi yakın kökeni kanlı ve katil Hizbullah örgütüne dayanan HÜDA PAR’ı koalisyonuna kattı. AKP bir “kitle partisi” özelliğini giderek yitiriyor. Cumhurbaşkanı ve AKP iyi günlerinde “İstanbul Sözleşmesi” gibi, insanlığın ve uygarlığın yüzakı bir anlaşmaya imza atmış ve bir süre bunun propagandasını yapmış politik nemasını yemiş bir partinin düştüğü duruma bakın! Seçmeni azaldıkça ve tabanı eridikçe, özetle geriledikçe gericileşiyor, uygarlıktan uzaklaşıyor. Önce geçen yıl altılı masadan Saadet’i koparmak için çalıştı. Bunu başaramadı. Yeniden Refah ve HÜDA PAR’ın, sahip oldukları oy potansiyellerini dikkate alacak olursak, seçim aritmetiğine vurursak, RTE’yi cumhurbaşkanı seçtirmek için önemli bir oy getirileri olmayacak. Ancak seçim sonucunu küçük miktarların belirleyeceği bir denge söz konusu olursa bir önem kazanır. Beklentim, bu artı oyların RTE’ye seçim üstünlüğü kazandırmayacağı yönünde. O zaman geride şu kalıyor: İktidarı devralma seçeneği güçlü bir şekilde ortaya çıkan Millet İttifakı’na karşı, etkisi zayıf da olsa çok partili bir Karşı-Güç oluşturarak seçmen karşısında gövde gösterisi yapmak. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama kadınları toplumsal hayattan dışlayacak, üzerlerinde her türlü baskıyı artıracak, eve kapatarak erkeğine hizmet eden çocuk doğuran bir toplumsal figüre indirecek anlaşmalar üzerine kurulu bu yapının, AKP’ye getirisinden çok götürüsü olabilir. Göğün yarısını kadınlar oluşturur. AKP’liler ve RTE şöyle mi düşünüyor: “Evet de bizi destekleyen kadınların önemli bir kısmı göğün yarısının dışında kalıyor, bize etkisi olmaz, liderimizin karizması destekçi kadınları kaybettirmez!” AKP ile HÜDA PAR ve Yeniden Refah (babasının oğlu olmaktan başka bir özelliği olmayan lideri) ile siyasal-ideolojik olarak bir bütünleşme, AKP’yi daha çok erkek partisi yapıyor ve ülkenin toplumsal hayatını ilkelleştirme yönünde adım atıyor. Bu iki ek parti neredeyse tam erkek partisi. HÜDA PAR’ı üç erkek milletvekiliyle Meclis’e sokma kararını, seçmeninden uzaklaştıkça, bağnaz ideolojik damarına doğru kaçınılmaz yolculuğuna mı yorumlamalı? AKP içindeki kadınlardan sadece Aile Bakanı Derya Yanık ve Grup Başkan Vekili Özlem Zengin hanımlardan ses geldi. Meclis’teki diğer kadın milletvekilleri “ya buraya seçildiğimize şükür, susalım” pozisyonunda gözüküyorlar. Kadınlar Cumhuriyet ile birlikte kitlesel özgürlüklerine kavuştular, toplumun eşit bir parçası olma yolunda ilerlediler. Bu yolda Cumhuriyetin atacağı çok adım var. İktidar değişirse, gasp edilen her türlü hak ve özgürlükleri için kadınlara yeni ışıklar yanacağı kesin. Doğan Kuban Hoca bir yazısında şöyle diyordu: “Cumhuriyetin gelişmemiş Anadolu’sunun kültür fukarası, tutucu ortamında genç kadınlar azize nitelikli inanç savaşçılarıdır. Onların bu ülkeye kazandırdıkları insancıl niteliği, Cumhuriyet tarihinde hiçbir kurum kazandıramadı. O fedakâr genç kadın öğretmenler kadar güçlü bir Cumhuriyet simgesi bir daha olmayacak. Onlar Türk tarihinin yıldızının parladığı yerde açan çiçeklerdi.” AKP ittifakı bu gelişmeyi engelleyebilir mi? Önemli kayıp yaşadık ve büyük bir bilim dostunu kaybettik. Bilim Merkezi Vakfı’nda, Deneme Bilim Merkezi’nin kuruluşunda, bilim şenliklerinin düzenlenmesinde, 7’den 70’e bilimi eğlenerek öğrenme etkinliklerinde çok önemli katkıları olmuş, kurucu ortağı olduğu Yapı Merkezi’ni de bilimsel bakış temelinde biçimlendirmiş, ülkeye değerler kazandırmış saygın bir işadamı ve toplum gönüllüsü. Kendisiyle vakıfta uzun süre birlikte çalıştık. Alçak gönüllüğü ile ülkeye bilimsel düşünce kazandırmak için çok yönlü etkinlikleriyle anacağız... Çok üzüldüm... Ruhu şad olsun. Ailesine büyük sabırlar diliyorum.",https://www.cumhuriyet.com.tr/yazarlar/orhan-bursali/geriledikce-gericilesiyor-kadin-dusmani-koalisyon-2066272
Orhan Bursalı,Bu işbirliği AKP/MHP’ye oy kaybettirir,14 Mart 2023 Salı,"Denize düşen yüzme bilmez, boğulmamak veya kurtulmak için yılana bile sarılır derler. AKP/MHP de o hesap. Seçimi kaybedebileceklerini güçlü bir olasılık olarak görünce bu iki partinin kapısını çaldılar. Evet görüntüde, sanki AKP var ama bu girişimden hemen önce Erdoğan ve Bahçeli’nin baş başa 1.5 saatlik görüşme yaptıklarını biliyoruz. Büyük olasılıkla bu genişleme görüşüldü, MHP’nin onayını aldı. Erdoğan ve arkasından da hızla kapılar çalındı. Öze bakarsak AKP/MHP’nin bu iki parti ile ne program ilgisi var, diyebilirsiniz. Evet, Yeniden Refah “6284 sayılı Ailenin Korunması ve Kadına Karşı Şiddetin Önlenmesine Dair Kanun’un kaldırılması” dahil 30 kadar madde sunmuş. AKP bunlar kolay demiş! Fakat aile ve sosyal yardım bakanına göre mümkün değil. Burada güçlü şüphesiz ki AKP’dir. Bu ilkel parti Meclis’e girmek istiyorsa kendisine sunulacak iki üç milletvekili sandalyesi ile yetinir. Aynı şey “20 milletvekili” istiyoruz (Meclis’te grup kurma şartı) diyen kapısını çaldıkları ilkel diğeri için de geçerli. Fakat bu iki partiyi Meclis’e taşıma kararlılığı, AKP programı için de bir handikap değil mi? Program mı dedim? Programı mı vardı ve kaldı bu partinin. Her kılığa giren, iktidarda kalabilmek için pek çok şeyi yapmayı göze alan, ilkesiz bir yapı. Bu iki ilkellikle ittifak MHP seçmeni için çok daha önemli bir engel oluşturmuyor mu? Çok daha önemli diyorum, çünkü MHP hâlâ belirli ilkeleri, Ülkücülüğü vs. olan bir parti. Veya bize öyle gözüküyor. Ama seçmeni ne diyecek? MHP’ye gönül vermiş kadınlar, kadın düşmanı iki erkek ilkel yapı ile birlikteliği nasıl hazmedebilecekler? Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunun da ötesinde, HDP’ye veryansın eden MHP liderliği, Diyabakır’ın ayrılıp federatif yapı olmasını isteyen, bu yapı ile nasıl bir araya gelecek? Gelir diyorsunuz, bence de. Çünkü “Seçim ve kazanmak söz ayrıca konusuysa ilkeler sıfırdır” anlayışını MHP çok sergiledi. Erdoğan’a neler söyledi, Erdoğan ona ne hakaretler yaptı ama sonuçta kucaklaştılar. AKP/MHP’nin bu iki yapı ile işbirliğinin arka nedenleri olabilir mi? Ve yeniden, dünkü yazımın sonuna geliyorum: Sandık güvenliği... HÜDA PAR Güneydoğu’da sandık güvensizliği için bir rol mü üstlenecek, bilmiyorum. Seçime az kala nasıl bir atmosfer yaratacak iktidar? Bu iki yeni ittifakı, milletin daha derin bölünüp parçalanmasının aracı olarak mı kullanacak? Seçim, sandık, muhalefet ve adaylarının güvenliği sağlanacak mı? AKP kendi üzerindeki yoğun şüpheyi atmalı. Meşruluktan ayrılmayacağını, sonrası için de politika sahnesinde meşru olarak kalacağını göstermeli. Her şeyden önemlisi, parti ve lider çıkarı değil, ülkenin çıkarı. Bir gıdım “demokrasi kırıntısı”nı en azından sandıkta yaşamasına izin vermeli. Çok mu karamsarım? Veya çok mu karamsar okurların etkisi altındayım?",https://www.cumhuriyet.com.tr/yazarlar/orhan-bursali/bu-isbirligi-akpmhpye-oy-kaybettirir-2060740
Orhan Bursalı,"418 milyar dolar, 3.9 trilyon doların yüzde kaçı?",09 Nisan 2023 Pazar,"“İtibardan tasarruf olmaz” bakışı halkı itibarsızlaştırıp yoksullaştırdı. Ülkeyi de dibe vurdurdu. Saray başının “İtibardan tasarruf olmaz” politikası, Hazine’nin har vurulup harman savrulmasının ana kaynağıdır. Bu aynı zamanda ülkemizdeki yoksulluğun da başlıca nedenidir. Saray itibarlaştıkça, millet itibarsızlaşıyor, yoksul düşüyor, evsiz düşüyor, kiralayacak ev bulamıyor, beslenmesinden tut eğitilecek çağdaki çocuklarına kadar kaynaksız kalıyor. “İtibardan tasarruf olmaz”ı salt Saray’ın harcamaları olarak görmeyin. Yoksa bunun hesabı kolay olurdu.. “İtibarlaşma”, Saray’dan başlayarak dalga dalga aşağı katmanlara kadar yayılan bir ekonomik zenginlik aktarımıdır aynı zamanda. İtibarlaşma, para harcamadır, en lüksünden ve en pahalısından, para dağıtmadır. Aşağılara doğru, kendi adamlarını, yandaşlarını, iktidarın koltuklarını paylaşan tüm yönetim kademelerini, onların ailelerini, belediyelerinin alt birimlerini ve ihalelerle beslediklerini, cemaatlerini, tarikatlarını, en yakın seçmen tabakasını kapsayan çok geniş bir kesimin, belki sayıları milyona varan veya aşanların da “itibarlaştırılması”dır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu ülkenin kaynaklarının keyfince dağıtılmasıdır, hiçbir iktidar döneminde gerçekleşmemiş büyüklükte bir kaynak dağıtımıdır. İktidar ülkeyi tam iflasa sürüklemiştir. Engin Altay dün açıklama yaptı. Gelir İdaresi Başkanlığı ile Darphane arasında 2020’de cumhurbaşkanı kararnamesiyle kesinleştirilen bir anlaşmaya göre, bandrol sistemleri Darphane’ye devredildi. Konu güvenlikle ilgiliymiş, gizli olmalıymış, hükümet işlerinin ilan yapılmaksızın verilmesi kararlaştırılmış. Bandrol işi daha önce adı bilinen bir firmaya 185 milyon liraya yaptırılmış, bu karardan sonra bu kez yeni kurulan ve matbaası da olmayan adı belli bir firmaya bu kez 400 milyona verilmiş. Bu yeni şirket de önceki ihaleyi alana gitmiş, 185 milyon TL’ye bu işi yap demiş. Bu doğruysa, kaynak aktarımının boyutları çok büyüdü demektir. Masa başı 215 milyon TL kasada.. Şüphesiz ki iktidarca bölüşülen bir paradan bahsediyoruz. CHP uzmanları ve akademisyenler Kılıçdaroğlu’nun önüne 20 yıllık iktidar döneminde Hazine’den ihaleler vb. ile aktarılan toplam bir rakam koydular: 418 milyar dolar. 20 yıla bölerseniz yaklaşık yılda 21 milyar dolar... Kılıçdaroğlu, Sayıştay’a da seslendi, “İktidara geldiğimizde yazdığınız raporlarda 418 milyar doları görmezsem vallahi de billahi de yakarım sizleri.” Bu rapora göre son 20 yılda oluşan kamu zararı 2 trilyon 572 milyar dolar; ihaleler, enerji ve lojistik alanındaki işler, kamu-özel işbirliği usulüyle yapılan işler... Sadece İstanbul’da imardan 85 milyar dolar rant oluşmuş. Cumhurbaşkanı da aslında bunu doğrulayan bir açıklama yapmıştı: 13 Haziran 2022’de İhracatçılar Meclisi’ndeki konuşmasında altyapıya “Son 20 yılda 3.5 trilyon dolarlık yatırım” yaptıklarını açıklamıştı. (www.tccb.gov.tr/haberler/410/138369/-dunyanin-onde-gelen-uretim-ve-ihracat-uslerinden-biri-olma-yolunda-ilerliyoruz- ) 418 milyar dolarlık “rant-kayıp- Hazine’den giden” hesaplanan miktar, 3.9 trilyon dolarlık altyapı yatırımlarının yüzde kaçta kaçı? Siz hesap edin lütfen.. bence hesap tutuyor. Eksik bile olabilir.. Bir de şu var: Hazine 2.5 milyar dolar dışarıdan borç aldı, yeni. Faizi yüzde 9.3! 2030’a kadar bu paraya ödenecek faiz ise 1.6 milyar dolar! (https://www.paraanaliz.com/2023/yazarlar/prof-dr-evren-bolgun/prof-evren-bolgun-hazine-2-5-milyarlik-dis-borclanmasina-1-6-milyar-faiz-odeyecek-g-50882/) Dünyanın en büyük tefeci faizi.. Çünkü ülke riski çok yüksek. Dibe vurmuş, bir dolara kurşun atan bir ülkeye verecekleri para da tefeci parası. Yetmiyormuş gibi ülkeyi yabancı bankerlere soydurmakta yarışıyorlar.",https://www.cumhuriyet.com.tr/yazarlar/orhan-bursali/418-milyar-dolar-39-trilyon-dolarin-yuzde-kaci-2069584
Orhan Bursalı,AKP liderliğinin saklı yüzü: HÜDA PAR,16 Mart 2023 Perşembe,"AKP’nin bir yandan HÜDA PAR seviciliği epey bir süredir sırıtıyordu, şimdi aralarında kurulan seçim işbirliği ile adeta resmileşti. HÜDA PAR’ın içinden çıktığı ve hiçbir zaman da reddetmediği, Hizbullah’tan hüküm giyen pek çok kişinin, geçmişte AKP adalet bakanları erkenden hapisten çıkmalarına yardımcı olmuştu. 2018 seçimlerinde AKP’yi, Erdoğan’ı desteklemişlerdi. HÜDA PAR, kadın düşmanı, hatta İslamcı kadın katilleri, onlarca cinayetin tescilli örgütü Hizbullah’ın sivil yüzü olarak siyaset sahnesinde. Liderleri, Habertürk’te katıldığı programda Hizbullah’ı reddetmedi. Bu tutumlarıyla siyasi dürüstler! HÜDA PAR, AKP’nin (Saray’ın mı deseydik yoksa) koruyuculuğu altında kendini güvende hissediyor. Verdiği siyasi desteğin de karşılığını aldı ve alıyor. 2018 genel seçimlerinde ise 157 bin oy almış, oy oranı yüzde 0.31. Yani oyu bu kadar. Peki AKP’nin bu orana ihtiyacı mı vardı da HÜDA PAR (*) ile üstelik resmen seçim ittifakına giriyor? İttifak yapmasalar, HÜDA PAR zaten RTE’ye cumhurbaşkanlığı için kesin destek verecekti. Peki, milletvekili çıkarmak için mi bu oya ihtiyacı vardı Güneydoğu’da? Hadi diyelim o kadar oy ile tehlike sınırında olan bir tane milletvekili çıkarmayı garanti etsin. Harika Bir Haber Türkiye’nin En Geniş Kapsamlı İşitme Cihazları Best Hearing Aids Buna karşılık, onlara ödediği çok büyük bir bedel: Minicik bir partiyi elinden tutup sahneye çıkarıyor, söylentilere göre 8 milletvekili ile pazarlığı açmışlar, hadi diyelim 2-4 milletvekilliği ile pazarlığı kapatsınlar. Yüzde 7 barajını aşamayacak ve asla milletvekili çıkaramayacak bir şaibeli yapıyı Meclis’e sokuyor. AKP’nin aldığı ile verdiğini kıyaslarsak, orantısız bir alışveriş söz konusu. Üstelik, AKP gibi bir kitle partisine bu büyük destekle şaibe bulaştırıyor. O zaman bu HÜDA PAR seviciliğinin başka nedenlerine baktırıyor bize bu işbirliği. Acaba şu mu: Sefa Uyar’ın dünkü gazetemizdeki Diyanet’in tarikatlar ile ilgili “gizli raporu” haberinde yazıldığı gibi, AKP/HÜDA PAR arasındaki ilişkiyi açıklıyor olabilir mi? HÜDA PAR “Gayri İslami ve de laik Kemalist zulüm rejimine karşı mücadeleyi varlık nedeni” olarak görüyor. Atatürk, dahası Türkiye’nin kurucu ideolojisine düşmanlık AKP’nin hem düşüncesinde hem eylemlerinde var. Ne kadar Atatürk ve Cumhuriyet kuruluşuna düşman sözde “düşünce adamı” varsa, hepsini başlarının üzerinde taşıyorlar. “Kemalist rejimi/Cumhuriyeti”, AKP iktidarından öncesine kadar, bir “reklam arası” olarak görüyorlardı, unuttuk mu? Hizbullah bu rejimi şiddetle, cinayetle yıkmaya soyunmuştu. Sivil yapısı ise şimdi “yasal siyasi mücadele” kimliği ile de ülkenin ve anayasanın kurucu ilkelerine karşılar. Evet AKP, HÜDA PAR olamaz. Ama minik ideoloji kardeşi olarak ona elinden gelen desteği verebilir. Düşünce ortaklığını sergileyebilir. Ona siyaset ve Meclis sahnesinde rol verebilir. Kendisinin açık seçik yayamadığı, savunamadığı ülkenin kurucu ideolojisine düşmanlığı HÜDA PAR’ın yapması için ülke çapında fırsat verebilir. Başka noktalar da var tabii. HÜDA PAR’ı HDP’ye karşı kullanma, sandıkları bu örgütlü yapıya emanet etme gibi... Bu son nokta, belki de AKP’nin büyük beklentisini oluşturuyor olabilir. (*) HÜDA PAR ve Hizbullah, ikisinin tercümesi: Allah’ın Partisi. Kimler bu adı böyle kullanıyorsa, Allah adına her türlü haltı yiyeceklerinin peşin garantisini veriyor.",https://www.cumhuriyet.com.tr/yazarlar/orhan-bursali/akp-liderliginin-sakli-yuzu-huda-par-2061434
Orhan Bursalı,Kurşunlama olayına nasıl bakmalı?,02 Nisan 2023 Pazar,"“Bizim adımıza dikkat et. Benim adım Tayyip, soyadım da Erdoğan. Erdoğan’a da dikkat et. Tayyip ismine de dikkat et. Konuştuğun zaman buna göre konuş. Beni kendinle uğraştırma.” Bunları, yandaş TV’lerin ortak yayınında, iktidar bağımlılığı siyasi-ideolojik hapı yutturulmuş şık ve lüks giyimli, heykel gibi duran, iktidara iliştirilmiş bir avuç “haberci” karşısında söylüyor. Ortam hazırlanmış, her şey tasarlanmış, sorular yanıtlar ve promter’dan naklen TV ekranına yansıtmalar... Kendimi bir an o sahnedeymiş ve bu sözleri orada dinliyor gibi hissettim. Ve korktum... Açıkça itiraf edeyim! Meral Hanım adına... Sonra düşündüm, yahu bu kaçıncı Meral Hanım’ı böylesine hedef alması… Kemal Bey’e yönelik bu tür bir suçlama-tehdit kokan bir konuşma anımsamaya çalıştım. Bulamadım. Çubuk’ta bir linç girişimi tabii ki geçirmişti Kemal Bey. Bir cenazede önüne bir kurşun da atılmıştı. Ama TV’deki gibi, ancak normal hayatın dışında geçen filmlerde görebileceğimiz bir ve kesin tehdit olarak algılanacak ağır bir hitap Kemal Bey’e yöneltilmemişti. Yanılıyor olabilirim. Meral Hanım kadın olduğu için mi? Tayyip Bey’in içinden böyle sözler çıkmasının nedeni? Yoksa Meral Hanım merkez sağı da kısmen toplayarak AKP dışında bir seçenek yarattığı için mi bu düşmanlık... Bence ikisi de. Düne kadar CHP zaten doğal düşmandı, şimdi bir de Meral Hanım çıktı, kendisini kıyasıya eleştiren... Bir adım geriye, Meral Hanım’ın MHP içindeki liderlik mücadelesine gidersek RTE’ye ciddi rakip olması orada başladı. İktidar Devlet Bahçeli’yi ve MHP’yi mahkeme oyunlarıyla kurtardı Meral Hanım ve arkadaşlarından... Onlar da İYİ Parti’yi kuracak ve çok daha ciddi bir rakip olarak kısa sürede sivrileceklerdi, Kılıçdaroğlu/CHP’nin de akıllıca desteğiyle. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Demek istediğim, Meral Hanım o zamandan beri iktidarın hedefinde. Derken.. “Tayyip ismine de dikkat et. Konuştuğun zaman buna göre konuş. Beni kendinle uğraştırma” sözlerinden iki gün sonra, İYİ Parti’nin İstanbul merkezi sabahın köründe kurşunlanıyor. İktidarın doğrudan böyle bir işi tezgâhlamasına gerek yok. Hiç sanmıyorum da. Erdoğan’ın bu tür ağır siyasi suçlamalarını görev bilecek ve harekete geçecek binlerce katil ruhlu, beyni bağlı, alt düzey insan kılığında kişi yaşıyordur ülkede. Veya arka planda bazılarınca tetikçi olarak kullanılacak... Tetikçi yakalandı, yakalamış oldular ama bir hırsız kovalamaca senaryosuyla hemen ödüllendirip salıverdiler. Hep öyle olmadı mı, olmuyor mu... İktidar değişince işin aslı ortaya çıkar hiç merak etmeyin... Ama bu tehdit ve korku ortamından medet mi umuyor iktidar? Hayır, bu kaybedecek olmanın çaresizliği... Birçok kişi, önümüzdeki 1.5 ay içinde olabileceklere işaret olarak görüyor. Öyle mi? İktidar karar verecek buna. Ya kaybetmeyi göze alan bir “demokratik olgunluk” sergileyecek (varsa). Sandık sonuçlarının çalınmadığına milletin çoğunun karar vereceği bir namusluluk içinde geçecek seçimler... Sandığa indirgenmiş veya elde sadece sandık kalmış demokrasinin dibine dinamit konmayacak... Ya da seçimden sonra gayri meşru bir yönetimi ülkeye dayıyacaklar ve sonrası kaos diyecekler. Ben ikinci seçeneği hiç düşünmüyorum. Hiç. İktidarın da düşünmediğini görüyorum veya görmek istiyorum. Ülke, millet buna layık değil. Ülke çok zayıflar, parçalanır. Tam vatan hainliği olur. Yaşadığımız olayı, akılsızların kurguladığı; intikam, kızgınlık, çaresizlik kokan bir “tırışkadan nağme” görme eğilimindeyim. Yarın: “Üçüncü Yol” yok.",https://www.cumhuriyet.com.tr/yazarlar/orhan-bursali/kursunlama-olayina-nasil-bakmali-2067226
Orhan Bursalı,Kurucu iktidar (Meclis) görevi başlayacak,23 Mart 2023 Perşembe,"Evet ülke aslında tamamen demokratik yoldan yeniden kuruluşun eşiğinde... Millet İttifakı’na ve dün beklendiği gibi aday çıkartmayarak dolaylı yoldan ittifakın cumhurbaşkanı adayına, yani Kılıçdaroğlu’na dolaylı destek veren Emek ve Özgürlük İttifakı ve HDP’nin tutumuna bu açıdan bakın: Ülke bir istibdat rejimi yolundan kurtulmanın ve bir özgürlük ve demokrasi ortamına kavuşmanın, özetle yeni bir kuruluşun adımını atıyor. Oluşan bu geniş ittifaka adeta bir Kurucu Meclis ve bunu gerçekleştirecek olan bir yönetime de icracı olarak bakabiliriz. Şuna bakın ki RTÜK adındaki kurumun Halk TV’ye çok ağır yasaklama ve para cezası, bunun yanı sıra Fox TV’ye yine ağır cezalar, seçim sürecinde istibdat ve anayasasızlığın-kanunsuzluğun giderek berraklaşmasının belgesi gibi. Düşünün, HDP’nin bile, kendi adıyla ve adaylarıyla seçime girip giremeyeceğinin belirsiz olduğu, seçimden hemen önce yasaklamaların gelebileceği yoğun şüphesinin tartışıldığı bir ortam yarattı iktidar. HDP böyle bir yasaklama darbesi olasılığına karşı Yeşil Sol Parti’yi ve yasak gelebilecek adayları için seçenekli aday listeleri hazırlama zorunda bırakılıyor. Altılı masanın hazırladığı yeni parlamenter sisteme ve özgürlük ortamına geçiş belgeleri de kurucu Meclis’in ifadesi gibi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye bir yol ayrımında; sırat köprüsünden düşmeden geçmenin eşiğinde duruyor. İktidar cenahı, çırpınıyor; ittifakları çatırdadı, göstermelik çağırdıkları eski maliye bakanları sırtını döndü, çünkü hem yıkılışı gördü hem de kendisinin eski düzen için kullanılmak istendiğini... Ellerinde sadece, geçmişi Hizbullah ile karanlık bir HÜDA PAR kaldı. İktidarın onları muhtemel bir şüphe olarak dillendirilen seçim-sandık güvensizliği için kullanma niyeti yoksa, bu ittifak da parçalanabilir. Ülkeyi yeniden kurmak için harekete geçen çoğunluğun Kılıçdaroğlu önderliğinde iktidara yürüyüşü giderek kesinleşiyor. Recep Tayyip Erdoğan’ın, üstelik anayasaya aykırı olarak üçüncü kez seçilebilmesi için hiçbir neden kalmadı gibi. Arkasındaki, seçebilecek halk desteğini, geçen 5 yıl içinde eriyip tüketti. 2018’de muhtemelen YSK’nin de desteğiyle kılpayı yeniden seçilebilmesinin koşulları bugün hiç yok. Bir tane neden bile gösteremezsiniz. Millet iktidarın değişim işaretini 2019 belediye seçimlerinde verdi, şimdi bu gerçekleşecek.. Soru şudur: Neden RTE’yi bu millet yeniden seçsin? Geçmişteki gerekçelerin hepsinin içi boşaldı veya son derece zayıfladı. Ülke ekonomisi çöktü... Dövizde meteliğe kurşun atıyor. 500 milyar dolar borç, ülkenin boğazını sıkıyor. Tek dolar, doğrudan yatırım gelmiyor. Dış yatırımcıların güveni sıfırlandı, çünkü iktidar kendine uygun, bazen var bazen yok bir hukuk yarattı. Yurtdışına parasını kaçıran kaçırana... Büyük çoğunluk fakirleşti. Kiralanabilecek ev bile kalmadı. Pahalılık durdurulamıyor. Üstelik, büyük deprem altında, 50 bini aşkın insan kaybı ve iki milyon kadar evsiz barksız insanın günahı da bu iktidarın sırtında. Bu koşullarda cumhurbaşkanının yeniden seçilebileceği bir neden gören var mı? Bana hayal gibi görünüyor. Muhalefet en geniş bir ittifakla, milleti birleştiriyor. İnce bile engelleyici bir etken olmaktan hızla uzaklaşıyor. *** İktidar kesin kaybedeceğini görüyorsa, ülkede giderek sandığın içine hapsolunan demokrasiye saygı göstermeli ve kendisinin de daha sonra politika yapabileceği bir değişime engelleyici hiçbir aksiyonda bulunmalı...",https://www.cumhuriyet.com.tr/yazarlar/orhan-bursali/kurucu-iktidar-meclis-gorevi-baslayacak-2063925
Orhan Bursalı,"Esas Balyozcu AKP, uşağı da FETÖ",28 Mart 2023 Salı,"Meğer Balyoz mu varmış? 6 generali mahkûm etmenin müthiş utanmazlığını yaşıyoruz. İnsanlıktan çıkış, bir guguk mahkemesi ve beş paralık kararı... Bir adım geriye gidelim. “Ordumuza kumpas kurdular”... Ülkeye AKP’yi “muhafazakâr demokrat” diye satan kitabın yazarı akademisyen Yalçın Akdoğan, bu lafı ettiği 24 Aralık 2013 tarihli Star gazetesindeki yazısıyla gündeme damga vurunca, “Aha, çevir kazı yanmasın, bütün kumpası beraber kurdular, şimdi ise çevir kazı yanmasın” demiştim. Kumpası tamamıyla FETÖ’nün üzerine ne zaman atmaya kalkıştılar, o tarihe bakın: FETÖ, Erdoğan ve AKP iktidarı ile kapışarak iktidarın kirli çamaşırlarını ortaya çıkarmaya başladığı 17-25 Aralık 2013. Erdoğan çıkış yolu arıyor FETÖ’yü susturmak için arabulucular araya koyuyor, ama her şey boş. Bakanlar istifa ediyor, ortalığı adeta kan gövdeyi götürüyor, bakan istifaları, FETÖ’nün 25 Aralık’ta ikinci darbesi, çıplak ve yalnız başına ortada kalan Erdoğan ve hükümeti. Sıfır ittifak, sıfır destek... Hani yol ortasına düşmüş şaşkın tavuk gibi bir durum. O sırada en korktukları da kendilerine ordudan gelebilecek bir muhtemel karşı harekât. Malum, FETÖ’nün ordu içindeki teşkilatlanmasını da biliyorlar... Harika Bir Haber Türkiye’nin En Geniş Kapsamlı İşitme Cihazları Best Hearing Aids Denize düşen... İşte Erdoğan’ın kendisini savcısı ilan ettiği, Balyoz ve Ergenekon’u FETÖ’nün üzerine yıkmanın tam zamanı. Ordu içindeki, o ana kadar kafalarını kesip durdukları Atatürkçülerin desteğini almanın zamanı... Atatürkçülerin hepsi o ana kadar yılandı, kendileri denize düşünceye, balçığa saplanıncaya kadar... Balyoz sanığı subaylar kısa sürede serbest bırakılacaktı. Dava “Alçak FETÖ’cüler”in üzerine yıkılacak, Zekeriya Öz adındaki FETÖ’cü savcıya RTE’nin özel zırhlı arabasını gönderdiği falan her şey unutulacaktı. 2 yıl kadar sonra, iktidarın kontrolü altındaki FETÖ’nün ordu içindeki darbecilerinin derdest edilmesinde “zımni ittifakları” Atatürkçülerin büyük yararını da göreceklerdi. Aslında iktidar, FETÖ’cülerin diğer yüzüydü. ‘Proje bizim’ Nitekim, projenin esas sahiplerinin veya destekçilerinin hep kendileri olduğunu hiçbir zaman saklamadılar. Binali Yıldırım, daha sonra da çok sık dile getirecekti, Balyoz, Ergenekon vardı diye. İktidarın her şeyi yalandı, Balyoz davasını hukuksuz, yasasız bir şekilde kenarından tutarak sürdürdüler ve tam bir insanlık suçu işleyerek 7 generali mahkûm ettirdiler. Hiç mi FETÖ’cü savcı ve yargıçların nasıl çil yavrusu gibi kaçıştıkları bazılarının da yine hafif cezalar olsa bile mahkûm edildiklerini görmediler, bilmiyorum. Şimdi Yalçın Akdoğan’dan “kumpas yoktu aslında” biçiminde bir açıklama daha bekliyoruz, yakışır. Balyoz davasında yargılanan Ahmet Yavuz’a sözü bırakmak istiyorum. Açıklaması Halk TV Sansürsüz programında yayımlandı. Ahmet Yavuz’un mektubu Diyor ki Yavuz özetle: “Balyoz davası kumpası, mağdurları küçültülmüş olarak devam ediyor. Büyük Balyoz, FETÖ’nün yazdığı sahte bir darbe planına, küçük Balyoz ise AKP’nin yargı üzerindeki vesayeti sonucu sahtesi bile olmayan bir suç uydurmaya dayalıydı. Maalesef 6 seçkin komutan arkadaşımız için olmayan bir suç uydurulmuş; hukuk bilgisi yanında vicdanı da olduğu anlaşılan bir hâkimin suç yoktur saptamasına rağmen mahkûmiyet kararı verildi. Akla zarar bu kararı ciddiye alırsak; ordu komutanı Sayın Çetin Doğan ordu karargâhında anlaşacak kimse bulamamış, emrindeki 4 kolordu komutanı arasında da anlaşacak birini de bulamamış, diğer 3 kolordudan 6 kişiyle anlaşmış! Ne için? Hükümeti devirmek için! Üstelik anlaştıklarından biri de Vize’de garnizon komutanı! Bırakınız biraz askerlik yapan sade vatandaşı, bu suçlama ve karar kargaları bile güldürür! Balyoz davası Cumhuriyeti dönüştürmek için bir kumpas olarak kurgulanmıştı. AKP eliyle devam ettiriliyor. 14 Mayıs seçimleri, hukuk devletiyle mi yaşayacağız yoksa kör karanlığa tam olarak mı batacağız sorusunun cevabı mahiyetindedir. Bu haksız karara talihsiz bir şekilde muhatap kılınan saygın komutan arkadaşlarımızı saygıyla selamlıyorum. Tarihin kararı, mahkemelerin uyduruk kararlarından daha kalıcıdır.”",https://www.cumhuriyet.com.tr/yazarlar/orhan-bursali/esas-balyozcu-akp-usagi-da-feto-2065507
Orhan Bursalı,"‘Emeklilere bu parayı nereden bulacaksın, kaynak nerede’ safsatası üzerine",06 Nisan 2023 Perşembe,"Kılıçdaroğlu’nun emeklilerin maaşlarını ve ikramiye ödemelerini asgari ücret düzeyine çıkaracaklarına ilişkin açıklaması şüphesiz yankı buldu. Fakat tabii ki hemen “Parayı nereden bulacaksın, kaynak nerede?” gibi bildik zırvalar sökün etti... Tıpkı 2015’te aile sigortası vb. vaatlerinde olduğu gibi. TV ekranlarında köşelerde yandaşlar ve var olan sosyoekonomik durumu değiştirilemez kabul edenler, “Bu kadar para yok, yalan söylüyor ve gerçekleştiremeyeceği vaatlerle seçmen avı yapıyor” diyenler ortalığı sarmıştı. Bir de “popülist söylem” diye yaftalanmıştı. Şimdi ana kaynaklardan birini açıklıyorum: Gini katsayısı! Gini katsayısı, ülkede veya sosyal gruplar içindeki gelir veya servet dağılımının ne kadar eşitlikçi veya ne kadar eşitsiz olduğunu gösterir. Buna göre Türkiye’de Gini katsayısı, OECD istatistiklerine göre 0.415, TÜİK’e göre 0.41’e yakın. 0’a doğru sayı azaldıkça daha eşit bir toplum, yukarı doğru ise eşitsizliğin iyice arttığı bir toplum modeli ile karşı karşıyayız demektir. Katsayı 0 olsaydı herkes eşit olacaktı. 1 olsaydı, tüm servet tek kişide toplanmış olacaktı. Gini bir anlamda yoksulluğu da gösterir. Türkiye Avrupa Birliği’nde Bulgaristan’dan sonra en eşitsiz ülke. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol OECD 34 ülke arasında (https://data.oecd.org/inequality/income-inequality.htm) Meksika’dan sonra sondan ikinci. OECD ortalaması yüzde 0.31-0.32 arasında. Almanya mesela 0.29, Slovakya 0.22 (en eşit). Yıllardır Gini oranı ülkemizde 0.41’e yakın. Bir başka gösterge de yüzde 10’luk veya 20’lik toplumsal katmanlar arasındaki, en düşük ile en yüksek kesimlerin milli gelirden aldıkları payların karşılaştırılması. Türkiye’de en düşük yüzde 20 ile en yüksek yüzde 20 arasındaki katsayı çok yüksek: 7.5. Gini katsayısı ile hemen hemen eşdeğer bir ölçü. Yüzde 20’lik kesim tüm gelirlerin hemen hemen yarısına sahip. Geliri en düşük yüzde 20’lik kesimin ise payı yüzde 6’nın biraz üzerinde. Yüzde 10’luk toplumsal katmanlar olarak bakıldığında ise en alttaki ile en yüksekteki fark yüzde 14’lere yükseliyor. Alttaki yüzde 20’lik kesimin yıllık ortalama geliri 2 bin 700, en üst gelir dilimindekilerin ise 20 bin doların üzerinde. Sadece bu gelir eşitsizliğini istikrarlı bir şekilde düzeltecek her karar, gelir kaynakları arasında yer değiştirmek demektir. Servetler bir yerde iyice şişmiş, diğer yerde de iyice sönmüştür. Yukarıdan aşağı servet aktarımı şarttır. Bir saygın ekonomistimize sordum. Gini katsayısında bir puanlık düzeltmenin parasal karşılığı nedir diye, kaba bir hesap bildirdi: En yüksek gelire sahip yüzde 20’lik iki kesimden (yüzde 40) aşağıdakilere servet transferinin parasal tutarı yaklaşık 50 milyar dolar! Yani Gini katsayısının 0.41’den 0.40’a düşürülmesi ile alt gelir gruplarına 50 milyara dolar transfer ediyorsunuz. Bu Gini katsayısını mesela 5 yıl içinde adım adım, azalarak da olsa düşürmek bile, müthiş bir rahatlama sağlayacaktır. Gini’yi 0.40’tan 0.39’a düşürmek için gerekli transfer ise 25 milyar dolara iniyor.. Düşürdükçe daha az parasal transfer yapıyorsunuz. Bu şüphesiz öncelikle vergi düzeltmeleri ile yapılacak. İkincisi alt gelir gruplarını enflasyona asla ezdirmemek ve gerçek reel ücret artışları ile... Üçüncüsü, AKP iktidarının bütçe harcamalarını tamamen yeniden düzenleyerek... İktidara hazırlanan muhalefetin bu doğrultuda programını gerçekleştirmesi, onları da 20 yıl iktidarda tutar. *** Bir başka açıdan yazacağım: Saray’ın itibardan tasarruf olmaz politikası, halkın itibarsızlaşmasına, yoksullaşmasına yol açıyor... Odaklarında “insan” bulunmuyor. Artık pazara..",https://www.cumhuriyet.com.tr/yazarlar/orhan-bursali/emeklilere-bu-parayi-nereden-bulacaksin-kaynak-nerede-safsatasi-uzerine-2068600
Orhan Bursalı,Koş İnce koş,27 Mart 2023 Pazartesi,"Muharrem İnce tabii ki 100 bin oyu bulacaktı. Demokratik bir haktır aday olmak. Bu desteği bulduktan sonra, onunla yetinir, yarışa katılmayacağını açıklar mı yoksa ilk turda sonuna kadar gider, “Hele bir boyumun ölçüsünü alayım” mı der, bilemeyiz. İnce her zaman lider olmak istemiştir. CHP’den kopmasının nedeni de bu. İki kez CHP liderliğini istedi alamadı. Kılıçdaroğlu’na 2018’de aday ol, yoksa ben olayım dedi. 2018 kazanılacak bir seçim değildi. Kemal Bey sonucu gördüğü için aday olmadı. Meral Hanım, Selahattin Demirtaş dahil bir sürü aday seçime katıldı. İlk turda RTE’nin yüzde 52.59 oy aldığı açıklanınca ikinci tur hayallere kaldı. (RTE aslında seçimleri FETÖ’nün 2016 askeri darbe girişiminin yarattığı rüzgâr ile almıştı. FETÖ, belki de RTE’nin kazanamayacağı bir seçimi ona hediye etti.) Millet İttifakı henüz ortada yoktu, bu masa 2019 yerel seçimlerinde hayata geçecekti. İnce, kendisini adaylıkta destekleyenleri yüzüstü bıraktı o gece, “Adam kazandı” açıklaması ile aslında iyi bir politikacı olmadığını gösterdi. YSK’nin önüne 50 bin avukatla gidecekti, bol bol laf etti, destekçileriyle birlikte olmayı düşünemedi, destekçileri kendilerini kullanılmış hissettiler. Bu kötü bir duygudur ve unutulmaz. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP’deki misyonu bitmişti, beklendiği gibi ayrıldı ve Memleket Partisi’ni kurdu, nihayet parti lideri olmuştu! İnce hep başa güreşen bir siyasetçi. Bu gündemde kalmasını sağlıyor. Tabii ki ikinci kez cumhurbaşkanlığına aday olacaktı. Tersini beklemezdim. İddiası yine göklere yazıldı: İkinci tura kalacağım ve cumhurbaşkanı seçileceğim! Bunun gerçekleşemeyeceğini bilmesine bilir. İlk adaylığında aldığı yüzde 30.5 oyu kendi oyu mu sanıyor? Heyecanlı politikacı kimliği oy getirmiyor. Bir okurum Bölükbaşı’nı anımsattı. Müthiş belagatıyla çok büyük kalabalıklar toplardı ama bunların yüzde 1’i bile oyunu vermezdi, “Ekin iyi ama hasat kötü” demiş sandıktaki sonuçlara. Seçmen için mitingler büyük bir eğlence panayırı gibiydi. Ama artık bugün o panayırlar yok. Şüphesiz partiler liderleriyle temsil edilir. Memleket Partisi kurucularından çok kişi ayrıldı. Çevreme sordum, İnce dışında bir isim söyleyemediler. Altılı masanın üzerinde bir yıl çalıştığı adalete, hukuka, güçlendirilmiş parlamenter sisteme geçiş belgeleri konusunda ne diyor İnce? Baktım, mesela TRT 2023 Ocak’ında İnce’yi haber yapmış: Altılı masadan demokrat çıkmaz, demiş. Parlamenter sisteme nasıl geçileceği konusunda, lafı olsa bile fiiliyatta önerisi ve fikri yok. Artık Türkiye tek bir liderin “şunu yapacağım, bunu yapacağım” vaatlerine ne kadar inanarak oy verir bilmiyorum. Kimlerle nasıl hareket edecek belli değil, ülkenin sorunları ve uğradığı tahribat çok büyük ve bir birleşik büyük güçle hareket etmeden bunları çözmek mümkün değil. İnce bu gücün dışında. Bir kovboy gibi. Belinde altıpatları var. İnce bir ince çizgide yürüyor şimdilik. Büyük bir muhalefet ilk turda bitsin bu seçim havasında. Bu çoğunluğun estirdiği rüzgâr büyürse İnce’yi, resmen seçime katılırsa büyük bir hayal kırıklığı bekleyebilir. Bunun şüphesiz politik bedeli de yüksek olur. İnce ve partisi kalır mı bilmiyorum. Aldığı oy, Kemal Bey’e iki üç puanlık bir engel çıkartırsa yine İnce için problem. İkinci tur derin sorunlu geçebilir. İktidarın sepetinde kötü olarak neler var, bilmiyoruz. İnce, engelleyici olmayabilir ilk tur sonuçlarında. Umut ediyorum.",https://www.cumhuriyet.com.tr/yazarlar/orhan-bursali/kos-ince-kos-2065108
Orhan Bursalı,Tehlikenin DNA’sı,26 Mart 2023 Pazar,"Siyaset tepe noktasında. Bu pazar beklentiniz de siyaset olabilir ama bugün öncelikle keyifle okuduğum bir kitaptan bahsedeceğim: Tehlikenin DNA’sı. Yazarı, Özgür Soy. Kitap ilginç, bilimkurgu diyeceğiz. Salt ve saf bilimkurgu demiyorum, çünkü gerçeklerle kurgunun iç içe geçtiği, dünyamıza, insanlığımıza ilişkin temel bir konuyu belki de bizimle tartışıyor: Neandertal insanı üzerinden, kafayı Neandertallere takmış, dahası bu insan soyunu, genlerinden yeniden “doğurtmayı” varlık konusu yapmış, süper zeki bir Türk bilim insanının macerasını izliyoruz. Hikâyenin Türkiye ayağı var gerçi ama tabii bilimin ve paranın olduğu ABD macera için şüphesiz biçilmiş kaftan. Öykü bilimsel bilgi açısından donanımlı. Neandertaller konusunda yazdıkları sağlam. Nesli tükenmiş canlıları klonlama, doğurma zaten bilimin tartıştığı ve gerçekleşebileceğine geniş bir inancın olduğu, kimsenin de aaa demeyeceği konular. Mamut bile gündemde ise Neandertal insanı niye olmasın? Bizim bilimsel adımız homo sapiens sapiens. Neandertal insanı da bizden bir adım öncesi, daha çok belki de kardeşimiz diyebileceğimiz homo sapiens neanderthalensis. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Birlikte yaşamışız, evlenmişiz, ortak çocuklarımız da olmuş. DNA’mızda yüzde 3 mü desek yoksa 5 mi Neandertal insanlarını taşıyoruz. Neandertal insanının varlığı ile ilk tanışmamız, 160 yıl kadar önce bir mağarada bulunan kemiklerle oldu. Neander kemiklerin bulunduğu vadinin adı. İsim babası da vadiye bakarak şiir yazan rahip bir şair: Joachim Neander. Bu kardeşlerle 100 bin yıl kadar birlikte yaşadık. Neandertaller 40 bin yıl önce dünyadan el ayak çekildiler. Nedeni üzerinde, yeni araştırmalar oldukça durmadan değişen, ağırlık kazanan çeşitli teoriler var. Sosyal yönü, birbiriyle iletişimi çok fazla olan bizlerin istilacı karakteri karşısında, Neandertallerin tutunamayıp yok olduğu gözde bir teori. Bizlerin onları kavga gürültü, tuzak, yalan-hile ile yok ettiğimiz de söylenir. Bu bilgiler kitapta var, bu açıdan iyi bir araştırmaya dayanıyor. Süper zeki bilim insanımız Burak’ın Neandertal’lere takması, bilim kadını annesiyle başlıyor. Nedenini anlatmayayım. Neandertaller güçlü insanlar, fakat salt güç hayatta kalmalarını sağlamaya yetmemiş. Burak’ın niyeti Neandertallere itibarlarını iade etmenin ve belki de bizlerin yok edici tarihi hatasını tamir etmenin yanı sıra onların bizde olmayan genetik özelliklerinden insanlar için çok yararlı tıbbi ve genetik yararlar elde etmek. Bunun nasıl yapılacağının da yöntemini geliştirmiş Burak. Eldeki Neandertal hücrelerinden laboratuvarda elde edeceklerini, homo sapiens kadınlarına yerleştirerek Neandertal doğurtmak. Hikâye çok dallanıp budaklanıyor. Amerikalılar değil de Ruslar Burak’ın projesine muazzam para yatırıyorlar. Fakat büyük engeller, Rusların geri planda başka düşünce ve projeleri (sürpriz, hiç bahsetmeyeyim), Burak’ın süper bilgisayar zekâlı sevgilisi ile maceraları, Türkiye’ye kaçış, Rusya, Avrupa... Özgür Soy, dersine iyi çalışmış, kahramanlarını gezdirdiği tatil yerlerine verdiği gerçeklik duygusu çok başarılı. Her yerde olmasa bile! Zeki bir insan ve sevgilisi olunca, şüphesiz süper olaylar da yaşıyoruz. Fakat Rusya ayağındaki proje dört dörtlük!!! Neyse, Mona Kitap’da yayımlandı... Söz kitaptan açılmışken, bir Fransız (Fabien Toulme) çizgi romanın da adını vereyim: İki Yaşam. Yaşadığınız hayattan memnun değil misiniz veya o siz değil misiniz? Size seçenekler sunuyor, kendiniz olması için... Keyifle okudum, bir-iki saatlik işi var! Desen Yayınları..",https://www.cumhuriyet.com.tr/yazarlar/orhan-bursali/tehlikenin-dnasi-2064877
Orhan Bursalı,20 Mart 2003 büyük kara gün,21 Mart 2023 Salı,"Rusya’nın Ukrayna’yı işgali alabildiğine tartışılırken tarih önümüze tam 20 yıl önce başlayan, 8 yıl süren, yanı başımızda tepeden tırnağa mahvolmuş, yüz binlerce insanın öldüğü ABD ve müttefiklerinin Irak savaşını getirip koydu. Kitle imha silahları var, Irak’a demokrasi getireceğiz yalanlarıyla bir ülke mahvedildi ve ülke hâlâ bu işgalin bataklığı içinde, Irak var mı yok mu tartışma konusu. Emperyalist güç Irak’ı üçe bölecekti, orada IŞİD canavarını ve diğer cihatçı cinayet örgütlerini yarattı. Bu katilliğin baş siyasi adları Bush, Cheney, Colin Powell, Blair... ABD’nin müttefik şeyleri de vardı savaşa katılan. Tabii başta İngiltere, Fransa, Kanada, Avustralya... Tahminlere göre, 2019’a kadar en az 275 bin ile 306 bin arasında sivil öldü, gerçek sayı 1 milyona yakın olabilir. (https://watson.brown.edu/ costsofwar/costs/human/civilians/ iraqi) ABD’li askerlerin kaybı 4 bin 598. Özel savaş şirketlerinin askerleri ve sivil yabancı şirket çalışanlarından ölenlerin sayısı 3 bin 650. (Bu kapsamda 250 Türkten de bahsediliyor). Irak askeri kuvvetlerinin kaybı 40 bin kadar. Bu savaş, kayıplar açısından birkaç kat Ukrayna savaşını içine alır... Harika Bir Haber Türkiye’nin En Geniş Kapsamlı İşitme Cihazları Best Hearing Aids Savaşın ABD’ye maliyeti, Suriye’yi de katarak 2.9 trilyon dolar. Türkiye’nin 4 kat milli geliri! Biden, 400 milyon dolar daha ayırdı savaşın sürmesi için. Sadece bu kadar mı? Irak ve Suriye mültecilerinin sayısı 7 milyondan fazla, 8 milyon insan da yerinden yurdundan edildi. Parçalanmış ülkeler bıraktı geriye. Mezhepsel ayırım ve düşmanlıklar ve savaşlar, hırsız siyasi ve sivil yöneticiler... Öldürülen binlerce yüksek değerli nitelikli insanlar, mahvolan kentler, altyapılar, doğal ve kültürel zenginlikler... Irak ve Suriye için belki de yüz yıl sürecek bir travmatik insanlar. Tabii tüm diğer hizmetlerin çökmesini de katalım. Ayrıca sera gazı salımı da 122 milyon metrik ton. Amerikalı askerler dahil Iraklılar savaşın zehirli gazlarından hâlâ ölüp duruyor. Bush iktidarının içinde ve dışındaki Yeni Muhafazakârlar, Amerikan hegemonyasının yeni yüzyılı olarak görüyorlardı. Bunlardan bir kısmı Irak savaşı için “Fikir iyi ama uygulama ve işgal sonrası planlama eksik ve savaşı İran’a doğru yayma başarısız” diyor. Bugün ABD gazeteleri, o zaman karşı çıkmadıkları Irak savaşı için bugün 11 Eylül 2001 İkiz Kulelere saldırıdan sonra “Amerikan toplumuna nüfuz eden 11 Eylül sonrası intikam dolu bir kana susamışlık olarak” ve büyük fiyasko olarak tanımlıyor, hesaplaşıyor. Iraklı gazeteci Bağdat artık Bağdat değil, Sünniler, Şiiler kendi mahallelerinde yaşıyor. Irak’ın bir Kürt kuzeyi, bir Sünni batısı ve merkezi ve bir Şii güneyi olarak “yumuşak” bölündü. Gençler “Vatan istiyoruz!” diye bağırıyor. ABD Irak’ın işgali için Doğu Anadolu’ya 40 bin asker yerleştirmek, koridor açmak ve Yumurtalık üssünün bombardıman için kullanılmasını istemişti. Gemileri İskenderun’da bekliyordu. AKP iktidarı bu talebi destekliyordu ancak CHP ve bazı AKP milletvekillerinin vb. ortaklığı ile AKP teklifi 1 Mart 2003’te Meclis’te reddedildi. Bugün üçüncü kez yönetime soyunan siyasetçinin “Amerikan askerleri için dua ediyorum” sözleri basına yansıdı. Gül, “İzin çıkmasa bile Amerikan askeri sevkiyatı Türkiye üzerinden sürdü” diyecekti. Genelkurmay 1 Mart tezkeresine olumsuz tavır göstermişti. Bu tarih, ABD’nin bizim ordu yönetimiyle ilişkisini de kestiği tarihtir. 1 Mart’tan hemen 3 ay kadar sonra, 4 Temmuz 2003’te, Amerikan havacıları, yanlarında Peşmerge ile birlikte, Süleymaniye’de Türk askerlerinin karargâhına baskın yaptı ve 11 Türk askeri başları çuvallanarak götürüldü ve 60 saat esir tutuldu. 4 Temmuz Amerikan Bağımsızlık Günü’ydü, aynı zamanda! Bu TSK’nin başına geçirilmiş bir çuvaldı. Sonrası, ABD’nin FETÖ’cü darbe girişimine varan, ordudan Atatürkçü subayları temizleme operasyonlarına (Balyoz, Ergenekon) uzandı.",https://www.cumhuriyet.com.tr/yazarlar/orhan-bursali/20-mart-2003-buyuk-kara-gun-2063181
Orhan Bursalı,Bilimi bilgiyi iktidar yaparsak sorun çözülür,19 Mart 2023 Pazar,"Dün Rotary kulüplerinin “bilim ve barış” konulu toplantısında Şevket Ruacan ve Mustafa Çetiner hocalarla birlikte konuşmacıydık. Konuşmam, bilimin başardıklarını anlatırken, dünya barışına katkıyı başaramadığı üzerine idi. Bilim insanları, dünyanın ismi konmamış en evrensel kurumsal yapısıdır. Küresel işbirlikleri olağanüstüdür. Bir ülkede yapılan araştırma, dünyada ilgili bilim insanları tarafından eleştirilir, katkılarla geliştirilir, yanlışlıkları ortaya çıkarırlar, bu araştırmadan esinlenerek yepyeni araştırmalar gündeme gelir... Ortak amaç, bilimsel hakikate sadık kalınarak en doğru bilgiye ulaşmaktır. Ne din, ne ırk, ne dil ayrıcalığı aralarında vardır (şüphesiz genel doğru olarak yazıyorum, yoksa arada sırada sorunlar çıkar). Ruacan Hoca dedi ki bilim insanları birbirleriyle kavga etmez, ederlerse hakikate ulaşmak içindir, bilim üzerinedir; ama ülkeler, siyasiler birbiriyle topla tüfek savaşırlar. Bilim ve siyaset ilişkisi üzerine ileride pek çok yazıda işleyeceğim. Bilimin barışa katkılarının başarısızlığının temel nedeni, iktidarda olamayışıdır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bilimcilerin kendi aralarında kurdukları hakikat diliyle, siyasilerin kendi aralarındaki çoğu yalan ve tahakküme dayanan dili arasında zerre ilişki yoktur. Politikacı bilimin yarattığı parasal değerleri, barış için değil, gerektiğinde savaş için de kullanır. Muazzam paralar silahlanmaya aktarılır. Politikacı, bilimi güç aracı; diğer ülkeler üzerinde hegemonya ve sömürü aracı olarak kullanır. Bilim, bilgi, resmen iktidar olmadıkça, dünyada savaşların sonu gelmez, barışa da hizmet edemez. Bilim ve siyaset, tamamen iki ayrı dünyadır. Dahası bazen birbirlerini reddedebilirler de. Ama bilimin iktidar olma olasılığı bugünkü dünya yönetim sistemlerinde yok gibidir. Gerçi pek çok ülkede kurumsal siyaset, bilimin yarattığı değerleri, ülke ve kendi çıkarına olduğu için bilimi son derece destekler. Para akıtır. Fakat yine de bu destek, bilimin barışa hizmet etmesine yaramaz. Ama siyasetin kulak verdiği ülkelerde, bilimin yararı büyüktür. Mesela deprem ülkesinde Japonya’da hasarlar çok azdır. Bu konu uzun, tartışmaya açık, ileride deşeceğim. Bilimin özellikle bizim gibi ülkelerde tam “iktidarsızlığı”nın cezasını tüm ülke çeker, tüm toplum çeker. Toplantıda tartışma sırasında bir genç, konuyu ülkemize, son depreme getirdi ve bilimin siyasi iktidarlar üzerinde sıfır etkisinin, ülkeye verdiği zarara dikkat çekti. Çok doğru. Türkiye deprem ülkesi mi, evet. Bunu bilmeyen var mı, hayır, bırakın tüm dünya bilimcilerini, sağır sultan bile bilir. Her depremde Türkiye’nin nasıl fay hatlarıyla kuzeyde güneyden Ege’den kuşatıldığını gösteren haritalar ekranda boy gösterir. Bu ülkede işbaşına gelen siyasi iktidarların zerre aklı, millet sevgisi, ülke sevgisi olsaydı, yaşadığımız ağır depremlerin acısını yüreğinde hissederek, yarattığı ekonomik kayıpların büyüklüğünü düşünerek haritayı önüne koyar, ülkenin milletin depreme karşı güvenli hale getirilmesi için, yapılacak işlerin tümümün kararını vermesi için, çalışmaları sadece uzman ve bilimcilerden oluşan bir Deprem Konseyi’ne devrederdi. Bu, ülkenin güvenliği ve milletin geleceği için iktidarının bir parçasından vazgeçmek demek olurdu ve doğru bir iş yapmış olurlardı. Bugünkü 50 bin insanımızı kaybetmenin acısını ve yıllarca sürecek travmasını yaşamazdık. 100 milyar dolarlık bir kaybı yaşamazdık. Şimdi söyleyin: Siyasi iktidarlar, ülke-toplum yararı için mi çalışıyorlar?",https://www.cumhuriyet.com.tr/yazarlar/orhan-bursali/bilimi-bilgiyi-iktidar-yaparsak-sorun-cozulur-2062458
Orhan Bursalı,Bir Cumhuriyet ailesi ve son kuşağının başarı öyküsü,20 Mart 2023 Pazartesi,"Aslında bütününe baktığınızda baş döndürücü bir Cumhuriyet öncesi ve hemen sonrasından bugüne uzanan ve başarıyla geleceğe göz kırpan bir Türkiye öyküsü var karşımızda. Ta Tepedelenli Ali Paşa’dan ve Trakya Türklerinden bugüne uzanan birkaç kuşak... Tüm bu öykünün bugünkü temsilcisi, yazdığı “Kırmızı Tuğlalar, Kaşıkçı Elması’ndan Aroma Sanayisinin Liderliğine Giden Yolda Bir Başarı Öyküsü” kitabıyla Murat Yasa. Bence Kaşıkçı Elması da ailenin bugün en önde geleni olarak Murat Yasa’ya ait, yani Topkapı’da yanlış yerde bulunuyor!!! Ne alaka diyeceksiniz: Ali Paşa bugüne uzanan ailenin başlangıcında duruyor. Yanya valisinin unvanları, “Yanya Sultanı ve Müslüman Bonapart”. Bugün Topkapı Sarayı’nın dünyaca ünlü Kaşıkçı Elması, Ali Paşa’nın hazinesindeyken, kafası kesilince hazinesiyle birlikte elmas da Osmanlı’ya geçiyor. Elmas aslında, Hindistan’dan Napolyon Bonapart’a satılıyor. “Napolyon tutuklanıp Elbe Adası’na hapsedilince annesi elması satılığa çıkarmış”, Ali Paşa elması satın alarak çok sevdiği ikinci eşi Vasilike’ye hediye etmiş. Ali Paşa’dan sonraki neslin hikâyesini okuyoruz Murat Yasa’dan. Dedesini tanıyoruz, sonra da babası Suat Yasa’yı. Suat Bey Sümerbank’ın bursuyla Belçika’da okuyan ve İkinci Dünya Savaşı’ndan hemen önce devletin geri çağırmasıyla bisikletiyle Liege’den İstanbul’a 2 bin 850 km pedal basan, Cumhuriyete kanat geren neslinden. Bisiklet ise Aromsa Müzesi’nde! Devlet, Suat Bey’i tahsilini tamamlaması için ABD’ye gönderiyor. Gidiş de dönüş de gemiyle! Sonra devlet fabrikalarında önemli görevler üstleniyor. Hikâye uzun ama gerisi, oğlu Murat’ın büyük bir sabırla, taş üzerine taş koyarak, adım adım geliştirerek, kazandığını tamamen işini genişletmeye harcayarak bugün yarattığı Aromsa’ya ait. Murat Yasa’nın Aromsa öyküsü etkileyicidir. Tamamen araştırma-geliştirmeye dayanan, bilimsellikten hiç ayrılmayan, yenilikçilikten ve çok yönlü üreticilikten, konusunda keşfetmekten keyif alan, yabancı ürün yerine her zaman burada üretmeyi milli bir görev bilen, yüreği ülkesi için atan bir Cumhuriyet insanı. Aromsa’yı hep Ar-Ge temeli üzerinde büyütüyor. 400 kadar çalışanının her zaman mutlu ve iyi yaşamasını ilke edinmiş, ender bulunan bir “sosyal” patron. “Bilgi temelli” fabrikalar, beyaz yakalılar, kadın şefler ve yöneticiler, çoğunluğu kadınların oluşturduğu çalışanlar... Murat Yasa dünyayı izliyor, en iyisini yapma gayreti içinde, laboratuvarlarını sürekli yenileyip geliştiriyor. Tanıdığımız, Ada’dan dost olduğumuz, çalışmalarını hep yakından izlediğimiz ve bu büyük öykünün yazılmasını teşvik ettiğimiz için, bunları rahatça yazabiliyorum. Yer yer bana okuttu, yazmasına hiç yardımımız dokunamadı ama hep destekledik, sonuçta aynı zamanda iyi bir yazar olduğunu da kanıtladı. Bu kitaptaki yazma disiplini, Aromsa’nın büyüme disiplini gibi geldi bana. Eline sağlık diyorum. Yakın tarihte ne büyük aile öyküleri var, hepsi bir iki kuşak anılarda yaşayıp yaşam değirmeninde hızla kayboluyor. Murat Yasa, geçmişini, bu zaman değirmeninin çarkları mı desem, taşları mı yoksa makinesi mi, canavar ağzından kurtararak önemli bir iş daha başarmış.",https://www.cumhuriyet.com.tr/yazarlar/orhan-bursali/bir-cumhuriyet-ailesi-ve-son-kusaginin-basari-oykusu-2062781
Orhan Bursalı,Siyasetin yönetiminde kolektif cinayet,19 Şubat 2023 Pazar,"Saptama 1): İnsan kurt gibidir, öncelikle kendi yararını düşünür. Evet önce buradan, en aşağıdan başlayalım: Yükleniciler ve kurdukları ekipler, fasa fisodan denetimler ve yerel ve merkezi yönetimlerle işbirliği halinde, depremin yıkmayacağı, insanların kitlesel halde ölmeyeceği evler inşa etmiyorlar. Edemiyorlar değil, etmiyorlar. Burada ana motif yapılan işten en yüksek kâr sağlamak. En ucuza nasıl yaparım da kasada daha fazla para kalır? Deprem mi? Oooo bilinmez gelecekte o... Ne zaman olacağını deprembilimciler bile bilmiyor. Biz işimize bakalım. Yasalar, mevzuatlar kâğıt üzerinde. Bunlar var ama bir yandan da en berbat binaların yapılması için de kapılar açık bırakılıyor. Mesela yetkin mühendislik yok. 4 yıl eğitimle diploma cebinde. En az 2 yıl staj yok. Bunun sonucunda sıkı bir sınav yok. 120 kadar, kimisinde yetenekli hocaların bile bulunmadığı fakültelerden mezun et, ver diplomayı sal çayıra. Saptama 2) Denetim? Kontrol? Sorumluluk? Laf olsun diye. Patron nasıl istiyorsa öyle. İki yıl önceye kadar patron yasal denetimi kendi şirketindeki elemanlara yaptırıyordu. Veya bir denetim şirketi kuruyordu. Her zamanki gibi yüklenici, yani işi yaptıran parayı koyan patronlardan birileri, felaket olunca tutuklanır, birkaçı ceza alır, sonra çıkar işine devam eder. Peki denetimciler, mühendisler, belediyelerden oluru verenler imzası olanlar? Hiç onları mahkeme salonlarında görür müyüz? Patron hepsini parasıyla güder. Mühendis yetkin değilse ya görmez ya boyun eğer, denetimci de öyle. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yasal mevzuata uygunluklar, patronun çıkarlarına çarpar. Sistem mühendisi de mimarı da denetçiyi de bağımsız ve özgür kılmaz. Patrona hayır bu böyle olmayacak, yasalara uyun şöyle olacak demez. Kimse çakıllı dere veya deniz kumlarının kullanılmasına itiraz etmez. Kolonların üretilmesinin tekniğine bilimine uygunluğuna dikkat etmez. Demir bağlantılarını düzgün ve tekniğine uygun yapacak sertifikalı ustabaşları yoktur. Mühendisi ve denetçisi bina üretiminin can alıcı noktalarında yoktur veya umursamaz. Hepsi parasını alır cebine koyar, bir depremde de on binler ölür. Bu tıpkı bugün ülkenin yönetildiği, bir denge denetim kontrol sisteminin olmadığı tek adam rejimine benzer. Yıkılan evlerin büyük çoğunluğunda, belki de yüzde 99’u yüz binlerce küçük yerel yüklenici ve kullandığı on binlerce mühendis ve denetçinin imzası vardır. Alınlarında da felakette ölen on binlerin kanı. Bu aşağılık kurulu sistem, kitlesel cinayetler üretir. Saptama 3) Vatandaş sorumsuzluğu. Yurttaş kaçak ev yapar. Projesi kâğıt üzerinde kendi kafasındadır. Ucuz olsun ister. Yasallık yoktur. Yapar, af beklentisine ulaşır. İstanbul’un yüzde 60’dan fazlası yasadışı konutlardan oluşur. Ev yapan yaptıran yurttaş da cebini düşünür, ucuz olsun ister. Sonuçlarından da kısmen sorumludur. Ama sistemin en büyük kurbanı da kendisi olacaktır. Saptama 4) Belediye sorumsuzluğu. Belediyeler bunu bilmez mi, bilir. Rüşvetini alır, bu mekanizmanın yüzde 60 konutlarda ne muazzam yasadışı kazançlar ürettiğini hesap edin. Bu da yetmez, vatandaş evinde yasadışı tadilat yapar, bunun da rüşvetini öder. Saptama 4) Siyasal sorumlular: Bu sistemin en tepesinde iktidarda oturanlar vardır. Hepsi aşağıda sistemin nasıl çalıştığını bilir ama müdahale etmez. Tam tersine, kitlesel yıkım ve yokoluşlara daha iyi zemin hazırlar. Yurttaşın yasadışılığını affeder, durmadan imar barışı çıkarır, hem yurttaşın parasını alır hem de oyunu. Yurttaş yasal bir eve (adeta mezarına) kavuşmanın sevinci içindedir. İktidarın ülke güvenliği, insan güvenliği, sağlıklı ve mutlu yaşam için gerekli olan hiçbir önlem almaz. 20 yıl depremi bekleyen bir iktidar. Bu en önemli konu yarına. Kolektif bir katliam var ortada. En büyük payı iktidarın...",https://www.cumhuriyet.com.tr/yazarlar/orhan-bursali/siyasetin-yonetiminde-kolektif-cinayet-2053170
Orhan Bursalı,"Yurt, millet, bilim sevgisi politikacıya değmezse, hep öleceğiz",20 Şubat 2023 Pazartesi,"Dünkü yazımda, depremlerde verdiğimiz felaket insan kaybının nasıl milletçe kolektif olarak işlendiğini yazmıştım ya, bu ortamın hazırlanmasına AKP iktidarı çanak tuttu. AKP, 14 Ağustos 2001’de 20 bine yakın insanımızı kaybettiğimiz Gölcük merkezli büyük felaketin üzerinden iki yıl geçtikten sonra kuruldu. Henüz deprem taze. O sıralarda kurucular kimbilir iktidara ne küfürler etmişlerdir?! Arşive girip taramalı. Yani belleklerinde deprem var, ayrıca Marmara Bölgesi’ni tehdit eden fayın kırılma tehlikesinin alabildiğine konuşulduğu zamanlar. AKP, programına depremi almadı. Ülkesini insanını seven bir parti sırada deprem hazırlığına duyarsız kalamazdı. Ama bunlar kaldı. Türkiye 2001’de tarihinin en ağır mali-ekonomik krizini geçirmişti ve AKP bu krizin üzerine iktidara tırmanan bir parti oldu. AKP kurucuları Türkiye’nin döngüsel bir ekonomik kriz çemberinde yaşadığını biliyordu, siyasal yönetimlere de küfrediyorlardı bu durumu yarattıkları için. Ama iktidara geldiklerinde aynı haltı yediler, daha büyük ve uzun süreli ekonomik krize sürüklediler ülkeyi. Harika Bir Haber Türkiye’nin En Geniş Kapsamlı İşitme Cihazları Best Hearing Aids Gelelim Kahramanmaraş depremine. Kendi kurdukları AFAD bile 2020 yılında, Kahramanmaraş İl Afet Risk Azaltma Planı hazırlamıştı ve 6 Şubat’taki depremin merkez üssü olan Pazarcık’ı “aktif deprem bölgesi” ilan etmişti. Deprem 7.5 olarak öngörülmüş ve bina yenileme, güçlendirme ve halkı uyarma çalışmalarına önem verilmesi gerektiğine işaret edilmişti. Ayrıca depremin etkileyeceği bölgeler de haritalanmıştı. Bu rapora ne Maraş yerel yönetimi ne iktidar tepki vermişti. Çünkü deprem bir bilinmezdi, olacaksa bile zamanı belli değildi, gündeme almak, gelecek ve insan canı için para harcamak enayilikti! AFAD’ı bırakın, bir dizi deprem bilimci, bu bölgedeki fayın adeta döngüsel deprem üretme zamanının geldiğini, büyük bir enerji biriktirdiğini söylüyor ve bölgenin Arabistan levhası ile Anadolu levhasının kesiştiği yere dikkat çekiyordu. Hatay ise biraz daha aşağıda bir de Afrika levhasının sıkıştırma alanı içindeydi; deprem tehdidi altında olduğu yazılıyor hatta bilimciler 30 bin ölüme işaret ediyorlardı. İzmir depreminden sonra jeofizikçiler odası, tarihinde 11 ağır deprem yaşamış Hatay için de alarm çalıyordu: https://9koy.org/defalarca-yikilan-hatayda-binalar-alarm-veriyor.html Fakat bunların hepsi boş laflardı, hem iktidar hem de Maraş ve Antakya belediye başkanları için. Belediye başkanları “Bu Ankara’nın işi” diyerek sorumluluklarını üzerlerinden atabilirler mi, biz de uyarmıştık deme lüksleri olabilir mi? Peki sen ne yaptın kentin için, sorusuna verecekleri yanıt var mı? Riskli yapıları, sahiplerinin parasını da alarak yasalaştıran bir iktidarın, imar affından cebine koyduğu diyelim ki 100 milyar TL’yi riskin büyük olduğu bölge ve İstanbul için harcaması gerekmez miydi? Harcanmaması siyasal ahlaksızlık örneği değil mi? 1999-2022 arası toplanan 37 milyar dolara denk gelen deprem vergisinin hele de deprem için harcanmamış olması, dünyanın en büyük siyasal ahlaksızlıklarının kralı değil mi? Özetle, millet ve ülke sevgisinin mihenk taşı depreme hazırlıktır ve bilimin bu alandaki uyarılarına önem vermek de hazırlık yapmaktır. Gerisi boş lakırdı. Milli ve yerli olan en önemli kavram, bu millet ve yurttaşlar ile onların canıdır.",https://www.cumhuriyet.com.tr/yazarlar/orhan-bursali/yurt-millet-bilim-sevgisi-politikaciya-degmezse-hep-olecegiz-2053388
Orhan Bursalı,"Nihayet bilim eksenli İstanbul ve Türkiye’ye bakış, ama muhalefetten",27 Şubat 2023 Pazartesi,"Siyaset, 1999’dan bugüne tam 24 yıl ülkeye kaybettiren bir çukur. O zamanlar “Artık hiçbir şey eskisi gibi olmayacak” deniyordu ama yiyicilik, talan düzeni hele 2003’ten itibaren görülmemiş ölçüde sürdü. Bu kof iktidarların bedelini bu millet her zaman çok pahalı ödüyor. İktidarın aymazlığı, bilimi dışlaması, en son şimdilik 45 bin ama belki de 60 bini aşacak insan kaybına mal oldu. Maddi kaybı saymıyorum! Bilim, akıl ve ülke/millet sevgisi olmayınca Türkiye’yi her bakımdan felakete sürüklüyorlar. İktidar ve Saray’ı ise yangından mal, seçmenin oyunu kaçırmak için, neredeyse enkazların yanına TOKİ binaları inşa etmeye hazırlanıyor. Amaç, seçimlerde “Yapıyoruz” oyu almak. Ne danışma, görüş alma, kent kuruluşuna tüm uzmanları davet etme... Hiçbiri yok. Ülkeyi bu hale getiren akıl, bir kez daha işbaşında. Önceki gün İstanbul Büyükşehir yönetimi, Ekrem İmamoğlu’nun topladığı deprem kurulu, İstanbul için bir umut ışığı yaktı dedim. Ekrem Bey iyi bir konuşma ile açtı. Bilimsel, olması gereken gibi, İstanbul’un yarını için. İmamoğlu diyor ki: Kapsamlı çalışmalarımızı ve yol haritamızı 3-4 gün içerisinde paylaşacağım. Bilimsel aklın gösterdiği yolda... Deprem dolayısıyla yaşadığımız acı tecrübeleri bir büyük dönüşümün itici gücü haline getirmek zorundayız. Yerel yönetimleri, merkezi yönetimi, bağımsız özgür üniversiteleri, uzman kuruluşları, tüm bilinçli insanlarımızla yaşanan son depremi bir milat, tarihe geçecek bir olay yapalım... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir seferberlik planı gündemde... 20 tane çalışma grubu oluşturulmuş kenti depreme hazırlamak için. Tamamı konusunun uzmanı iyi bilim insanlarından oluşuyor. Gruplar arasında jeogrup, sağlık, lojistik, ulaştırma, ekonomi, mühendislik... var. Çalışma gruplarının başında ikişer koordinatör var. Hepsinde İBB’den bir görevli de bulunuyor. Mesela jeogrup 12 kişiden oluşuyor, şimdiki amaca yönelik olarak, 1/10.000’lik yani çok daha hassas deprem haritaları hazırlayacak. Yerbilimciler, yer fizikçileri, sismologlar, deprem uzmanları... Yaşayacağımız bir felaketi en ucuz atlatmamızı sağlayacak, özellikle can kaybını en aza indirecek bir dönüşüm-yenileşme yapılmazsa İstanbul’da Kahramanmaraş, Adıyaman Hatay/Antakya manzaraları yaşayacağız ve ülke bunun üstesinden gelmekte çok çok zorlanacak. Bir gerçek milli güvenlik meselesi ile karşı karşıyayız. İmamoğlu ve Kılıçdaroğlu, ülkeyi depreme hazırlama konusunda gelecek umudu veriyor. İktidara gelirlerse altılı masanın da farklı düşüneceğini sanmıyorum... Şimdilik, siyaset, ülkenin en yakıcı gerçeği olan deprem konusunda bilimle buluşuyor. Siyasetin bu en büyük eksikliğini, diğer tüm alanlarda görmek umarım akıl ve bilimin siyasette egemen kılınmasının da yolunu açacaktır. Dileğim, medyanın ve yazarların da bilimle buluşarak yayın yapmasıdır. Bunun için ortalıkta dolaşan profesör unvanlıları dikkate almadan önce, mesela Marmara Denizi’nde fay çalışmalarında kimlerin bizzat çalıştığını, hangi bilimsel araştırmalarına dayanarak bu profesörlerin demeçler verdiğini biraz inceleyerek öğrenmek, sonra yazmaktır; “Psikolojime iyi geliyor” diye makale döşememek gerekir. Marmara’daki faylar konusunda karışıklıklar karşısında, eldeki son bilgileri ve deprem potansiyellerini konu edineceğim, yarın.",https://www.cumhuriyet.com.tr/yazarlar/orhan-bursali/nihayet-bilim-eksenli-istanbul-ve-turkiyeye-bakis-ama-muhalefetten-2055639
Orhan Bursalı,"Umut yükseliyor, siyaset bilime kulak verecek",26 Şubat 2023 Pazar,"Siyasetin en büyük eksikliği nedir diye sorarsanız, bilimle, bilimsel düşünceyle, bilimin sesiyle yakından uzaktan ilişkisinin olmamasıdır derim. En büyük hatası nedir diye de bir soru sorulabilir: Ülke çıkarı, milletin tümünün çıkarı yerine, lider/parti/ dar destekçi kadrosunun çıkarlarını gözetmek... En imkânsızı denemesi ise ülkenin kuruluş ilkelerini değiştirebileceğini, yerine ise bu ilkelerin tam tersini yerleştirebileceği sanrısına kapılması. En yapmaması gereken nedir sorusuna şu yanıtı verelim: Milleti, insanları kutuplaştırması, bölmesi, ayrımcılık yapması, cinsiyet ve etnik ötekileştirmesi. Ülkeye en büyük düşmanlığı nedir diye bir soru uyduralım ve yanıt arayalım: Ülkenin yeteneklerini dışlaması, önemsizleştirmesi, itmesi kakması, ucuzlatması, her boyda eğitimi niteliksizleştirmesi. Hiç kalkışmaması gereken ise inanan, az inanan, farklı inanan, inanmayan, kendine özgü inancı olan toplulukları bir arada tutan devletin herkese eşit mesafede duruşunu, herkese tarafsız bir saygıyla yaklaşmasını sağlayan laiklik ilkesini yok sayması. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Asla denememesi gereken nedir diye bir soru da var: Hukukla adaletle yargıyla oynaması, bunları tekeline alıp siyasi rakiplerine karşı düşmanca kullanması, hatta kendi çeşitli ekonomik çıkar çevrelerinin hizmetine sunması. Hiç kabul edilmeyecek şey ise insanların anayasa ve yasalardan kaynaklanan ifade, demokratik hak ve özgürlüklerini kullanmasını engellemesi, bir despot ve zorbalık yönetimi sergilemesi. Hiç yeltenmemesi gereken ise ülkede iktidarın el değiştirmesini sağlayan düzeni raydan çıkarması ve durmadan iktidarda kalmak için her türlü siyasi namussuzluk, ahlaksızlık, yasadışılık olarak sayılabilecek yol ve yöntemlere el atması. Bunlara birkaç önemli nokta daha eklenebilir. Yukarıdaki gelişigüzel düşünce akışı öncelikleri herkese göre değişebilir. En önemlisi laiklik der biri, diğeri hayır en önemlisi eğitimin niteliksizleştirilmesi, bir başkası kutuplaştırma diyebilir. Birinci madde, akıl ve bilimden uzaklaşmak veya bu ikisini dikkate almamak demektir, ülkeyi her türlü belaya açık hale getirir, göreceli dünyada akıl ve bilimle yürüyen ülkeler bizi ezip geçer. Bugünkü ülke durumu, geçmiş tüm iktidarların akıl ve bilimle kucaklaşmamalarının, ama en çok son 20 yıldır akıl ve bilimden uzaklaşmasının sonucudur. Diğer maddelerde sıralanan durumların, ülkeye, millete verdiği zararları rahatça görebilirsiniz. Ama tüm bu maddelerin çok yoğun olarak bu iktidarda, yönetiminde varlığını en üst düzeyde sürdürdüğünü, geçmiş tüm (sağ kanat) iktidarları da gölgede bıraktığını görüyoruz. Bu köşenin adı Bilim ve Siyaset. Bu nedenle, siyasetin bilimle, bilimsel düşünmeyle, akılla birleşmesi, bana göre en önemli konu. Siyaset akıl ve bilimle yoğrulursa, tüm sorunlara milletçe ortaklaşa çözümler üretmemiz kolaylaşır. Bilimi iten kakan, akıl ve bilimi dışlayan önemsemeyen siyaset, ülkeye en büyük hainliği yapıyor, ülkeyi batağa sürüklüyor demektir. Bu nedenle, CHP’nin ülkenin bir numaralı sorunu deprem konusunda bilimin sesine kulak vermesini umut olarak görüyorum. Kılıçdaroğlu deprembilimcilerle önceki akşam toplandı. İmamoğlu bu konuda çok kararlı. Avcılar Belediye Başkanı Turan Hançerli herkesten önce başladı ilçesini dönüştürmeye... Buralardan bir umut - gelecek doğacağını görüyorum. Yine de dikkatli yaklaşarak inşallah diyeyim. Not: Herkese Bilim Teknoloji dergisi, iki sayıdır deprem konusunda çok önemli yayın yapıyor. Bu haftaki sayısı Son İhtar kapağıyla çıktı. Tüm siyasetçilerin masasında durmalı dergi.",https://www.cumhuriyet.com.tr/yazarlar/orhan-bursali/umut-yukseliyor-siyaset-bilime-kulak-verecek-2055410
Orhan Bursalı,"Meral Hanım’ın yolu, iktidar değil muhalefet",05 Mart 2023 Pazar,"Risk alıyorum ve bütün güncel değerlendirmelerden ve olayların peşinden gitmekten ayrılarak iki yazıdır kurduğum çerçevede kalıyorum: Meral Akşener ve İYİ Parti kendilerine yeni bir yol çizdi: İktidara ortak olmamak. Seçimlerde AKP/RTE de iktidar olabilir veya artık 5’li ittifak da. Biz önümüzdeki 5 yıl içinde muhalefette kalacağız, muhalefette büyüyeceğiz, en büyük parti olacağız ve tek başımıza iktidara geleceğiz... Bunu masayı devirmesinden değil, daha önceki politika ve davranışlarından anlıyoruz. Masa devirmek bir sonuç, “Masa Oyunu”na son vermek. Masayı devirmek için de yığınla bahaneleri vardı ve bunları kullandılar. İYİ Parti’nin bir iç yazışması, stratejisi vb. elime geçmiş değil. Peki bu iddiayı neye dayandırıyorum? Bir politik söylem ve bunu destekleyen ve izleyen davranış bütünlüğüne. Bu yeni stratejinin politik söylemi “Ben cumhurbaşkanı adayı olmayacağım, ben başbakan olacağım” sözü ile başladı. Bunu herkes büyük fedakârlık olarak kabul etti veya algıladı. Öyle isteniyordu. İktidar olmaktan veya iktidara ortak olmaktan ilk kaçınmanın işareti oldu. Dahası, henüz masa dağılmadan, seçim kazanıldığı takdirde liderlerin nasıl bir pozisyonda sistemde görev alacağı tartışılırken Meral Hanım’ın milletvekili olarak Meclis’te grubunun başında olacağı haberi salındı. Orada olacak ve partisini büyütmekle uğraşacaktı. Bütün bunlardan Meral Hanım’ın iktidar icraatlarından tamamen uzak kalacağı görülüyordu. Hatta şunu bile söyleyelim: Meral Hanım’ın, seçimin kazanılması halinde yönetimde pozisyonu konusunda bir pazarlığa bile girilmediği İYİ Parti tarafından sık sık açıklandı. Mesela Kılıçdaroğlu seçilirse, geniş yetkili başkan yardımcılığı gibi pozisyon tartışmasına bile girmediler bunu reddettiler. Bunların hepsi, İYİ Parti’nin iktidar olmak veya ortak olmak niyeti olmadığının kanıtları. En son ve masayı devirmeden önce kararını vurgulayan kanıt ise masanın son liderler toplantısından önce Fox TV’de söyledikleridir. Oradaki en önemli vurgusu, mealen şöyle “Mesela diyelim ki Erdoğan yeniden seçilirse, beş yıllık süreç içinde AKP’nin seçmeni bana gelir, birinci parti olarak iktidara gelirim.” Meral Akşener’in önceki günkü sert, kopuş, suçlayıcı konuşmasında da bu düşüncenin izlerini görüyoruz, okuyun bir. Milletinin kendini verdiği görevden vb. bahsediyor. Bu konuşma aslında tüm ortaklık kapılarını masaya kapama konuşmasıdır aynı zamanda. İYİ Parti’nin peşinde koşmak boşunadır. Bunun sadece bol bol laklakı yapılacak ekranlarda, küçük ipuçları aranacak, bunlardan heyecanlanılacak, geriye dönüş umudu aranacaktır. Tek geriye dönüşü, milletten İYİ Parti’ye gerçekten büyük bir tepki gelirse... “Bizi yüzüstü bıraktın, RTE’ye yeniden iktidar kapısını açtın, bu büyük bir ihanettir, ülkenin rüşvet ve talanla yönetilmeye devam edilmesine, insan hak ve özgürlüklerin, anayasal hakların askıya alınmasına, daha büyük yoksulluğa, evsizliğe, güvensizliğe teslim ettin” protestoları yükselir veya bu düşünce seçmende egemen olursa.. “Biz ne halt ettik” diyerek bir manevra ile geri dönebilir. Ama bunu bile yapmayacaktır. Meral Hanım beş yıl muhalefette kendine yer ayırmıştır. Burada kalarak iktidardan ve muhalefetten dökülecek parsaları toplamanın, büyümenin ve tek parti olmanın peşinde koşacaktır. İmamoğlu veya Yavaş, onun için masayı devirmenin sadece bahanesidir. Uzlaşma değil dayatma oldu sözleri ise evet oybirliği olmadığına göre bunu gerçek kabul etsek bile, yine en güçlü bahane olarak piyasaya sürülüyor. Meral Hanım, Kılıçdaroğlu’nun vazgeçmeyeceğini bilerek bu bahaneyi en yüksek sesle dillendiriyor. Peki niçin, iktidar korkusu? Yarına..",https://www.cumhuriyet.com.tr/yazarlar/orhan-bursali/meral-hanimin-yolu-iktidar-degil-muhalefet-2057759
Orhan Bursalı,Bir talan ülkesi depremde sadece katliam üretir,21 Şubat 2023 Salı,"Yine katliam diyoruz, ders alınmıyor diye haykırıyoruz, iktidarın elemanları deprem gezilerinde suçu Allah’a atma yarışından geri kalmıyor, deprem çadırlarında düzenlenen senaryolarda ise kendilerini göçük altında bırakan iktidara ve yönettiği devlete övgüler düzenlettiriliyor: Rezilliğe bakar mısınız, “Hızır gibi yetiştiler, Allah hükümete devlete zeval vermesin...” Gazeteci kılığındaki mesleki soysuz da tam alet, mikrofonu uzatıyor... Ama aslolan hep soygundur... İklim Öngel’in dün Cumhuriyet’teki röportajında Prof. Dr. Adem Sözüer hepimizin bildiği bir tabloyu çok net çizdi ve milleti katliama uğratan deprem suçsuzluğu politikasının arkasındaki mekanizmanın başına iktidarı oturttu. Kolektif katliamın başı... Ama geçenlerde açıklanan ve gündemimize neredeyse girmeyen yolsuzluk endeksi ile yaşadığımız katliam arasındaki sıkı bağı da görmekten kaçındık. Türkiye yolsuzluk algı endeksinde tam 9 yıldır, 2013’ten bu yana gerileye gerileye sonuçta 180 ülke arasında en yolsuz 101. ülke konumuna düştü. Adeta bir çukur yani! 48 basamak gerilemeyi büyük bir başarı ile gerçekleştirdi AKP iktidarı. 10 yıl önce 53. sıradaydı ülke. 2021’de 2 puan daha kötüleşerek merdivenin 5 basamağını daha birden kırarak başardı bunu. Depremin fayları kırması ve binaları çökertmesi gibi! İktidarın kontrolündeki adalet adlı mekanizması her yıl daha çok takipsizlik kararı veriyor ve iktidar ihalelerin yarısını kapalı kapılar arkasında veriyor. (Oya Özarslan’ın Murat Aksoy’a açıklamaları için: https://www.politikyol.com/yolsuzluk-algi-endeksinde-her-yil-kendi-rekorumuzu-kiriyoruz/) Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Depremde bugüne kadar sivil halka düşen veya öğütlenen “mahalle örgütlenmesi, deprem çantası, evde düdük, mahallelerde deprem konteynerleri”... En önemli konu ise yasalara uygun bina yapımı. Bu konu halka kapalı! “Sen çantanı hazırla, bina inşaatları senin işin değil.” Tam tersine, satın aldığın bina seni öldürüyorsa oradaki hırsızlık, usulsüzlük, cezasız kalan onaylar tam da halkın işi olmalı. Bina yapımları siviller, halk tarafından nasıl denetlenebilir? Yasalar uygulanmadığına göre, burada bir çözüm nasıl üretilir? Bir de evlerin güçlendirilmesi ve kötülerin yıkılıp yeniden yapılması için belediyeler ve merkezi hükümete baskılar. Herkesin boyunu aşan bu konu kamu kaynaklarınca ve yeni uygulamalar ve finansal modellerle nasıl gerçekleşir? İlçelerde, bu konuları tartışacak ve çözümler önerecek yeni bir sivil örgütlenme şart... Halk kendisine layık görülen “ölme”ye karşı, yaşam örgütlenmesine girişmeli... Ama nasıl? Sosyal medyada paylaştım: Devlet hemen yapmalı, bugüne kadar tüm deprem kayıplarımızın isimleri yayımlanmalı... Milletin kayıplarını bilme isimlerini görme ve onları anma hakkı var. Böylece listede olmayanların da isimleri bildirilir şeffaflık yaratılır. Prof. Dr. Bilge Yıldız da gönderdiği mesajda bunun önemine dikkat çekiyor ve kayıplarımızın sayısının doğru açıklanmasını da talep ediyor: Bu, şehir, yapı ve felakete karşı hazırlık için planlamalarda çok önemli. Tabii herkesin bu sayıları bilmek hakkı. Uçuk kayıp sayısı ilan etmek yerine, istatistik bilimcilerimiz giderek netleşen bina ve nüfus sayısı ve ilişkileri üzerine giderek gerçeğe yakın kayıp sayılarını kestirebilirler. Kayıpların isim listelerinin açıklanması, seçimler için de büyük önem taşıyor, şeffaflık için harekete geçelim.",https://www.cumhuriyet.com.tr/yazarlar/orhan-bursali/bir-talan-ulkesi-depremde-sadece-katliam-uretir-2053747
Orhan Bursalı,"Bugün 2 Mart, ne beklemeli?",02 Mart 2023 Perşembe,"Zor bir toplantı olacak. Eldeki verilere bakalım: 1) CHP Kılıçdaroğlu’nun adaylığını istiyor. Bu kesin bilgi. Kılıçdaroğlu da aday olmaya hazırlanıyor aylardır. Toplumun her kesimiyle ilişki kurarak çok yüksek bir farkındalık oluşturdu ve seçilebilecek noktaya yükseldi. Başka birisi yok. Eğer masa tartışmasız aday gösterir ve arkasında durursa büyük olasılıkla seçilir. 2) Masanın diğer güçlü ismi İYİ Parti. Meral Akşener ve arkadaşları aylardır Kazanan aday olmalı, Kılıçdaroğlu kazanamaz yoğun propagandasını sürdürdü ve sonuçta Mansur Yavaş kazanır, adayımızdır noktasına vardı. Kılıçdaroğlu aday masadan çıkacak derken, o dışarıdan da aday olabilir seçeneğini üretti. İYİ Parti lideri, aslında Kılıçdaroğlu hedefli, CHP aleyhine seçim propagandası yapıyor ve kamuoyu oluşturuyor. Meral Hanım, Kuşoğlu’nun aylar önceki Kılıçdaroğlu seçilmezse masa dağılır, yanlış demecini kullanıp duruyor, “Biz noter değiliz” sözcüğünü her fırsatta tekrarlaması, bir siyasi kimlik göstergesi oldu. İYİ Parti’nin genlerinde ve Mansur Yavaş’ta ülkücülük var. Dolayısıyla en yetkili koltuğa “kendi adamını” oturtma rahatlığıyla hareket edecek. Tabii bu seçiminde ayrıca daha başka ideolojik ayrılıkların da etkisi vb. var mı bilmek zor. (*) Aracınızı açık artırmayla satın. Otobid Fiyatı Gör Kılıçdaroğlu “Adayım” dediğinde, anlaşılan Meral Hanım da kazanabilir aday olarak Yavaş’ı öne sürecek. CHP rozeti taşıyan Yavaş’ı Meral Hanım değil, dediği gibi “ita amiri Kılıçdaroğlu” aday gösterir. Kemal Bey’in adaylık için gündeme getirilen iki büyükşehir belediye başkanlığı konusunda da düşüncesi net: “İşlerinin başındalar.” Masada bir ayrışma olacağı görülüyor. Mansur Yavaş’ın adaylığı onaylanır mı, bilmiyoruz, diğer liderlerin tavırlarını bilemiyorum. Birbirleriyle onlarca ikili görüşme yaptılar. Burada CHP’nin bir avantajı, diğer 4 partiye kontenjan tanıyacak olması. Meral Hanım kadrolarını onlara açar mı, niyeti hiç yoktu. Burada Kemal Bey’in Yavaş diretmesi karşısında ne yapacağı önemli. Kabul ederse, içişlerine karışılmış olacak ve bundan sonra her şeyi Meral Hanım belirleyecek. CHP’nin böyle bir durumda 4 partiye kontenjan açması beklenir mi bilinmez. Adaylık meselesi ortada kalırsa, gördüğüm kadarıyla Meral Hanım masadan kalkan olmayacak ama masadan başkalarının kalkmasında rol oynayacak. Bu olumsuz senaryo. Yani masanın kararsızlığı, yeni görüşmeleri ve adaylıkları gündeme getirebilir. Dağılma? Bunu düşünmüyorum bile! Meral Hanım sanki bunu göze almış gibi. Bilmiyoruz. Ama Fox TV’deki konuşması ilginçti. Orada mesela, bir muhalefet liderinin yapmaması gereken bir olasılığı gündeme getirdi ve “Mesela Erdoğan kazanırsa” dedi. Parlamenter düzene geçmek için son şans, RTE kazanırsa, 5 yıl sonraki seçimi biz kazanacağız, o zaman da parlamenter sistem söz konusu olmayacak dedi. RTE ile Meral Hanım yer mi değiştirecek? Ama bir yandan da kazanıp başbakan olacağım da diyor, bu nasıl olacaksa. 3) Meral Hanım’ın seçeneği arasında, eğer RTE kalırsa, 5 yıl sonraki seçimler var. Burada İYİ Parti 2021’in mayısından itibaren çalışmaya başladığı Andy-Ar Sosyal Araştırmalar Merkezi’nin sahibi Faruk Acar’ı gündeme getirelim. İki dönem AKP/RTE’nin başarısı için çalıştı. AKP içindeki çekişmeler nedeniyle ayrıldı ama RTE ile birebir çalışmasını bir süre daha sürdürdü. Bir ipucu olabilir belki. Diyor ki 15 Eylül 2022’de: “Meral Akşener’le çok uzun bir geçmişe dayalı diyaloğumuz...  Abla kardeş zeminimiz söz konusu idi… Aynı zamanda benim ideolojimi de benimseyen biri... Net bir zeminde anlaştık... Cumhurbaşkanımızla bunu paylaşmam gerek, kamuoyunun bundan haberi olmaması gerek çünkü... Doğrudan hanenin içinde (Erdoğan ailesinin) olan birisi olmam dolayısıyla... Bir sürü dedikodu, şu, bu olur. Kendisiyle (RTE ile) bilgi paylaştım. Tepki bende kalsın... Sonuç itibarıyla, Meral Akşener’le doğrudan birebir çalışma sürecine girdik... Meral Akşener doğrudan, Tayyip Erdoğan nefretiyle siyaset yapan bir lider olmadığını bana gösterdi...” (https://youtu.be/tn3Tta8oBTE) Bu konuşmadan 10 gün sonra ise Meral Hanım Halk TV’de “Başbakan adayıyım” diyecekti Suat Toktaş’a. 25 Ekim’de kuruluş yıldönümünde de “Ömer’in Yolu” projesini açıkladı. 4) Bu gelişmelerde Faruk Acar’ın stratejisi görülüyor. Tartıştığım bir dostum şuna dikkat çekti: Önce partinin örgütlenme yapısına el atıldı. Koray Aydın, teşkilatlardan sorumlu genel başkan yardımcılığı görevinden alındı. Birinci parti olma iddiası ortaya konuldu. Anketlerde yüzde 20’leri aşmak için çaba harcandı. CHP’yle başa baş geldik imajı üzerinde duruldu. Karar alınarak ilçelerde ve illerde kongreler yapıldı. Partinin teşkilat yapısı AKP ile uyumlu çalışabilecek kadrolara evrildi.” Hatta Temmuz 2022’de “çoklu aday” görüşü de ortaya atıldı. Faruk Acar’ın çizdiği strateji izleniyorsa, Meral Hanım 5 yıl sonrası seçeneği ile masaya oturuyor. Acar onu 1. parti yapacak. Oyu da yüzde 14 civarında. Umarım masa ve masa sonrası kartlar yeniden karılmaz. (*) Yavaş, “Liderler isterse adaylığı kabul edebilirim” dedikten sonra İYİ Parti’ye gitti. Bu konuda şu adreste mahkeme dosyasına da dayalı ilginç bilgiler var: https://twitter.com/BordAngara/status/1630893594809876485?t=S3ZY4bbLP2U-IjLmLcD0uw&s=08",https://www.cumhuriyet.com.tr/yazarlar/orhan-bursali/bugun-2-mart-ne-beklemeli-2056725
Orhan Bursalı,"Şu Marmara’daki faylar, kırılma büyüklükleri ve ‘bir şey olmaz abi’",28 Şubat 2023 Salı,"Şüphesiz jeolog veya jeofizikçi veya sismolog olunca üstüne üstlük bir de profesör unvanınız varsa, konuşursunuz. Uzmanlık konunuzdur. Size mikrofon tutulur, tweet atarsınız, ekranda boy gösterirsiniz, psikolojisi bozulan yazarları tedavi bile edersiniz anlatımlarınızla. Konu Marmara’daki faylar. İstanbul’da 6.5’ten büyük deprem olur mu olmaz mı? Şimdi Marmara Denizi’nde 2000’lerden itibaren İTÜ-Fransız bilimcilerin işbirliği ile yapılan kapsamlı araştırmalar, aslında Marmara’nın fay yapısını ve özelliklerini epey çözdü. Yeniden araştırdım, soruşturdum konu üzerinde fiilen çalışan bilimcilerden... Fay geometrisi şöyle: Kuzey Anadolu Fayı Kocaeli körfezinden Marmara’ya giriyor Saroz’dan Yunanistan’a uzanıyor. 1999 depreminde KAF’ın Kocaeli kolu 7.4 ile kırıldı. Sonra KAF’ta 2 ay sonra kırılmamış Düzce kolu 7.2 ile kırıldı. Bunlar büyük depremlerdi. Körfez ağzına kadar olayı bitirdi. Adaların güneyinde Yalova’ya yakın Çınarcık boyunca uzanan ayrı bir KAF kolu var. Burası uzun değil. Kırılması tabii söz konusu. Fakat kırılırsa büyüklüğü muhtemelen 6.5 gibi olur ama bu 7 olmayacak demek değil. Hasar epey yapar. Bu fayın özelliği normal fay olması. Yani, kuzeyini de güneyini de çok etkiler. Yalova ve İznik’e, Biga’ya doğru olduğu gibi, Tuzla’dan Adalar’a Kadıköy’e yıkıcı etkisi olur. Bu fay en son 1894’te kırılmıştı. Bilgilere göre tahminen 7 civarı büyüklüğündeydi, Adapazarı’nı da etkiledi, İstanbul sahillerinde 1.5 m tsunamiye neden olduğu bilgisi var. Ahşap ve tuğla binalar ayakta kaldı. Kapalıçarşı’yı Tahtakale’yi, Kumkapı’yı vb. çok etkiledi Çınarcık-Yalova fayının dışında, KAF’ın batı kolu diyebileceğimiz fay ise Küçükçekmece’den Şarköy’e oradan Saroz’a doğru uzanıyor. Bu kol doğrultu atımlı fay, yani uzunluğu boyunca ileriye yönelik yıkıcı etki yapar. İlk parçası Kumburgaz’dan Şarköy’e 65 km kadar. Tabii ki Marmara’nın iki yakasında da etkileri şiddetli olur. Peki bunlar tek tek mi kırılır? Xavier LePichon fayın Marmara’daki tüm uzunluğunun tek parça olarak kırılması ihtimalinin yüksek olduğu görüşünde. Bu durumda 7.6 büyüklüğe varan bir deprem büyüklüğü söz konusu olabilir. Şengör ve arkadaşları da bu görüşe ağırlıklı olarak yakın. Bu görüşü abartılı bulup İstanbul’a etkisini küçültmek isteyenler var. Öncelikle Kumburgaz-Küçükçekmece/ Şarköy arasının kırılma olasılığının öncelikli olduğunu söyleyen de var. Fakat böyle olsa bile Çınarcık kolunu da birlikte ve hemen sonra kırma olasılığı yüksek. İkisinin kümülatif etkisini düşünün. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İstanbul’da en çok 6.5 büyüklüğünde deprem olacağını söylemek tarihi de Marmara’yı da bilmemektir. Tarihsel kayıtlar 2 bin yıl içinde İstanbul’un tahminen 7.0 veya üzeri büyüklüğünde en az 34 deprem yaşadığını gösteriyor. (https://istanbultarihi.ist/27- bir-sehir-manzarasi-istanbuluntarihinde-depremler) 1766’da Marmara fayının orta segmenti olduğu belirtilen parça kırıldı, üstelik kısa aralıklarla iki deprem halinde hem fayın doğu parçası hem de batı parçası. 7 üzerinde. 1509’da İstanbul küçük kıyameti yaşadı 7.2 ile 8 arası tahmin edilen büyüklükte depremdi. Vurdu yıktı her şeyi. En çok 6.5 diyenler İstanbul’u savunmasız bırakıyorlar: Bir şey olmaz abi, evet pek çok çürük bina yıkılır ve işte o kadar! Buna göre mi önlem alınacak İstanbul’da yoksa “abi abartmayalım” diyenlere göre mi... İlki koruyucudur, ikincisi ise yıkıcı yazgıya boyun eğmektir.",https://www.cumhuriyet.com.tr/yazarlar/orhan-bursali/su-marmaradaki-faylar-kirilma-buyuklukleri-ve-bir-sey-olmaz-abi-2056025
Orhan Bursalı,‘Kaya sınıfı’ ülkeyi ayakta tutuyor,12 Mart 2023 Pazar,"Zonguldak madencileri, AKUT’çular, belediyelerin kurtarma birlikleri, itfaiyeciler, AFAD’ın kurtarıcı adamları, vinççiler, iş makineleri kullanıcıları (ve uzman köpekler!), dünyadan koşup gelen özel ekipler... olmasaydı, biz ne yapardık depremde ülke olarak hiç düşündünüz mü? “Kaya sınıfı” üzerine 2017 yılında yazmıştım, şimdi deprem nedeniyle gözlemlediğimiz kurtarıcı insanların “kaya gibi” çalışmaları, konuyu yeniden gündeme getirdi. Ülkeyi ayakta tutan bu sınıf olmasa, bir ülkeden-milletten bahsetmek mümkün değil. İktidarlar-siyaset, sahtekâr yüklenici, parasını vererek kullandığı mühendis ve denetçisi, belediyelerdeki çıkar yöneticileri, imar afçıları, ülkeyi batırıyor her yönüyle. Dikkat edin, bütün bu saydıklarım, yiyor, içiyor, soyuyor, kasalarını dolduruyor, mallarına mal, mülklerine mülk katıyor. Yaptıkları hizmetler ise rezilliğe eşdeğer, geride yaşanmaz kentler, evler, apartmanlar, mahalleler ve ölü canlar bırakıyorlar. Ve doğa, bir depremle bu yiyici felaket sınıfı açığa çıkartıyor. Tabii olan millete oluyor, her şeyini kaybediyor, canını, yaşamını, eşini, oğlunu, kızını, anasını, babasını... Stoklarla Sınırlı Fırsatlar Yüzlerce Ürün Vivense Şimdi Satın Al Ve ortaya tek kurtarıcı “kaya sınıfı”, işinin ehli insanlar, kurtarma uzmanları, hemşireler, doktorlar, yardımcılar, dayanışmacı tüm millet. Hepsi emekçi ve yaptıkları büyük işe kıyasla orta sınıf altı maaş alanlar. Dikkat edin, ülkeyi bu hale getiren yiyici sınıftan kimse orada. Ne bu duruma göz yumarak, bilerek felaketin gelişini seyreden siyasetçi, belediyeci, ne de işini en kötü şekilde yapan yüklenici, mühendisi-denetçisi... Bu ülke, uzman bu emekçi sınıf sayesinde ayakta kalmaya çalışıyor. Kaya sınıfı isimlendirmesi, kaybettiğimiz Doğan Kuban Hoca’ya ait (önemini zerre kaybetmemiş, şamar gibi yüzümüze çarpan seçme yazılarını her hafta Herkese Bilim Teknoloji dergisi yayımlamayı sürdürüyor). Kuban Hoca kalça kemiği kırığı nedeniyle uzun süre hastanede yatınca, önemli gözlemlerde bulunmuş ve şöyle demişti: “Hastanelerde çalışan uzman ve uzman yardımcısı, kimisi u¨niversiteyi, kimisi liseyi bitirmiş genç uzman grubunun, Tu¨rkiye ekonomisini ve toplumun çağdaşlık du¨zeyini açıklayan davranışlarını inceleme fırsatı buldum. Bugu¨n Tu¨rkiye’de sınıfsal ortalamanın alt katmanlarını temsil eden ve kaya sınıfı diye tanımladığım bu¨yu¨k halk katları, Tu¨rkiye’yi çağdaş du¨nyaya en çok yaklaştıran gruptur...” Siyasetçi ülkeyi çağdaş dünyadan, gelecekten, uygarlıktan, insan gibi yaşamaktan, ahırında besledikleriyle birlikte uzaklaştırıyor. Hoca sürdürüyor: “...ailesini geçindirmek için yaşamın sağladığı bu¨tu¨n olanaklara yapışmış, gelir seviyesi alt boyutlarda, kadın erkek karışık, bekâr ve evli, yaşı 50’yi geçmeyen bir sınıftan söz ediyorum. Bu sınıf öğretim derecesi ne olursa olsun, Tu¨rkiye’nin ayakta kalmasını sağlayan sınıftır.” “Bu grubun temel amacı, gu¨ncel yaşam koşulları içinde herhangi bir ideolojiden uzak olarak hayata sarılmak ve yaşamı geldiği gibi kabul etmektir.” Politik ideolojileri yoktur veya tayin edici değildir, dinle ilişkileri yoktur veya belirli değildir, toplumdaki politik çatışmaların tarafı değiller, ama görüşleri var, giyim kuşamları orta sınıf gibidir... “Kaya toplum” Cumhuriyetin yarattığı bir yapıdır... Evrimin Tu¨rk tarihindeki başarısıdır. “Kaya” sınıfı Tu¨rkiye’nin gelişmesini, çağdaşlaşma yoluna çekiyor. Onun için korkak du¨şu¨nu¨rlerin “Ne olacak bu halimiz?” demesi, Tu¨rk toplumunda gerçekte var olan bir dinamiğin yok olması anlamına gelmiyor. Anlatabildi mi hocamız?",https://www.cumhuriyet.com.tr/yazarlar/orhan-bursali/kaya-sinifi-ulkeyi-ayakta-tutuyor-2060139
Orhan Bursalı,Büyük bir siyasi enerji/rüzgâr yaratıldı,07 Mart 2023 Salı,"Büyük bir siyasi depremin altından, siyasi katma değeri yüksek bir çözümle kalkıldı. Bu noktaya gelinmesinde, sürekli bir çözüm arayışının devrede olması rol oynadı. İYİ Parti içinde istifalar, uzlaşmadan yana olan bazı yöneticilerin çabaları ve hepsinden önemli Meral Hanım’ın rest çekmesinin seçmenleri üzerinde yarattığı derin hayal kırıklığı ve tepkileri de etkili oldu. İkinci bir etken de İYİ Parti ve seçmenlerinin çoğunluk olarak muhalefetin çıkaracağı adaya ikinci turda destek vermesinin kaçınılmaz olduğunun görülmesidir. İYİ Parti’den de bazı sözcülerin “İkinci turda ittifakın adayını destekleyeceğiz” demesi de aslında İYİ Parti’nin muhalefette kalma politikasının hiç de Akşener’in sandığı gibi partiyi ve Meral Hanım’ı güçlendirici etki yapmayacağını gösteriyordu. Meral Hanım, “En çok oyu alacağım ve iktidara geleceğim” stratejisinin açmazlarını ve zorluğunu gördü (Bu nokta yazı dizimde ayrı bir bölüm olarak yer alacaktı). İktidara geldiklerinde sırtlanacakları ağır yükten kaçınmanın, İYİ Parti’ye “İktidardan kaçtı, milletin çözüm isteğine sırt çevirdi” gibi çok ciddi bir suçlama veya fatura olarak geri döneceğinden korkuldu veya görüldü (dün duyurduğum ve bugün yazmam gereken yazı olacaktı!). Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kılıçdaroğlu ve arkadaşlarının seçimi kazandıkları takdirde süreç içinde ülkenin ağır sorunlarını çözüm sürecine sokarak başarı kazanma olasılığı da İYİ Parti’ye şüphesiz ki olumsuz yansıyacaktı. Cumhuriyet Halk Partisi’nin ve diğer partilerin, Meral Hanım’ın zehir zemberek konuşması karşısında, oldukça sessiz kalmaları, aynı dili kullanmaktan kaçınmaları ve aday tercihlerini değiştirmemeleri de İYİ Parti’nin geri dönüş için saygın bir çözüm arayışını kolaylaştırdı. Sonuçta, Meral Hanım, masada oluşan Kılıçdaroğlu’nu cumhurbaşkanı adayı gösterme iradesini kabul etti. Masaya geri dönüşü için, daha önce cumhurbaşkanı adayı olarak dayattığı iki CHP’li büyükşehir belediye başkanının Cumhurbaşkanı yardımcısı olmaları önerisi, çok iyi bir seçenekti ve hemen kabul gördü, Meral Hanım’ı masada gördük. Önerinin Gelecek Partisi içinde geliştirildiği açıklandı. Bu çözüm önerisi, kim aday olmalı gibi, seçmende yaratılan bölünmüşlüğü de bence tamamen giderici bir formüldü. Görüldüğü kadarıyla İmamoğlu ve Yavaş’ın bu konuda birlikte inisiyatif almaları ve sahneye çıkmaları da olumlu hava yarattı. CHP merkezi, iki başkanının Meral Hanım’la görüşmesinin arkasında oldu. Masadan ayrılmasının yarattığı derin hayal kırıklığı ve partisi içindeki uzlaşı kanadının itirazları, seçmenin tepkisi, muhalefetin adayına oy vereceğinin görülmesi, bu formülü benimsemesine ve Meral Hanım’ın masaya dönmesini SON ANDA sağladı. Türkün aklı hep son anda çalışır, derler ya, o hesap.. Bu formül önemlidir, yaratacağı siyasi katma değeri yüksektir, birleştiricidir, istenilen tüm sevilen adayları başrole çıkarmaktadır. Seçmen içinde de hangisi aday olsun bölünmüşlüğü de bitiricidir. Birleşme ve bütünleşme, muhalefet adayının seçilme olasılığını çok yükseltmiştir. Sadece bu kadar değil, muhalefetin, parlamentoda da 360’tan fazla milletvekili çıkarma olasılığını yükseltmiştir. Bir parlak formül, çok yüksek bir siyasi katma değer ve sonuç yaratacaktır. Şimdi Saray’ın karşı hamlelerini bekleyelim...",https://www.cumhuriyet.com.tr/yazarlar/orhan-bursali/buyuk-bir-siyasi-enerjiruzgar-yaratildi-2058381
Orhan Bursalı,Depremde belediyelere soruşturma,23 Şubat 2023 Perşembe,"Kılıçdaroğlu kendi yönetimlerindeki belediyelerin bu büyük yıkımda sorumluluklarını araştıracağız, çuvaldızı kendimize de batırmalıyız dedi. Bu ilk kez oluyor! Mesela depremin yıkıp geçtiği Kahramanmaraş ve Adıyaman illerini, Malatya’yı ve daha pek çoğunu ayrıca bunların çoğu ilçesini de AKP’liler yönetiyor. Ama RTE ve partisinden hiç ses çıkmıyor. Nasıl çıksın diyeceksiniz, Cumhurbaşkanlığı ve hükümet, bizzat kaçak yapıları teşvik etmedi mi, bu kentlerdeki kötü yapılaşmada payları yok mu, imar barışı ile insanların hem parasını alıp hem de affettikleri evlerinde ölme sorumluluklarını paylaşmadı mı... Evet. Ama denetimsiz, kötü yapılaşmada hükümetin yanı sıra belediyelerin de sorumluluklarını sorgulamak şart. Çünkü ikamet edilebilir ev kararını belediyeler veriyor. Peki belediyeler bu kararı verirken gerçekten evin can güvenliği açısından oturulabilir bir şekilde inşa edilip edilmediğini biliyor mu? Bilmiyorsa bilmesi gerekmiyor mu? İmzayı basarken salt şekle, projeye uygunluğuna mı bakıyor? Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir yapım süreci denetleme hakkı yasal olarak yoksa, olması gerekmiyor mu? Şimdi “Belediyelere yeni rüşvet kapıları mı yaratmak istiyorsun?” diyebilirsiniz. Öncelik insan ise, ülke çıkarı ise, milli ekonomi ise, Türkiye gibi tepeden tırnağa bir deprem ülkesinde yapım sürecini para sahibi yüklenicilerin tekeline bırakmamalıyız, yerine nasıl bir sistem konulur, tartışılır. Ama aklıma ilk gelen, inşaatların yapıldığı mahalle sakinlerinin inşa sürecinin önemli anlarında denetçi olarak işe karışma hakları olmalı. Çünkü bu yeni yapılar aynı zamanda kendi mahalle güvenlikleri açısından önemli. Muhtarlar ve bağımsız denetçiler, yapım sürecine nasıl katılırlar? Komik bulmayın, evet bir ütopyadan, ama demokratik yerel bir haktan ve halkın kendi sokağındaki önemli bir inşanın yönetimine dahil olma sorumluluğundan bahsediyorum. Yani kendi mahallesindeki parkı koruma ve başka sosyal etkinlikleri (kedi-köpek yerleri, çocuklar için açık ve kapalı oyun alanları düzenlenmesine katılma gibi yerel demokrasiyi güçlendirecek, mahallelerini sokaklarını yeniden şekillendirecek güzelleştirecek aktivitelerden söz ediyorum. Salt seçimden seçime sandığa gitme sorumluluğunun dışında, bizzat yerel ölçekte yönetime katılmaktan... Hadi bir adım öteye gideyim, belediyeler kent konseyleri ne yapıyor? Biliyoruz ki çok iyi niyetle oluşturuldular, sürdürülebilir kalkınma, hemşerilik hukuku, kentli hakları ve yönetişim kavramları çerçevesinde kurumsallaşan konseyler görev ve sorumluluklarını ne kadar yerine getiriyor? Bunlar özerk ve bağımsız yapılar olabiliyor mu, yoksa hepsi belediye başkanlarının güdümünde yapılara mı dönüştü?! Mesela Adalar’da deprem olursa, acaba herhangi bir iş makinesi var mı? Belediye bir depremde ne yapabilir adalar nüfusu için? Kent konseyi adaları depreme hazırlamak görevi çerçevesinde yeniden örgütlenmeli mi? Yıkılmaya hazır evler var depremde, büyükşehirin hazırladığı Adalar raporunda sayılıyor bunlar, ama 1/5000 planları olmadığı için, tarihi olmayan, sıradan, çökeceği kesin iki katlı evi bile yıkıp yeniden yapma izni yok... Adalılar bence bizzat bu amaçla, depreme hazırlık için bağımsız örgütlenmenin yollarını aramalı... Yazının başında belediyelerin sorumluluğu konusundan bu noktaya geldik. CHP lideri haklıdır, mesela Hatay Büyükşehir Belediye Başkanı üç dönemdir kenti yönetiyor. Depremi de biliyor. O zaman soru şu: Cennetten evlerin yerle bir olmasında sorumluluğunuz nedir? Ve, kentte bina stokunu güçlendirmek ve depreme hazırlamak için ne yaptınız?",https://www.cumhuriyet.com.tr/yazarlar/orhan-bursali/depremde-belediyelere-sorusturma-2054420
Orhan Bursalı,Bir büyük (siyasi) Türkiye orkestrası kuruluyor,09 Mart 2023 Perşembe,"6’lı masayı, artık cumhurbaşkanı adayı Kılıçdaroğlu ile birlikte 12 maddelik yönetim haritasını da açıkladıklarına göre, orkestraya benzetmeyi tercih ediyorum. Bir büyük orkestra oluşuyor. Nefesli çalgıları, yaylı çalgıları, vurmalı çalgıları ile büyük bir orkestra. Başlarında şef Kemal Kılıçdaroğlu, ana yardımcıları Ekrem İmamoğlu ve Mansur Yavaş; biraz arka planda, hem orkestrayı denetleyecek ve daha iyi ve kusursuz icra için adeta danışma kurulu olarak da çalışacak (öyle olmalı!) diğer yardımcıları Meral Akşener, Ali Babacan, Ahmet Davutoğlu, Temel Karamollaoğlu, Gültekin Uysal ile birlikte büyük bir Türkiye Orkestrası. Bir orkestrada bütün çalgılar mükemmel ve birbiriyle uyumlu olarak hareket ettikleri, çalgılarını icra ettikleri takdirde halkça izlenen, sevilen, seyircisi dolup taşan, alkışlanan ve dünyaca da beğenilen bir orkestra olabileceğini herkes bilir. Müzik orkestrasında görevini mükemmel yerine getirenler seçilir. Orkestrada “kötü” ve “yanlış” çalan, falso veren hemen sırıtır. Orada bir matematiksel ölçü vardır, matematikle müzik birbirine çok yakındır. Orkestra sürekli olarak parçasını en mükemmel icra etmek için çalışır da çalışır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evet, burada da kurulan siyasi yönetim orkestranın tüm sorumluları “mükemmel bir siyasi yönetim” sergilemek zorundalar. İcra edecekleri eserleri neredeyse bir yıldır uzun bir çalışma sonucu ortaya çıkmıştır. Dahası bestelenmiştir. En son da yönetim haritasını bestelemişlerdir. Şimdi “besteledikleri bu müziklerin” çok iyi bir orkestrasyonunu yapmak zorundalar. Kim neyi nasıl çalacak, nasıl üfleyecek, yayı nasıl çekecek, davulu nasıl üfleyecek... Tüm bu çalacak, üfleyecek vuracak olanlar liyakat sahibi olacaklarına göre, sonuçta milletin karşısına çıktıklarında mükemmel uyumlu bir yönetim sergileyecek ve programlarını mükemmel icra edeceklerdir. Beklenti budur. Besteleri, Türkiye’nin dertleridir, sorunlarıdır. Bunlar çoktur, ama ilmeği doğru yerden iliklerlerse, elbiseyi iyi dikerler. Ellerindeki beste, halkı mutlu edecek önceliklere sahip. Sorunlar yumağını çözmek için doğru şekilde nereden tutacaklarını biliyorlar. Evet, bu orkestrada “parti çıkarı, lider çıkarı” yok. Olamaz. Orkestrayı oluşturanlar kendi, parti veya lider çıkarlarına göre üfleyemezler, çalamazlar, yayı çekemezler. Ülke çıkarı var. Daha önce yazacağımı duyurduğum “Parti çıkarı mı ülke çıkarı mı” yazım, ağırlıklı olarak Meral Akşener’e eleştiri olacaktı. Büyük orkestranın çok önemli tamamlayıcı bir parçası olmayı seçeceğine ve sürekli bir çözüm arayışı içine gireceğine, “Ben birinci parti olacağım, tek başıma hükümeti kuracağım” seçeneğini öne çıkarması, pek çok yönden yıkılmış ülkeyi ayağa kaldırmaktan kaçınıyor anlamı taşıyacaktı. Ülke mi parti mi.. Şüphesiz ki ülke, ne pahasına olursa olsun. Beşli masa çerçevesinden geliştirilen reddedilemeyecek sihirli-mükemmel çözümle geri döndürdü millet onu. O olmadan, orkestra eksik olacaktı. Fatih Altaylı’yla söyleşisinde saydam-iyi bir siyasetçiyi daha yakından tanıdı ülke. Masada oluşan derin sorunu sihirli formül unutturdu, dahası üstel daha büyük bir gücün oluşmasına katkıda bulundu. Şimdi tüm ülke mükemmel bir orkestrasyonu dinlemeye hazırlanıyor.",https://www.cumhuriyet.com.tr/yazarlar/orhan-bursali/bir-buyuk-siyasi-turkiye-orkestrasi-kuruluyor-2059077
Orhan Bursalı,Seçime giderken İlginç günlere doğru,13 Mart 2023 Pazartesi,"Düşündüler taşındılar işler daha da kötülemeden, millet ekonomik kriz içinde daha çok boğulmadan, hazır EYT vb. paralarını almaya başlamışken, asgari ücret giderek iyice suyunu çekmeden, zor tutulan dolar 20’nin üzerine fırlamadan, bir yıl içinde depremde yıkılan tüm evleri yapacağız sözünü vermişken ve ihaleleri şirketler arasında dağıtmışken ve halkta bak yapıyorlar umudunu yeşerttiklerini düşünürken... (Çiğdem Toker: 7 Mart’a kadar TOKİ 47.6 milyar TL’lik 21 bin konut için 36 ihale verdi) ...erken seçime gidildi. Konutlar, propagandanın başına oturacak, somut iş için. Tabii yol köprü vb. gibi yaparsa Erdoğan yapar propagandası eşliğinde... Tabii, 50 bin kadar insanımızın ölümüyle, kurtarılabilecek insanların kurtarılamamasıyla, bölgeyle ilgili AFAD dahil deprem bilimcilerin “Burada deprem olacak” raporlar karşısındaki vurdumduymaz davranmakla zerre ilgileri yoktur... İmar barışı kepazelikleriyle de... (Barışan kaç vatandaş parasını verdiği enkazın altında kaldı, keşke listeleri bulunsa da isim isim araştırılsa!) Zaten ekonomiyi de yabancılar batırmıştı... Seçimi kazanabileceklerini düşünüyorlar. Anketlerde yüzde 40 gibi oy alabilecek sonuçlar açıklanıyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Nasıl olur diye düşünüyor millet... Bunca yaşanan krizlerden ve vurdumduymazlıklardan... sonra. Şüphesiz pek çok neden sayılabilir, ama hepsinin ortak noktası olarak seçmen, yurttaş arasında “kendi ve ülke çıkarını düşünme” rasyonalitesinin (akılcı karar-düşünme) ortadan kalkmasını gösterebilir miyiz? İdeolojik (siyasi ve dini) bağlantısallıklar, tamam. Muhalefet üzerinde yaratılan düşman algısı, tamam. Büyük ve dünya lideri propagandası ve imajı... Ekonomik çıkar dağıtımlarıyla yaratılan AKP sınıfı... Medya-kamuoyu manipülasyonuyla gerçeklerin yerine yalanları geçirme avına takılan yığınlar... (bir ekran-medya soytarısı Amerikalılar seçimde muhalefete destek için Taksim’e yerleştiler bile diyebildiğine göre, bakın ne bombalar patlatacaklar). Ve halkımızın bir kısmı eleştirirken, yakınırken bile onları hâlâ “devlet büyüklerimiz” olarak görmeyi sürdürmesi... 14 Mayıs yani iki ay sonra sandıklara nasıl bir ortamda gideceğiz? Birden: Dünün ve bugünün “Allahın Partisi”cilerini (Hüda-Par) ittifak olarak koyunlarına almasıyla federasyoncular ile federasyon düşmanlarının (MHP) aynı ittifakta kucak kucağa geçmesi, acaba ne gibi yeni durumlar yaratacak... Bir endişeniz var mı, şimdiki gibi her şey sanki normalmiş gibi mi akacak ve 14 Mayıs’ta millet ülkenin her yerinde barış içinde oy mu kullanacak mı... Yoksa birtakım endişeler biriktirdiniz mi.. Şu okurum gibi soruyorum: “Erdoğan’ın ‘Sandıklara sıkı sıkı sarılacağız’ açıklamasının ardındaki düşünce sizi endişelendirmiyor mu? Devleti, yargısı, polisi, jandarması hep ellerindeyken, Erdoğan’ın bu demecinde ne demek isteniyor? Önceden gördüğümüz dışarıda paramiliter yapılar ve devlet güçlerine yerleştirilmiş yine özel külahlıların bu ‘sıkı sıkıya sarılmakla’ bir ilgisi olabilir mi? Güneydoğu bu açıdan sakin mi geçecek? Tarikat ve fedailerine, organize suç örgütlerine iş düşecek mi? Sıkıyönetim falan çağrılır mı?” Daha çok şey yazmış ama pek çoğu ülkem için kötü bir fantezi olacağı için yer vermiyorum. Şu aşamada normal olarak seçimi kaybedecek bir iktidar görüntüsü var. Bunu sahada salt propaganda ile tersine çevirebileceklerini mi düşünüyorlar? Hiç bilmiyorum. Aklıma birden “Bunları not alıyoruz” tehditleri geldi üstelik.",https://www.cumhuriyet.com.tr/yazarlar/orhan-bursali/secime-giderken-ilginc-gunlere-dogru-2060394
Orhan Bursalı,Meral Hanım iktidar olmaktan neden kaçıyor?,06 Mart 2023 Pazartesi,"Bu yazı, 2 ve 5 Mart yazılarımın ana gerekçesini sunuyor. Masayı devirirken yarattıkları bir dizi bahanenin arkasında esas nedenin, Meral Hanım’ın “Başbakan olma, muhalefette kalma ve 5 yıllık süreç içinde tek parti olarak iktidara gelme” stratejisinin yattığını söyledim. Meral Hanım bu yüzden iktidara ortak olmak istemiyor. İki nedenin altını çizeceğim. Bir lider “partisini büyütme” ve “tek başına iktidar olma” hedefini koyduysa, bunu hangi koşullar altında yapacağını da düşünür. Bu durumda soru şudur: İktidara ortak olduğu koşullarda bunu yapabilir mi? Veya bu hedeflerine varmak için muhalefette kalmak mı kendisine böyle bir şans yaratır? Hadi bakalım, özgürce düşünerek bir karar verin! Benim kararım şu: İYİ Parti’nin bugün iktidar ortaklığı ile Meral Hanım bu hedefine asla ulaşamaz. Bugün iktidarda kim olursa olsun, ateşten gömlek giyecektir. Türkiye’nin dış borç yükü 500 milyar dolar civarında. MB: “2021 yılsonuna göre yüzde 22.1 oranında artışla 145.6 milyar ABD dolara” ulaştı. Bu borç bulunacak 145 milyar dolar yeni borçla yenilenecektir. Bugünkü koşullarda çok daha fazla faiz ödenecek. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hükümet doları zor tutuyor 19’da. İhracatçılar yurtiçi üretim maliyetlerinin (asgari ve diğer artışlarla) ihracatta rekabetçi olamadıklarını ve doları serbest bırakmalarını talep ediyor. Dolar 18 TL’de büyük bir enerji biriktirdi (kırılacak fay gibi!), zincirlerinden kurtulmak için çırpınan tay gibi, bıraksalar fırlayacak. 30’u bulur. Bu, iktidara gelecek muhalefet için de iktidarda kalabilecek RTE için de geçerli. İktidar içeride borçlanarak, para basarak bütçeyi ayakta tutmaya çalışıyor. EYT’liler, ağın deprem yükü ve yapması gereken büyük harcamaların, enflasyonu ve pahalılığı azdıracağını ekonomiden anlamayanlar bile görüyor. İktidar, dolara olan aşırı ihtiyacından, yabancılara vatandaşlık karşılığında ev satımını bile yasaklayamıyor, ev ve kira fiyatları alıp başını gidiyor (seçimlere giderken bu yasaklama seçmene rüşvet olarak geçici gelebilir!). Seçimlerden sonra milleti çok daha büyük ve ağır bir ekonomik ve sosyal yük bekliyor. İYİ Partili ekonomistler şüphesiz bunun raporunu hazırlamışlar Meral Hanım’ın önüne koymuşlardır. Meral Hanım ve partisinin siyasal stratejistleri, böyle bir iktidarı devralmanın partiye kendilerine ağır bir siyasal risk olarak geri döneceğini görüyor. (Bu Kılıçdaroğlu ve müttefikleri için de söz konusudur). Ekonominin en iyi koşullarda bile toparlanması 3 yılı bulur. Ayrıca bilinmeyen iç ve dış başka riskler de ortaya çıkabilir ve hesapları altüst edebilir. Bugünkü enflasyon sanaldır. Hükümete bağımlı TÜİK enflasyonu bastırıyor. İktidar değişince gerçek enflasyon net ortaya çıkacak (veya onlar da bastıracak!) bu gerçeğin ekonomik etki ve yankısı da büyük olacaktır. Partisini büyütmek isteyen, tek parti olarak iktidara gelmek isteyen bir liderin, iktidar ortaklığında bu hedefine ve amacına ulaşamayacağı açıktır. Ancak muhalefette kalarak büyüme şansı yakalayabilir. Şimdi ikinci nedene geliyorum: Cumhurbaşkanı diyelim ki Kılıçdaroğlu seçildi. Meral Hanım ve İYİ Parti, Kılıçdaroğlu’nun ve CHP’nin gölgesinde kalacaktır. Diyelim işler birkaç yıl geçince işler iyi gitmeye başladı, şüphesiz bunun aslan payını en büyük parti olarak öncelikle CHP toplayacaktır. Yani bu koşullarda bile Meral Hanım’ın partisini iktidarı tek başına alacak en büyük parti yapma olasılığı sıfırdır, “partinin çoğunluğun oylarını alarak başbakan olma” hayali Kaf Dağı’nın arkasında kalır. Dediğim gibi, Meral Hanım iktidarın ateşten gömleğini giymektense muhalefette kalarak iktidarı eleştirerek büyüyebileceği hesabı üzerinden gidiyor. Yok dayatmaymış, yok Kemal Bey seçilemezmiş, yok Mansur Yavaş seçilirmiş... Tüm bunlar derin bahaneler, kaçarken milleti aldatma gerekçeleri... Yarın, milletin çıkarları, Meral Hanım’ın çıkarları.",https://www.cumhuriyet.com.tr/yazarlar/orhan-bursali/meral-hanim-iktidar-olmaktan-neden-kaciyor-2058021
Orhan Bursalı,2 Mart’ta korkulan oldu Saray zil çalıp oynuyor,04 Mart 2023 Cumartesi,"Perşembe yazımda o akşam olacakları korkuyla yazmıştım. Meral Akşener, İYİ Partililerin ablası, geçmişte Ülkücülerin Asena’sı, Devlet Bahçeli’yi andıran “Yalnız yürüyeceğim” açıklamasıyla, RTE’ye adeta beş yıl daha yürü selamını çakarak, buna kapı aralayarak masaya istifasını sundu! Ne yazık ki “Umarım masa ve masa sonrası kartlar yeniden karılmaz” korkum gerçekleşti. Bu konuşmadan sonra Beştepe’de herkesin zil takıp oynadığını hayal ediyorum! Masa yeniden bir uzlaşma arar mı bilmiyorum, Kılıçdaroğlu gel isteğin olsun der mi sanmıyorum. Fakat Türkiye zor bir kulvara girdi. Meral Akşener iyi bir yönetici değil. Veya, masadan ayrılmakta baştan kararlı olarak hareket etti. Fakat toplantı bittikten sonra henüz daha mürekkebi kurumayan, altı liderin imzasını taşıyan “Adaylıkta anlaştık” açıklaması da neydi, eli mi, beyni mi, nutku mu tutuldu veya utandı da mı imzaladı? Meral Hanım tutarsızlıklar kumkuması bir lider. 2018 cumhurbaşkanlığı seçiminden sonra yaptığı değerlendirmeyi, dün Can Coşkun 3 kez izleyicilere dinletti. Yüzde 7.5 oyla çıkmış ve dersimi aldım, ayrılıklar var ama ortak yanlarımızla hedefe yürüyeceğiz demişti. Fakat bugün tam tersi bir ayrılık politikasıyla, derslerini çöpe attığını gördük, veya bu dersten hiçbir şey öğrenmediğini... Masadan ayrılmam, millete ihanet etmem sözleri gazetelerin manşetlerinde henüz! Bu ne sormayalım mı- Ne bu Meral hanım! Sizi kim buna zorladı? Meral Akşener’in “İmamoğlu veya Yavaş” olsun seçeneğini kasıtlı olarak ileri sürdüğünü düşünüyorum. Aylardır bu önerisinin kabul edilmediğini, edilmeyeceğini bile bile... Ve “Kılıçdaroğlu’nun kazanamayacağı” iddiasını kendisi ve parti ileri gelenlerinin her fırsatta dile getirmesi, ayrılık konuşmasını daha baştan hazırladığının ve masa ile artık beraber hareket etmeyeceğinin işaretleriydi. “Müttefik”, hiç yüzü kızarmadan, üstelik kendisini ve partisini ayağa kaldıran bir başka partinin liderini böyle kötüleyip durur mu? Evet kesin kararlaştırılmış bir masayı devirme eylemiyle karşı karşıyayız. Bu siyasetin temelleri 2021’de atıldı ve parti o kulvara girdi. Cumhurbaşkanı ailesinin bir yakını olarak kendini tarif eden Andy-Ar araştırmacısı Faruk Acar’la birlikte yürümeye başladıktan sonra (*)... Sanırım Acar ile İYİ Parti, partiyi birinci parti yapma politikası mı çizildi? Sanki öyle. Meral Hanım’ın Fox TV’de “beş yıl sonra” seçimlerin en büyük partisi olacağını söylemesi, masayı devirme işareti sayılabilir. Tüm bunları bir araya getirirsek İYİ Parti’nın bilinçli olarak bir beş yıl daha RTE iktidarına yol açtığını ileri sürebiliriz. Beklentisi gerçekleşir mi bilmiyorum. Ama iktidarın değişmesine bir engel çıkardığı kesin. Aday olur mu? Sanmıyorum. Seçimlerde ne yapar? Bilmiyorum. Ama ateşe Yavaş’ı sürüyor ve İmamoğlu’nu da. Ekrem Bey şüphesiz gülüp geçer. Yavaş’ı bilmiyorum. Çoklu bir aday yarışı gündeme geliyor gibi. İYİ Partili diyelim ki ikinci turda ne yapar? Partisi, beş yıl daha iktidara yol vermek için ne gibi siyasi manevralar ortaya koyar ve seçmenini yönlendirir, bilmiyorum. Ama seçmen ben millete ihanet etmem masadan ayrılmam sözlerine aykırı davranarak karizmasını çizen Meral Hanım’ı beynine çakmıştır... Yarın sürdürürüz gelişmeleri. (*) Faruk Acar’ın tvitleri İYİ Parti ile işbirliğine son verdiğini çağrıştırıyor veya kendi bağımsız görüşlerini savunuyor. Bir iletişimci olarak diyor ki: “Ortak bir metne imza attıktan sonra arıza çıkaran kaybeder! Kendini çok az bir zamanda anlatması gerekir ki çok zor! Güvensizlik oluşturur seçmende! Bugünkü durumunu mumla arar hale gelir. Vebalı muamelesi görür!” Duyuyor musunuz Meral Hanım!",https://www.cumhuriyet.com.tr/yazarlar/orhan-bursali/2-martta-korkulan-oldu-saray-zil-calip-oynuyor-2057451
Orhan Bursalı,Geliyor gelecek olan çığlıkları ve sağır siyasi kulaklar,09 Şubat 2023 Perşembe,"Söze nereden gireceğimi bilemiyorum. Yıkıntılar altındaki canlardan ve dışarıdaki yakınlarından yükselen çığlıklar altında gece gündüz adeta karabasanlar içinde ter dökmemek mümkün değil. “Baba üşüyorum, ellerim beyazladı, anneanneme, eve gitmek istiyorum” diye ağlayarak seslenen bebe, bu ülkeyi yöneten ve yönetecek siyasetçinin ne yapması gerektiğini bugüne kadar tüm sağır kulaklara sıcak kurşun gibi döküyordu. Bunu anlayacak beyin, kafa, yürek, irade, insan ve yurt sevgisi var mı, olabilir mi yöneten ve yöneteceklerde, bilmiyorum. Umudum yok. Bugüne kadar hiçbiri, bu ülkenin insanı olduğunu göstermedi. Kim bunlar? Nereden seçildiler, nasıl o koltuklara on yıllarca oturdular, oturup kalktılar, yeniden oturdular, yeniden ve yeniden kalkacaklar ve oturacaklar, bilmiyorum. Hepsi sanki bu ülkeye kötülük etmek, insan, moral, maddi ve manevi olarak çökertmek amacıyla bilinmeyen düşmanlar tarafından getirilmişler gibi. İşte üzerinden çok zor gelinebilecek bir büyük felaket daha yaşıyoruz. Az kalsın tüm İstanbul’u çökertenin kıyısında gerçekleşen ama 17 bin 480 cana, yüz milyarlarca ekonomik kayba, milyonlarca psikolojik travmayla sakat yaşama mal olan Gölcük depremi bu ülkede yaşanmamış gibi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Daha yakın eskiyi saymıyorum (1970 Kütahya, 1086 ölü; 1971 Bingöl, 878 ölü; 1975 Lice, 2085 ölü; 1976 Muradiye Van, 3840 ölü; 1983 Erzurum-Kars 1155 ölü; 1992 Erzincan, 653 ölü; 2011 Van, 644 ölü..) Yöneten siyasetin, bugünkü dahil, en iyi bildiği cenaze namazı kılmak, kaderdir ve yaraları sararız, demek. Şimdiki ise baktık ya sabrettiniz, sabredin geçecek, hesaplarınıza şimdilik 10’ar bin lira gönderiyoruz, dedi. Çevresinde halktan çok koruma ordusu, parti ile hükümet ve onların korumaları vardı. Hatay Büyükşehir Belediye başkanı kısa süre önce, depreme savunmasısız, Ankara taleplerimize yanıt vermiyor, diyor. Kentin yeniden inşa edileceği büyük bir yer istiyor. Kulak sağır. Bugün 10 kenti kasıp kavuran felaketi bildiren, planlama, önlemler isteyen ve program sunan bilim insanlarının yıllardır süren, geliyor gelecek olan çığlıkları gök kubbede boş ama trajik ve acı seda olarak yankılanıyor ve gerçekleşiyor. 1999 Ağustosu’ndan bu yana İstanbul’un beklenen deprem felaketinden kurtarılması, hazır hale getirilmesi için, her yıl, her ay durmadan tamtamlar çalınıyor. Binlerce rapor hazırlanıyor. Zeminler inceleniyor, evler saptanıyor, 5 bin yassı kadayıf olacak evler derhal yıkılmalı deniyor. Yapılan, deprem alanlarının da inşaatlara açılması, afetlere karşı hazırlık yapacak mahalle örgütlerinin ortadan kaldırılması, kentsel dönüşüm adı altında, hali vakti yerinde olanlara yönelik bina yenilenmesinin teşvik edilmesi... Binalar yıkılıyor “kentsel dönüşüm alanı” uyduruk levhaları asılıyor. Bir de şunu yapıyor iktidar sahipleri, çeşitli mahallelerde, mesela Tozkoparan’da aileleri sokağa atıp evlerini zorla yıkıyor. 23 yıldır, okul, hastane, devlet kurumları, köprü, ana yollar gibi bir felakette acil ayakta kalması gereken yapılar için çalışmalar karınca usulü gidiyor. 1999’dan beri neredeyse hepsinde ülkeyi yöneten iktidar herhangi bir kenti, bölgeyi depreme karşı hazır hale getirdi mi? Hayır, yıkıl, öl, sonrasına bakarız, politikası. Çünkü depremin ne zaman olacağı belli değil, yapılacak her şeyi kendi iktidarları için boşa harcanmış olarak görüyor. Bu dün de böyleydi, bugün de böyle. Şimdiki ve gelecek iktidarın bir numaralı konusu, yer altında “Baba üşüyorum” diyen bebeğin ve anaların babaların çocuklarım içeride kaldı çığlıklarını yedi kat göğe salmalarına fırsat vermemektir. Ülkeye en büyük kötülük yapılıyor, insanlara, bu fedakâr yüreği yanan millete en büyük kötülük yapılıyor. Can güvenliğini sağlamak iktidarların başlıca görevi işi değilse, niçin varsınız, sadece çıkarlarınızı mı yöneteceksiniz, batsın iktidarlarınız, batsın partileriniz, batsın siyasi sistemleriniz...",https://www.cumhuriyet.com.tr/yazarlar/orhan-bursali/geliyor-gelecek-olan-cigliklari-ve-sagir-siyasi-kulaklar-2049763
Orhan Bursalı,Güvenli binalar neden yapılmıyor? Ne yapmalı?,14 Şubat 2023 Salı,"Geldik yine her deprem felaketinin ardından gündeme gelen, ama bir türlü bir santim adım atılamayan konuya. Başlık için ağza sakız olmuş, çok dinledik diyebilir ve ilginizi çekmeyebilir. Ama yazmak zorundayım. En dehşet verici olan, apartmanların tam bir çöp-moloz yığınına dönüşmüş olmasıdır; karşınızda çöp yığını olunca can kurtarmanın ne kadar zor olduğunu ve belki de yüzde 90 kurtarılacak canların belki de sadece yüzde 5’inin kurtarılabildiğini görüyoruz. Geri kalan on binlerceyi, eğer deprem sırasında ölmediyse, canlı canlı beton mezarlara ölüme terk ediyoruz. Her can için bayram ediyoruz, ama geride on binler kalıyor, acı olan budur ve onların yasını sadece yakınları tutabiliyor. Sevinçler bize, acılar onlara! Ben sevinemiyorum, çıkartılamayanları düşününce... Temel soru şu: Deprem karşısında apartmanlar moloz yığınına dönüşmeden, içindekilerin rahat kurtarılabileceği bir inşaat neden yapılamıyor? Bu ve benzeri soruyu, bu kez ODTÜ Profesörü Polat Gülkan’a yönelttim. Neden Gülkan? Polat Hoca, geçen hafta Amerikan National Academy of Engineering’e (NAE) üye seçildi: “Mühendisliğe seçkin katkılarınız, depreme karşı dünya çapında binaların güvenliği ve sismik dayanıklılık konularında yaptığınız bilimsel çalışmalar nedeniyle...” Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tebrik ederek hemen sorularımı yönelttim. Geniş özetini HBT’de sonraki hafta bulacaksınız, burada özetliyorum. Sözün başında şöyle diyor: “Sorduğunuz soru başlıkları üzerinde ben ve başka afet zararlarını azaltmayı amaçlayan kişiler son 40 sene dahilinde kitap raflarını dolduracak kadar çok yazı yazdık, konuşmalar yaptık, konferanslar, sempozyumlar, çalıştaylar, şûralar düzenledik. Geriye baktığımızda çok ilerleme kaydettik diyememenin, Türk yurttaşının afetten uzak bir hayat yaşama hakkına dişe dokunur bir iyileştirme sağlayamamış olmanın üzüntüsü ve suçluluk hissine kapılmadan edemiyorum.” Yani bilime tamamen duyarsız bir ülke, devlet yönetim... Bunun acısını çekmiyor muyuz hayat boyu? “Binaların bir çöp ve moloz yığınına dönmesi ile yanlış mühendislik arasında bağlantı üzerinde konuşuyoruz. Ne dersiniz” soruma yanıtı: “Muhakkak ki yanlış mühendislik/uygulama vardır. Ama tek sanık sandalyesine oturtulacak insan onlar değildir. Bu toplumsal tercihlerin, ekonominin, imar mevzuatının, siyasetin de çarpıttığı bir karmadır” diyor. Soru: Bizde 4 yıllık üniversite eğitimiyle mühendislik diplomasını alıp projeye imza atıyorsunuz. Oysa ABD vb. ülkelerinde böyle değil. Yetkin mühendislik var. Deprem ülkesi olarak “Yetkin mühendislik”e geçmemiz gerekmez mi? Yanıt: ABD tüketici haklarının en sıkı bir şekilde garanti altına alındığı ülkedir. Bir fert sadece en iyi kaliteli mal değil, en kaliteli nihai ürünün de kendisine teslim edilmesini en tabii hakkı olarak görür. Bunu gerçekleştirmek için hukuki çerçeve yasal enstrümanlarla donatılıdır. Kaliteli mühendislik hizmet bunların arasındadır. “Üniversite eğitimi hangi seviyedeki diplomayla biterse bitsin mesleki bilginin ve hâkimiyetin test edildiği ek sınavlar var. Yüksek binaları ve geniş köprüleri meslekte ilerlemiş sıkı sınavlardan geçmiş insanlar tasarlar. Türkiye’de yetkin mühendislik çok konuşuldu ama her defasında zamana terk edildi.” Soru: Binaların depremi az hasarlı, moloza dönmeden atlatılması için ve insan canının kurtarılması için nasıl bir bina yapımında yol izlenmeli? Yanıt: Hesaplarda gerekli görülsün görülmesin binalara asgari miktarı belirlenmiş mecburi “deprem perdesi” konulmasını çare olarak görüyorum. Bunlar çok insan kurtarır. Türkiye Bina Deprem Yönetmeliği’nde bunlar Bölüm 17’de açıklandı. Ama nedense bazı mühendis kişiler bu bölümü yok sayıyor.",https://www.cumhuriyet.com.tr/yazarlar/orhan-bursali/guvenli-binalar-neden-yapilmiyor-ne-yapmali-2051578
Orhan Bursalı,Büyük çöküşe çare: Türkiye 100. yılda kökleriyle yeniden kurulmalı,12 Şubat 2023 Pazar,"Okan Tüysüz, sosyal medyasında kan ter içinde bir fotoğrafını paylaştı, altında diyordu ki: “2009 yılı temmuz ayında Hatay’da faylar üzerinde yaptığımız saha çalışmaları esnasında çekilmiş bir fotoğrafımı buldum. Beni en çok üzen bu alın terinin can kayıplarının önlenmesi konusunda hiçbir işe yaramamış olması.” Beni etkileyen bir paylaşım oldu. Okan Tüysüz İTÜ’nün yüz akı bilimcilerindendir, 25 yıldır tanırım. İTÜ dünya çapında yer bilimcileri yetiştirdi, pek çoğu yurtdışında ama ülkesinde üretmeyi sürdüren bugün de çok iyi işler yapan parlak bilimciler ülkemizde önde koşuyor. Celal Şengör bunlar arasında en sivrilendir, Herkese Bilim Teknoloji dergisinin gelecek sayılarında yayımlayacağımız çok önemli bir araştırmaya bakıyorum, dünyadaki 7 milyon bilim insanı arasında “etki sırası”na göre, dünya sıralamasında 2388., kendi disiplininde dünyada 34., tüm disiplinler içinde de Türkiye’de 7. sırada. Şüphesiz, başka üniversitelerimizde iyi yerbilimcilerimiz, yer fizikçilerimiz vb. var. Kuzey Anadolu Fayı’nı keşfeden (1948), tanımlayan İhsan Ketin (1914-1995) hepsinin hocası. Tanıdım. Sessiz sakin ama dünya çapında bir bilim insanımızdı. Ketin hocanın kurduğu “iyi bilim insanları sistemi”, İTÜ jeolojiye, ve daha sonra Avrasya Yer Bilimleri Enstitüsü’ne damgasını vurdu ve iyi (yani yetenekli- kaliteli) bilim insanları zincirini oluşturdu. Böyledir bu iş, tüm iyi üniversite veya bölümlerde... Siyaset karışmasa, bu sistem içinde iyi olmayan barınamaz. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Okan Tüysüz ve diğerlerinin, Şengör ve diğer arkadaşlarının, eskileri yenileri ile Türkiye gibi neredeyse tamamı deprem etkisi altındaki bir ülkede çalışıyor üretiyor olmalarından daha önemli ne olabilir bilim açısından? Arazide geziyorlar, fayların izlerini sürüyorlar, tarihselliklerine bakıyorlar, gündemimize düşmeyen küçük depremlerin faylar boyunca yayılışlarına bakıyorlar, öğrencileriyle jeoloji gezilerine çıkıyorlar, dünya literatürünü okuyup tüm güncel gelişmelerden haberdar oluyorlar... Ve bilgi üretiyorlar. Okan “Bu bilgiler neye yarıyor” diye haykırıyor! Ülke yönetimleri, Türkiye’nin faylar ülkesi olduğunu, üretilen tüm bilgilerin ülke yararına, insanına, canına, malına, ekonomiye, inşaatına, şehir planlamasına, çimentosuna, demirine, demir bükmesine ve üretimine, yasalarına... yaraması gerektiğini bilmiyorlar mı? Şüphesiz ki biliyorlar. Yasal düzenlemeler yapıyorlar. Bu düzenlemelerin çoğu kez göstermelik vitrinlik olduğunu ve uygulanmadığını, yaşadığımız ve 10 kenti yerle bir eden büyük deprem kanıtlıyor. Bu bilinmiyor muydu? Yani uygulamada yasal süreçlere uyulmadığı, siyasi karar mercilerinde ve belediyelerde göz yumulduğu, rüşvet mekanizmalarının çalıştığı, bizzat bu iktidarın imar affı ile 100 milyar lira toplayarak yapılan tüm yasadışılıkları akladığı, yapı denetim ile inşaat şirketleri arasında anlaşmalı – paralı onaylar yapıldığı... bilinmiyor mu? Biliniyor. Yani yasa ve tüm düzenlemeler bir anlamda, sahada pek çok inşaat üretici için hava cıva. Çünkü yasaları uygulamamak, düzenlemelere uymamak daha fazla para kazanmak demektir. Bu paraların büyük kısmı inşaat şirketlerinin, izin veren belediyelerin kasalarına, ceplerine girerken, durumdan kısmen haberdar olan inşaat sahipleri de “daha ucuz, daha fazla yarar” peşinde koşarak, kendi hayatını veya kiracısının veya sonraki ev sahiplerinin hayatını faylarda ölüme kurban ediyor. Ve sonuç dün 23 bine dayanan, kimbilir hangi onbinlere varacağı bilinmeyen canların kaybı, yıllar sürecek acı, gözyaşı, travmalar, kâbuslar.. Bu alçak, pislik, rüşvetçi, ülkeyi mahveden düzen değişmelidir. Türkiye baştan sona yeniden inşa edilmelidir, tıpkı 1923’ten sonraki gibi, büyük bir yurtseverlik, akıl ve bilim duygusuyla.. 100. yılda yaşadığımız büyük çöküş çok acil olarak bize bunu gösteriyor.",https://www.cumhuriyet.com.tr/yazarlar/orhan-bursali/buyuk-cokuse-care-turkiye-100-yilda-kokleriyle-yeniden-kurulmali-2050915
Orhan Bursalı,"Yeni bir Türkiye’ye giriş, derin nefes alın",31 Ocak 2023 Salı,"Sabah güzel başladı. Rahat bir nefes aldık. Özgür, adaletli, daha eşitlikçi; insanların kin ve nefretin mahkeme kapılarında, pazaryerleri çöplüklerinde, iktidarın iane kapılarında, iktidar partisinin merkezlerinde/valiliklerinde/ kaymakamlıklarında... süründürülmediği, layık olanların dışlanıp iktidarın sıradanlığının tüm kurumlarda egemen olamayacağı, tüm kapıların tüm yurttaşlara açık tutulacağı, şeffaflığın ağır basacağı yeni bir ülkenin kapısı aralandı sanki. İlk sunuşu yapan Faik Öztrak’ın açıkladığı yeni yönetimin ana ilkelerinde, başlı başına nasıl bir ülke kurmada mutabakat sağladıkları görülüyordu. Çok ayrıntılı çalışılmış ve hayata geçirmeyi vaat ettikleri 2 bin 300 madde ile özetlenmiş bir mutabakat metni, öyle iki yıllık değil, hatta 5 yıllık bile değil, en az iki dönem sürecek, sürdürülmesi gereken bir iktidar olma fotoğrafını önümüze koyuyor. Ülke o kadar ağır bir hasarla karşı karşıya ki iktidar olmanın can damarı olan özellikle ekonominin yerli yerine oturtulması bile 4-5 yılı alacaktır. Eğer seçilirlerse 4 yılda ancak milleti de mutlu edecek, yarının çok daha parlak olacağına ilişkin millette büyük bir “gerçekleşiyor” umudunu yaratacak bir sonuç elde edebilirler. Bu nedenle, iki yılda güçlendirilmiş parlamenter sisteme geçmek için anayasa değişikliği referandumuna gideriz hayalini, eğer varsa, bir kenara bırakmaları gerekir. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Zaten 240 sayfalık büyük metindeki ayrıntılı maddelere baktığımızda, zaten uzun bir ortaklığı ve iktidar dönemini içeriyor, dersiniz. Öyle olması gerekir! Ülkenin bu kez de altı parti arasında bu kez tek başına iktidar mücadelesine sahne olmasına ve yeni parçalanmalara zerre kadar tahammülü yok. Ülkeyi düşünecekler, beş yıldan sonra da bu metinleri gerçekleştirmek için ortak iradelerini sürdürecekler umudundayım. Her türlü ayrımcılığı dışlayacak, milleti birleştirecek uzun soluklu bir yönetim, ülkede yaratılan 20 yıllık hasarın ana konularını ancak giderebilir. Bunun için en önemli öncelikli konu, halk açısından daha eşit, yoksulluğun kökünün kazandığı, milli gelirin çok daha eşitçe dağıtıldığı politikaları acilen devreye sokmak olacaktır. Öncelikli konu millete rahat nefes aldırmaktır. Diğer üst yapı değişiklikleri peyderpey sökün edebilir. Zaten hukuk ve yargı reformu, zaman alacak bir konu. Vesayet altındaki yargının, iktidara ideolojik saplantılarla kesin bağlı olanlar dışında, vicdana ve hukuka uygun olan bir davranışa geçeceği varsayılabilir. Artık sistemin değiştiğini görenler, adalete geri dönebilirler. Başarılı bir yönetime millet kanaat getirdiği anda da anayasa değişikliği gündeme getirilebilir. Mutabakat metni pek çok “uzlaşı” da içeriyor. Özellikle İstanbul Sözleşmesi’nin sözü edilmiyor ama uluslararası anlaşmaların ancak Meclis kararıyla iptal edilebileceği ve bu konuda yapılan yanlışlardan geri dönüleceği biçiminde ifadeler ve kadınların korunmasına-eşitliğine çeşitli bölümlerde yapılan önemli vurgular, bu konuda tereddütleriz aşıyor. 13 Şubat’ta cumhurbaşkanlığı yönetim yol haritası ile birlikte ortak adayın ismi açıklanacak. Altı partinin yönetime nasıl katılacağı ve ortak aday konusu özellikle veya ağırlıkla İYİ Parti ile CHP arasında tartışma konusu. Partilere bir sorumluluk düşüyor: Önümüzdeki 13 gün sürede neyi tartışacağız, partilerin yönetimde en çok kazanç sağlayacakları pozisyon veya itirazlarını ve bu itirazlarını adayın belirlenmesinde bir koz olarak kullanacakları söylentileri mi? Yoksa ortama koydukları muazzam kapsamlı bir metni mi? Birincisi olursa metne çok yazık olur.",https://www.cumhuriyet.com.tr/yazarlar/orhan-bursali/yeni-bir-turkiyeye-giris-derin-nefes-alin-2026735
Orhan Bursalı,Az bulunur bir bilimciye veda.. Yusuf Yağcı’nın ardından,05 Şubat 2023 Pazar,"İTÜ’nün efsane hocası Prof. Dr. Yusuf Yağcı’yı genç sayılabilecek bir yaşta kaybettik. Kimyanın ülkemizde uluslararası konumunu yükselten insanlardan biriydi Yağcı. Müthiş çalışkan. Bilgisayarımdaki güncel notlarım arasında Yusuf Hoca ile bir röportaj duruyordu, yazık ki hayat bu tür gecikmeleri affetmiyor, sizi apansız yakalıyor; artık yeni bir durum söz konusudur, ne söyleyebileceğinizi bilemiyorsunuz. Hepimizin ne zaman ne olacağı belirsiz... Bir varmış bir yokmuş çizgisinde yaşıyoruz. Celal Şengör büyük bir üzüntüyle aradı, ama kötü haber tez yayılır, sabah ilk gözüme çarpan haber olmuştu. Bir zamanlar yayımladığımız Cumhuriyet Bilim Teknoloji dergisinin arşivini karıştırırken Prof. Erdal İnönü’nün Türk-Amerikan Bilim Adamları Toplantısı’nda, Yusuf Yağcı’yı da kastederek “Hayata gözlerimi kapatmadan önce bir Türkün Nobel Ödülü’nü aldığını görmeyi ümit ediyorum” sözlerine rastlıyorum. İnönü’nün dileğini Aziz Sancar hoca yerine getirdi, ama ne yazık ki İnönü bunu göremeden hayattan ayrıldı. Kendini bilimsel çalışmalarına adamış bir isim. 750 kadar bilimsel makale yayımlamış bilim dergilerinde. İTÜ’den yayımlanan kısa hayat öyküsünde belirtildiği üzere, ulusal ve uluslararası 7 ödüllü burs (bu sayede Çin dahil pek çok ülkede araştırmalarını sürdürdü) ve 20’ye yakın bilimsel ödül kazandı. Japonların Polimer Bilimi Derneği’nin “SPSJ Uluslararası Ödülü”nü de kazanmıştı. Dünyanın önde gelen bilim derneklerinde akademilerinde de üyelikleri bulunuyordu. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yağcı’nın 10 patentli araştırması var. Uzmanlık alanları konularında (polimer kimyası!) yazdığı 6 kitap var ve 31 kitapta da bölüm yazmış. Prof. Dr. Yağcı, uluslararası birçok bilimsel kurumda onursal üyeliğin yanı sıra prestijli akademik dergilerde editörlük ve hakemlik görevlerini yürütüyordu. Son araştırmalarından birinin koronavirüsü kısa sürede saptayan bir kit geliştirmek olduğunu anımsıyoruz. Uluslararası başarılı bilim insanları üzerine yapılan çeşitli araştırmalarda adı hep listelerde görüldü. Bir araştırmada (Ioannidis ve arkadaşları, 2019-20), dünyada 7 milyona yakın bilim insanı incelenerek dünyanın en etkili 105 bin bilim insanı listesi oluşturuldu. Bu listede Türkiye’den 195 bilim insanının ismi yer alıyordu. Yusuf Yağcı Türkiye listesinde 23. sırada yer alıyordu. 105 bin kişilik listede sırası ise 20 bin 797’ydi. Stanford Üniversitesi’nde yapılan ve yine dünyanın en etkili bilim insanlarını saptamayı amaçlayan başka bir araştırmada ise (2021 yılı) dünyadaki toplam 8.5 milyon kadar bilim insanı arasındaki yüzde 2’lik kesime giren, araştırmalarıyla öne çıkmış 100 bin bilim insanı listesi yayımlandı. Yüzde 2’lik 100 bin bilim insanı arasında Türkiye’den listeye giren 1149 bilim insanımızın olduğu görüldü. Bu listenin ilk 100 ismi arasında da Yusuf Yağcı bulunuyordu. İTÜ’nün uluslararası sıralamalarda dereceye girmesinden etkili bir isim olan ve bilimsel kariyeriyle ülkemizin adını uluslararası bilimde duyuran değerli bilim insanımıza veda ediyoruz. Anısı, yaptığı katkılarda ve Burak Erman Hoca’nın HBT’nin gelecek sayısındaki yazısında belirttiği gibi, yetiştirdiği 80’in üzerinde master ve 36 doktora öğrencisi ile yaşayacaktır.",https://www.cumhuriyet.com.tr/yazarlar/orhan-bursali/az-bulunur-bir-bilimciye-veda-yusuf-yagcinin-ardindan-2048312
Orhan Bursalı,Sayacı geri saydırılmış araba ve cumhurbaşkanlığı,30 Ocak 2023 Pazartesi,"RTE’nin ebedi ve ezeli cumhurbaşkanı seçilmesi için tüm yorumlar tamam. Tüm itirazları ortadan kaldırmak için adalet sistemini, yargıyı tamamen kendine bağlı oluşturdu mu? Evet... Yargı derken tepeden tırnağa! Tepede Cumhurbaşkanlığı Hâkimler Savcılar Kurulu iktidarın mutlak atamalarıyla oluşturuluyor. Egemen mi kurula.. Evet. Anayasa Mahkemesi’ne atamaları çoğunlukla yapıyor mu? Evet. Yargıtay, Sayıştay da denetim altında değil mi? Evet. Kararları mutlak olan ve bu açıdan isterse 5 yılda bir iktidarı belirleyecek (Tüm muhalefet itirazlarını reddederek sandık sonuçlarını tersine çevirecek diktatoryal sistemin unsurluğuna terfi ettirerek kendini) en önemli kurum pozisyonunda olan Yüksek Seçim Kurulu’na da seçilecekler, yine kontrol altındaki Yargıtay-Danıştay’dan geliyor mu? Evet. Yargıtay’dan YSK’ye atanan üye, aaa raslantıya bak ki mimiksiz Bozdağ’ın bilmem kaç önceki bakanlığında görevli hemşiresi değil miymiş? Tüm başsavcılıklar kontrol altında, atanmıyor mu Cumhurbaşkanlığı Hâkimler Savcılar Kurulu’nca? Evet. Bu kurul, mahkemeleri dağıtmıyor mu, hâkimleri başka yerlere atamıyor mu, yeni mahkemeler kurmuyor mu? Evet. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yani al gülüm ver gülüm bir RTE sistemi tepeden tırnağa işlemiyor mu? O zaman sonuçlar sistem dışındakiler için “yandı gülüm keten helva”. RTE tüm öncelikle siyasal hukuk-yargı yorumlarını bağlayarak kendi içinde, dışa ve dış yorumlara kapalı, tüm gerçeklerin orada belirlendiği bir sistemi başarıyla, bir biri ardına gerçekleştirdi... O kadar ter döktü, karşılığı cumhurbaşkanlığı olmasın mı? Ne diyormuş anayasa? Bir kişi, (yani herhangi bir Türkiye Cumhuriyeti vatandaşı) ülkede sadece 2 kez cumhurbaşkanı seçilir. Ama hayır, kapalı siyasal-yargı-adalet sistemi içinde üçüncü kez de seçilir. Biz kronometreyi sıfıra indirdik yeni anayasa ile kardeşim. Kilometre sıfırlama, bir araba sahtekârlığı değil midir? Bilen bilir. 500 km yapmış arabayı, sayacı geriye saydırarak mesela 100 bin km’ye indirebiliyorsunuz. Böylece müşteriye “az kullanılmış aracı” rahatça pahalıya satıyorsunuz. Cumhurbaşkanlığını yeterinde kullanmış RTE ve adamları, teşbihte hata olmaz, benzer şekilde kilometreyi geriye sayıyorlar: Bir kez yaptı cumhurbaşkanlığı, hakkını yedirmeyiz... Müşteri farkında, inceletiyor uzmanlara, yooo bu 2200 kilometre yapmış, yüz değil. Mahkemelik oluyorsun. Mahkeme karar veriyor, hayır 100 km yaptı, karar kesin. Ayol, belediye meclislerinin kararıyla kent içinden geçen fay hattının 50 km şehir dışına çıkarılması gibi. Bu bakışa göre, mesela RTE ve adamları anayasanın ilgili maddesini durmadan değiştirerek, “kilometreyi sıfırlayabilir” ve RTE’nin ebedi ve ezeli cumhurbaşkanı seçilmesini sağlayabilir. Zaten, eğer Meclis’te çoğunluğu sağlarlarsa önümüzdeki dönem milletvekillerine seçim kararı aldırarak, “dördüncü kez” cumhurbaşkanı seçilebilir. Sonra gelsin beşinci altıncı kez... Neyse ki bu seçim imkânsızı isteme, imkânsızı seçtirme son girişimi olacak. Kaybetseler bile cumhurbaşkanlığı hukuk sistemi var. Eğer bu sistem, gözü kara, yarın geleceğini hiçe sayarak yürürse sadece ülkem için değil, tüm ucube sistem ve yasadışına düşenler için yandı gülüm keten helva olur.",https://www.cumhuriyet.com.tr/yazarlar/orhan-bursali/sayaci-geri-saydirilmis-araba-ve-cumhurbaskanligi-2026395
Orhan Bursalı,İktidar ülkeyi ağır vesayet altına soktu!,23 Ocak 2023 Pazartesi,"İktidar ülkenin boynuna sadece dış borç olarak 500 milyar dolarlık prangayı asınca ve doğal yollarla ülkeye ihtiyacı olan döviz girişi olmayınca ülke ve Saray dış ülkelerin ağır bir mali vesayeti altına girdi. Bunları biliyorduk, ama Suudi Arabistan Maliye Bakanı Muhammed El Suudi Cedan resmen dile getirince bir tuhaf olduk: “Türkiye, Mısır, Pakistan gibi ekonomisi kırılgan durumda olan ülkeleri desteklemeye devam edeceğiz...” Petrol zengini, ekonomik bakımdan çökmüş üç Müslüman ülkeyi kırılgan sayarak onları koruyacağız diyor. Nasıl? Milyar dolarlar vererek... Suudilerden kaç milyar dolar Merkez Bankası hesaplarına girdi bilmiyoruz. Ama ta kasım ayından beri gelen haberlere göre herhalde aralıkta veya ocakta 5 milyar dolar. Türkiye için anlamı ne ki demeyin, dolara kurşun atan bir iktidar için büyük para! Haberin yayılması bile dolara dur diyor! Suudilerin beklentisi ne diye sormayacağım. Ama bu tür rica minnet verilen paraların siyasi anlamı olduğunu âlem bilir. Ayağa gidildi, Kaşıkçı cinayeti için sarf edilen bunca laftan dolayı kapalı kapılar ardında özürler dilendi. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ben ettim sen etme, ver bu parayı! Seve seve, lafı mı olur! Bir 5 daha gönderebiliriz! Böylece Suudi politikalarının yörüngesine girmiş oluyorsunuz! Çökmüş bir ekonominin 5 milyarlar karşısında politika yapacak hali sıfırdır. Suudi Arabistan Müslüman ülkelerin üzerinde bir üstünlük kuruyor, bu sizin dış politikanızı da etkiler, ideolojik olarak ülke içindeki sözde İslami paralel yapıların gelişmesini de teşvik eder. Sadece Suudiler mi, en büyük bonkör Moskova! Türkiye BOTAŞ aracılığıyla Rusya’ya aylardır petrol-doğalgaz borcunu ödemiyor. Sözü edilen 20 milyar dolar! “Sonra ödersiniz! Hele şu seçimi kazasız belasız yeniden bir kazanın, aramızdaki ilişkilere bir şekilde seçim sonrası limon sıkılmasın. Sonrasına bakarız!” Beş ay sonrası, kim iktidardaysa sopanın üzerine 20 milyar dolarlık fatura asılır ve iktidarların burnu önünde sallandırılır durur! Bugün Rusya ile karşılıklı ticarette muazzam açık var. Rusya’nın 2021 bize ihracatı 59.6 milyar dolar, bizim ihracatımız ise 7.6 milyar. 8.5 kat! Sadece Suudi Arabistan ve Rusya mı? Katar, Birleşik Arap Emirlikleri, Kuveyt... Buralardan daha çok para geliyor, kontrol altındaki şirketler, ortaklıklar, büyük arsalar... Uçağın ona bağlı. Milli savaş uçağı geldi geliyor propagandası ile avunur dururken, orta dönemde bile bu pek de mümkün gözükmüyor. Siluet gösterebilirsiniz de gerçeğini “savaş yapabilecek” konuma getirmek çok çok zor. Yani F-16’lara bağımlısınız, ABD konuyu uzattıkça uzatıyor. Güncel politikalarda, mesela Finlandiya ve İsveç’in NATO üyeliğine hemen evet de Suriye meselesinde bensiz bir hareket etme diyor. Mehmet Ali Güller bunu yazdı. ABD sopasının ucuna taktığı F-16 havucunu iktidarın burnu üzerinde dolaştırıp duruyor! Vesayet diz boyu!",https://www.cumhuriyet.com.tr/yazarlar/orhan-bursali/iktidar-ulkeyi-agir-vesayet-altina-soktu-2024135
Orhan Bursalı,100 m’yi 5 saniyede koşsak bile 50 yılda yetişemeyiz: Bilimde neredeyiz,29 Ocak 2023 Pazar,"Sıradanlıktan uzak olalım. Bilimde neredeyiz sorusunun pek çok açıdan yanıtı vardır. Mesela uluslararası bilim dergilerinde yayımlanan araştırma makale sayısına göre... Veya bu araştırma makalelerinin nüfusa veya milli gelire oranına göre... Veya çeşitli bilim dallarında ülke biliminin durumuna göre. Fakat bütün bunlar için tek bir esaslı kıstas var: Yaptığınız bilimsel araştırmanın çıktısı: Bilimsel makale yayını. Bilimsel makale yayını da çok sıradan bir tanımlama oldu artık. Araştırmalarınızın kalitesi nedir, etki değeri nedir, hangi bilimsel dergilerde yayımlanıyorlar... Nature, dünyanın en önemli araştırmalarının yayımlandığı 3-5 dergiden biri. Epey bir zamandır en kaliteli olduğu varsayılan, en yüksek etki değerine sahip, temel bilim/doğa araştırmalarına yer veren 82 bilim dergisinde yayımlanan makaleleri, işbirliklerine, ülkelerine, kurumlarına ve araştırmalarda ülke ve kurumların katkı paylarına göre bir endeks yayımlanıyor ve endeks de sürekli güncelleniyor. Yüksek kaliteli araştırmalar seçiliyor, çünkü bu araştırmalar doğurgandır, esas bilimi ilerletir, yeni bilgilere ve teknolojilere yol açar ve ayrıca Nobel ve başka büyük ödüller getirir. Nature’ın bu indeksi bilgisayarımda hep açıktır, fakat ta Şikago’dan dostumuz Alp Esen, bu endeksten Türkiye’nin durumunu gösteren son listeleri paylaşınca, doğrusu işimi kolaylaştırdı. Burada kısa listeler paylaşacağım, yerimiz dar, ayrıntılar ise iki hafta sonra Herkese Bilim Teknoloji dergisine olacak. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 82 yüksek kaliteli bilim dergisindeki araştırma makalelerine göre üniversitelerimizin, “Katıldıkları Yayın Sayıları”, bu yayınlardaki “Katkı Payları” ve “Dünya Sıralamasındaki” yerleri bakımından durum şöyle: Gördüğünüz gibi, araştırmalardaki katkı paylarına göre dünya sıralamasındaki yerleri belirlenmiş oluyor. Katıldıkları makale sayısı değişken olabilir, Mesela İÜ’nün 98 makalesindeki katkıları düşük, böylece yerleri de geri planda oluyor. 1. sırada Çin Bilimler Akademisi (CAS), katıldığı makale sayısı 6449, katkı payı ise 1975.99. 2. sırada Harvard; 3. Max Planck topluluğu; 4. Fransa-CNRS; 5. Çin Bilimler Akademisi Üniversitesi (UCAS); 6. Nanjing Ünivresitesi (NJU); 7. Çin Bilim ve Teknoloji Üniversitesi (USTC); 8. Stanford Üni.; 9. Tsinghua Üni.; 10. Pekin Üniversitesi; 11. MIT; 12. Alman Araştırma Merkezi Helmholtz Topluluğu; 13. Zhejiang Üni.; 14. Cambridge; 15. Sun Yat Sen Üni.; 16. Shanghay Jiao Tong Üni.; 17. Tokyo Üni.; 18. Fudan Üni.; 19. Oxford; 20. ETC Zurich; 21. Kaliforniya-Berkeley Üni.; 22. Yale; 23. Columbia Üni., NYC. Çin yüksek kaliteli araştırmalarda alıp başını yürümüş. İlk 10 üniversite içinde 5 tanesi Çin’in. Çin’in bu alanda muazzam yükselişini ayrı yazacağım. Amerikalılar bile “Eyvah!” diyor. Ülkelerin sıralaması: Yerim bitti ama kısaca sıralama: İlk 10: Çin, ABD, Almanya, İngiltere, Japon, Fransa, G.Kore, Kanada, İsviçre, Hindistan... Türkiye 38. sırada. Üstümüzde Arjantin ve Yunanistan. Altımızda Meksika, Tayland... İran 30. sırada. TÜBİTAK başkanımız Hasan Mandal, 2023’te ilk 100’e 2 üniversite sokacağımızı umut ediyordu. Ama konu siyasi, yapabileceği bir şey yok. En iyi yayın yapan Koç bile 795. sırada... 100 metreyi 5 saniyede koşsak bile, 50 yılda öndekilere yetişemeyiz.",https://www.cumhuriyet.com.tr/yazarlar/orhan-bursali/100-myi-5-saniyede-kossak-bile-50-yilda-yetisemeyiz-bilimde-neredeyiz-2026186
Orhan Bursalı,Altılı masada post hesapları nereye kadar,02 Şubat 2023 Perşembe,"İYİ Parti ve diğer “küçük partiler” altılı masayı bir pazarlık masasına mı dönüştürdü? Dışarıdan sanki öyle gözüküyor. İYİ Parti’nin aday belirleme sürecini öteleme eğiliminde gözükmesi, parti içinde etkin konumda olanlar arasında altılı masa eşitler masası değil görüşlerinin dile getirilmesi, İYİ Parti ve CHP dışındaki partilerin liderlerinin kendilerini daha şimdiden seçilebilecek başkanın yardımcıları ilan etmeleri... Dahası, altlarında da bakanlıklar olacağını açıklamaları... Tüm bunlar şüphesiz ki bir kargaşa yaratıyor. 13 Şubat’ta aday belirlenmesinin kararlaştırılan takvimde olmadığının açıklanması, iktidar ortaklarının sert ve alaycı, Millet İttifakı’nı tamamen gözden düşürme ve kararsız seçmeni olumsuz etkileme politikasına ortam hazırlıyor. İYİ Parti de hem aday altılı masada belirlenecek diyeceksin hem de “Geliyor Kemal” hesap soracak şeklinde doğrudan adaylık ilanı anlamına gelecek açıklamalarda bulunacaksın, altılı masayı zor durumda bırakacaksın... Bu bize adaylık dayatması olmuyor mu, sözlerini İYİ Parti içinden duyuyoruz. Bu da adaylık açıklamasını öteliyor ve partilerin pazarlıklarını azdırmasına yol açıyor mu? CHP’liler dahil, aslında tüm partilerden, altılı masa içinde olumsuzluklar yaratacak davranış ve sözler var. Bir de acaba altılı masa kurulurken işlevlerinin yeterince açıklanmamış olması süreçleri olumsuz mu etkiliyor? İYİ Parti içinde seslendirilen itirazlardan en önemlisi altılı masada neremiz eşit ki sözleridir. Altılı masa peşin bir koalisyon olarak mı kuruldu? Öyle bir amaç açıklanmamıştı. Tüm partilerin seçimi kazandıkları takdirde tamamen eşit ağırlıkta yönetimde pay sahipleri olması gerektiği görüşü, şüphesiz itirazlara konu olmakta. Kılıçdaroğlu’nun altılı masada herkes eşittir biçimindeki açıklamaları, iktidar kuruluşunda da bu eşitlik sürer anlamına mı geliyordu? CHP’den böyle bir seslendirme olmadı. Şimdiden bir post paylaşımının peşinen yapılması ve “pazarlık masası”na sürülmesi ne kadar hakkaniyetli? Yönetimde bir koalisyon şüphesiz ki olacak fakat bu koalisyon gücü üzerine görüşmelerin, seçimden sonra partilerin alacakları oya ve çıkartacakları milletvekilliklerine göre, dengeli bir şekilde ama yine de küçük partilere biraz pozitif ayrımcılık yapılarak kararlaştırılması, daha doğru bir politika olmaz mı? Sanırım altılı masada sıkıntılar epeydir buralardan kaynaklanıyor. 13 Şubat masasında esas tartışma konusunun bu problemi çözmeye yönelik olacağını tahmin etmek zor değil. Seçilecek başkanın kimlerle nasıl yöneteceği konusunda bir yol haritasının belirlenmesi etrafında dönecek tartışmalar. Fakat gelinen noktada İYİ Parti dahil kimsenin masayı dağıtacak bir rol oynayacağını beklemek hayaldir. Kılıçdaroğlu’nun adaylığına da masadan destek çıkma olasılığı çok yüksek. Biraz sakinlik! İYİ Parti içinde de resmi- gayri resmi isimlendirilmiş bir aday -veya bir başka aday- olduğunu düşünmek de bu aşamada doğru değil. 13 Şubat’a giderken zor bir dönemece girdiler. Zaman nakittir, kazançtır, karşı propagandaları boşa çıkarmaktır, açıklanacak aday etrafında bir an önce kenetlenmedir. Akşener en deneyimli siyasetçi olarak bunu çok iyi bilir. Herkesin iyi ve doğru liderlik ve önderlik yapma zamanı. Yoksa hükümet programınız güme gidecek.",https://www.cumhuriyet.com.tr/yazarlar/orhan-bursali/altili-masada-post-hesaplari-nereye-kadar-2027429
Orhan Bursalı,Umutsuzluğa yer yok,26 Ocak 2023 Perşembe,"İnsanların bazıları içine girdiğimiz seçim sürecinde umutla umutsuzluk arasında salınıyor. Topluluklarla konuşmalarda, bazen tek tek veya küçük gruplarla sohbetlerde bunu görüyoruz. Önceki gün Muğla’da Menteşe Belediyesi’nin (merkez belediye, Başkan Bahattin Gümüş) düzenlediği Uğur Mumcu etkinliğinde de Muğla Büyükşehir Belediye Başkanı Osman Gürün açılış konuşmasında salondan gelen bir kötümserliğe karşı görüşü eleştirmek zorunda kaldı. Umutsuzluk ve kötümserlik siyasetin en büyük belasıdır ve ön kaybıdır. Bakın, RTE, normal koşullarda tamamen ve büyük çoğunlukla ve olasılıkla kaybetmeye mahkûm olması gereken seçime nasıl asılıyor ve kazanacağız imajı ve umudu yayıyor. Şüphesiz, tüm güçler elinde, en büyük güç de ülkenin geleceğine ilişkin maddi varlıkları. Türkiye en azından 5 yıllık, 10 yıllık maddi-finansal geleceğini dağıtarak seçim kazanmaya çalışıyor; Türkiye dış borçların ve dış güçlerin maddi vesayeti altına sokulmuştur. Umutsuzluğa yer yok. İktidarın bu paralara rağmen, kazanma şansının olmadığını düşünerek mücadeleyi bırakırsanız gerçekten kaybedersiniz. Çünkü diri dinamik ve güven verici bir iktidar seçeneği oluşturmaktan uzaklaşırsınız. Bu açıdan bakıldığında umutsuzluk yaymakta altılı masanın baş sorumlu olduğunu söyleyebilirsiniz. Durmadan iktidar mahallesine dedikodu üretmek için malzeme veren bir yapı, bizzat kendi kendini yıpratma süreci yarattı. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şunu yazmıştım: Parti ve lider yararını ön plana çıkartmamalısınız, burası 20 yıldır harap edilmiş ve sonunda çöktürülmüş bir ülke ve kurumları var. Yurt sevgisi fedakârlık ister. İşte bu fedakârlığı göstermenin tam zamanı. Tek parti gibi hareket edebilirseniz başarırsınız... Ama durum hiç de öyle değil. Durmadan partilerin ve liderlerin pozisyonları, kazançları, alabilecekleri tartışılıyor. Umarım bu tartışmaların ve anlayışların artık sonuna gelinmiştir. Bu süreçte dikkatimi çeken bir konu, İYİ Parti içinde CHP düşmanlığı. Özellikle parti içindeki iyice sağ kanadın, sola, sosyal demokrasiye ve dolayısıyla CHP’ye olan uzaklığından kaynaklanan, hem altılı masayı hem CHP’yi yıpratıcı bir özellik sergilemesi. İYİ parti içinde özellikle iki kanadın birbiriyle güç mücadelesinin de bu yıpratıcı süreçte etkili olduğu gözlemlenmekte.. Bir başka karamsarlık konusu da bu seçimleri, ülkenin tamamen varoluşu veya yok oluşu olarak nitelendirme ve görme politikası. Bu çok yaygın. Şunu anlarım: Seçmeni hareketlendirmek, seçimlerin taşıdığı önemi anlatarak sandığa gitmesini sağlamak için var olduk veya öldük ikilemi içine sokmayı anlarım. Fakat bunun taşıdığı diğer ve belki de daha büyük risk, yarattığı yaratacağı umutsuzluktur. İktidarın büyük gücünü kullanarak yaptığı hamleler ve yaydığı dezenformasyon ve yapabileceği kötülükler karşısında milletin bu iktidarı sandıkta devirebileceği değiştirebileceği konusunda bazıları beyaz bayrağını çekebiliyor. İYİ Parti’den Lütfü Türkkan, mesela “Bu seçimler milletimizin son şansı” paylaşımını yapıyor. Hiç öyle değil. Bu uzun soluklu ve direnç gerektiren bir mücadeledir. Bu vatan bizim, bu milletin bir parçasıyız. Gidecek başka hiçbir yerimiz yok. İktidar mensuplarının belki gidecek yerleri vardır, kendilerine inşa ettikleri varlıklarına güveniyor olabilirler. Hepimiz buradayız ve burada olacağız.",https://www.cumhuriyet.com.tr/yazarlar/orhan-bursali/umutsuzluga-yer-yok-2025120
Orhan Bursalı,1 yılda kent inşa düşüncesinin felaketi ve seçimler konusu,13 Şubat 2023 Pazartesi,"Duyduğumda eyvah dedim, cumhurbaşkanı bir yıl içinde bütün bölgeyi temizleyip kentleri yeniden yapacağız, deyince.. İki nokta var burada: 3 ay sonra seçim varsa eğer, cumhurbaşkanının bu açıklamasının anlamı nedir? 3 ay sonra yapılacak seçimleri kazanacak ve çoğu yüzde 90 yıkılmış 10 kentteki binaları yeniden yapacak. Şunu mu demek istiyor: 1) seçimleri mutlaka kazanacağız, 2) veya seçim artık hayal, olağanüstü hal ilan ettik, bunu uzata uzata seçimleri ertelemek için de “mücbir sebep” yaratacaklar “bu felakette seçim mi düşüneceğiz, milletimiz yarasını sarmayı beklerken,” biz bu arada binaları yaparız... Dahası bu koşullarda seçim isteyenleri hain diye de yaftalayabilirler.. Veya 3) bir yılda inşa edeceğiz lafı depremzedelere atılmış bir olta. Deprem bölgesini 2.5 ay içinde seçimlerin yapılabileceği bir ortama kavuşturmak mümkün mü? Tersine adeta seçmeni bölgeyi terk etmeye zorlayan bir iradenin gölgesi arka planda gözüküyor. 4 milyona yakın seçmenden kaçı Mayıs 14’e kadar orada kalır. Nasıl geri döner, oy kullanır, seçim güvenliği vb. nasıl sağlanır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yo hayır, yaşadığımız felakette sorumluluk payı inkâr edilemez boyutta olan iktidarın seçimleri erteleyeceğine dair işaretler giderek artıyor. Bir okurum “felaket içinde felaket” diye tanımladı durumu: “Seçimleri ertelemesi ve bu iktidarın artık belirsiz bir süre daha yönetimde kalması, yaşadığımız büyük felaketin içinde felaket olur...” Bu duruma işaret ederek asıl ikinci felakete değineyim 1 yıl içinde konutların yapımı. Tamam, bunun imkânsızlığını dile getirebilirsiniz ama arka plandaki düşüncenin vahametine bakmak istiyorum: Kentlerin ruhu vardır. Binlerce yıl içinde oluşmuş, onları kent yapan bu ruhtur. Şimdi Antakya’yı düşünün. Bu kentin tarihsel ve kültürel harikalığı, geçmişin içinde yaşamı ve insanların renkliliği tartışılmaz. Kentler vatandır, kokudur, yaşamın milyonlarca anısıdır, Maraşlılık, Antakyalılık milyonlarca insanın kökenidir, onunla yaşarlar, kent de bu insanlarla yaşar, nefes alır verir. Buralara acele yapılmış TOKİ evlerini düşünemiyorum bile. Ben kentlerin daha güvenilir alanlar diye başka yerlere taşınmasına karşıyım. Nerede kuracaksın. Taşıyacağınız yerde Antakya, Maraş kuramazsınız! Başka bir şeydir. Deprem her zaman orada da var. Önemli olan deprem gerçeğine uygun evlerin inşa edilmesidir. Yeniden inşa Antakya’nın ruhunu yansıtmalı. Tarihi mekânlarını içermeli, yeniden yaratılmalı, insanlar eskinin kokusunu rengini biraz olsa bile alabilmeli.. Kent bu çerçevede yeniden hayat bulur ve kendini zamanla inşa eder. Ama kente bu kendini yenilemesi için gerekli koşulları sağlamalısınız. Kentin inşası için her türden uzman görev almalıdır, merkezin dayatması ve planlaması ile değil. Halk inşanın içinde olmalı, baştan sona... Bir yıl içinde inşa masalı, başka bir felakete yapılan çağrı gibi geliyor bana.",https://www.cumhuriyet.com.tr/yazarlar/orhan-bursali/1-yilda-kent-insa-dusuncesinin-felaketi-ve-secimler-konusu-2051203
Orhan Bursalı,"Bina değil çöp yığını, 24 yıldır konuşuyoruz, neredeyiz?",07 Şubat 2023 Salı,"TV’yi erken saatte ilk açtığımda karşıma çıkan bir çöp dağı oldu. Acının büyüğü ülkeyi kaplarken o gökdelen gibi yığılmış çöplüğün altından herhangi bir kimsenin kurtuluyor olması asla mümkün değil. Bu çöp yığını nedir? Yıllarını depreme dayanıklı güvenilir binalar yapımına, İstanbul deprem senaryoları hazırlanmasına, yapı stokunun durumunu saptamaya hazırlamış Prof. Dr. Mustafa Erdik’e sordum yine, her zamanki gibi! Boğaziçi’nden emekli olduktan sonra şu sırada Türkiye Deprem Vakfı Yönetim Kurulu Üyesi. Diyor ki: “Bu manzara çöp yığınına dönüşmüş binaları taşıyan elemanların ve kolonların çok zayıf olduğunu gösteriyor, esneme kabiliyeti yok, dolayısıyla bir çöp yığını halinde kendi üzerine çökmüş her şeyiyle. Yassı kadayıf bile olamamış.” Bölgede kaç bina çöp yığınına dönüşmüş sayılmalı. 3000’e yakın bina yıkıldı. Bunlar nasıl yıkıldılar, kaçı yan yattı, kaçı yassı kadayıf oldu, kaçı ağır hasarlı-orta hasarlı hasarsız. Tüm bu istatistikler tutuluyor umarım. Erdik diyor ki: “Apartmanlar kurala göre yapılırsa böyle bir depremde 10 ağır hasarlı, 100 orta hasarlı ve 1000 de hafif hasarlı binalar olur istatistiki olarak. Ama bizde orta hasarlı bina az oluyor veya hiç olmuyor, ya yıkılıyor ya az hasarlı oluyor. Bu yıkılan binalara biz gevşek yapı diyoruz, hiç esnemiyorlar. Şüphesiz bu durum zeminden çok yapının kalitesizliği ile ilgili”. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sanırım Adana’da 14 katlı 3 bloktan ikisi ayakta, birinin ise çöpe dönüştüğünü görüyoruz. Erdik’e yorumunu soruyorum: Burada deprem bina yapım şartnamesinin üzerinde hareket üretmiş. Binalardan birinde temel bir yanlışlık, bir hata var ve deprem bunu affetmiyor, binayı götürüyor. Binada depreme karşı dayanıklılık için birinci, ikinci üçüncü savunma hatları öngörülür. Bunlardan biri eksikse veya önemli hatalıysa, böyle bir deprem hatayı affetmez. Bölgede hastanelerin durumuna gelince. Malatya’da 3 hastane yıkılmış. İskenderun ve Hatay’da yıkılan hastaneler var. Devlet hastanesi ve özel hastane karışık. Depremde mutlaka ayakta kalması gereken hastaneler şüphesiz. Yeni yapılan hastanelerin devlet sismik izolasyonlu olarak yapılmasını istediği için bunlarda bir yıkım görülmüyor diyor Erdik. Soruyorum, son teknolojilere göre bina yapım maliyetini ne kadar artırır? Yüzde 1-10 arası diyor ve ekliyor: Bizim için önemli olan can kaybının olmaması. Binalar buna göre yapılmalı. Öyle ki vatandaş kurtulmalı, sigortadan alacağı para ile binasını tekrar yapabilmeli. Böyle bir sistem kimseye yük olmaz. Bu deprem bu büyüklükle İstanbul’da gerçekleşse nasıl bir manzara ile karşılaşırız? Erdik: Gaziantep’teki manzara ile karşılaşırız. İstanbul çok büyük bir metropol. Nerede depremlerin çok etkili olacağını biliyoruz, ama hangi binaları yıkacağını bilemiyoruz. Ama büyük hasar yapar. İstanbul’u etkileyecek deprem büyük hasar yapar. Tabii İstanbul’da kırılmaya aday 3 segment var. Teki mi kırılır, ikisi mi, yoksa üçü mü bilmiyoruz. İkisi veya üçü birden kırılırsa, yıkımı çok büyük olur. 1995 Kocaeli depremiyle birlikte ülkemizde önemli bir uyanış oldu. O zamandan beri depremle ve yapıyla ilgili bilimcilerimiz 24 yıla yakın uyarıyor. Deprem planlaması yapılmalı diye. İstanbul hâlâ plansız. Bazı güçlendirmeler yapılıyor ama bekleyen felaketin boyutları çok büyük. Tabii öncelikle para lazım ama paradan önce bir ciddi planlama gerekir tüm İstanbul ve çevresi için. Bu planlamanın maliyetleri ve adım adım uygulamaya konması gerek. Erdik diyor ki, iyi yapılmış binalara yeşil deprem sertifikası verilip apartmanlara asılmalı. Özetlersek: Ülkesini deprem gerçeğine göre planlayamamış, evlerini buna göre yapamamış, yapmasını sağlayamamış bir millet, bir ülke, bir devlet ve bir siyasal yönetim manzarasıyla karşı karşıyayız, yine ve yeniden.",https://www.cumhuriyet.com.tr/yazarlar/orhan-bursali/bina-degil-cop-yigini-24-yildir-konusuyoruz-neredeyiz-2048984
Orhan Bursalı,Karanlıklar çağı eninde sonunda sona erecek,24 Ocak 2023 Salı,"1990’lar Uğur Mumcu’nun, Ahmet Taner Kışlalı’nın, Bahriye Üçok’un, Turan Dursun’un, Muammer Aksoy ve daha bir dizi seçkin aydının öldürüldükleri, Sivas gibi kitlesel katliamların gerçekleştirildiği karanlık bir on yıldı. Yüzlerce insan da doğuda kaçırılıp öldürüldü... Faili meçhul cinayetler tepe yaptı. Ama Uğur Mumcu gününde konumuz gazetecilere ve aydınlara yönelik suikastlar. Uğur Mumcu öldürüleli 30 yıl olmuş, inanasım gelmiyor, hâlâ dün yaşamışız gibi canlı. 1990’da Çetin Emeç öldürüldü, büyük gazeteciydi. Bir katliam zinciri örülmüş, Türkiye bir karanlık zincire vurulmuştu. Cinayetler durmadı: Turan Dursun, Bahriye Uçok, Muammer Aksoy... Sivas yangını... Bir karanlıklar çağına aydınlarımız kurban edildi. Uğur Mumcu, araştırmacı yazar ve gazeteciliğiyle; cesur, yurtsever, laik-solcu kişiliğiyle; ses getiren araştırmalarıyla, dönemin siyasi ve hukuki alçaklıklarını hallaç pamuğu gibi attı. Mumcu, yaşarken ve yazarken geleceği haber veriyordu. Niçin? Daha güzel bir ülke için... Demokrasi, saydamlık, hukuk, insan hakları, adalet ve daha mutlu bir halk ve toplum için. Uğur Mumcu’lar çoğaldığı sürece, Türkiye, hukuk, saydamlık, demokrasi, adalet, Cumhuriyet, ekonomi gelişecekti. Ama Uğur Mumcu’lar yok edildiği sürece de Türkiye karanlıklar çağını yaşamaya devam edecekti. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ülke ve toplum üzerinde karanlık ağlar ören bu düzen değişmedi. 1980’lerin, 1990’ların medyayı susturma karartma AKP döneminde bu kez genel bir susturma politikası ile, toplumun yarattığı zenginliklerini talan etme-peşkeş çekme, yasayı ve anayasayı çiğneme politikaları ile sürüyor. Özgür gazetecilik 15 yıldır büyük baskı altında. İktidar gazeteciliği medyayı esir alıyor, satın alıyor, içeri atıyor, korkutuyor, ağır hapis cezaları ile tehdit ediyor. Geçmişte yaşanan büyük felaketler, toplumun ekonomik ve demokratik ayağa kalkmasını mümkün kılmadığı için, 2003’ten beri iktidarda olan AKP, geçmişin ağır felaketi üzerine büyük bir baskı rejimini oturttu. Önümüzdeki dört ayda neler yaşayacağımızı bilmediğimiz bir süreç içinde, seçimlere gidiyoruz. Ya aydınlığa yürüyeceğiz: İnsan hak ve özgürlükleri, adalet, eşitlik, hukuk, doğa ve çevre, yasa, laiklik, demokrasi, gelişme, güzellik, estetik, çağdaşlık, bilim-teknoloji-sanat hepsini çoğaltacağız, üreteceğiz... Ya da karanlıkta çakılı kalacağız: Toplumu bölen, dışlayan ne varsa daha çok devreye girecek, kadınların, çocukların, yoksulların giderek daha çok ezildikleri daha ağır bir din siyasetinin ve devletinin cenderesine gireceğiz.. Özgürlükler daha çok boğulacak. Daha keyfi ve yasasız ve anayasasız ülkede yaşayacağız. Uğur Mumcu’lar daha çok baskı altına alınacak. Eleştiriler boğulacak. Ama Uğur Mumcu’lar hiçbir zaman ölmeyecek... Merhaba Uğur Mumcu.. yaşadıkça yaşatacağız...",https://www.cumhuriyet.com.tr/yazarlar/orhan-bursali/karanliklar-cagi-eninde-sonunda-sona-erecek-2024470
Orhan Bursalı,Hatay elden mi gidecek? Ata’nın 1500 kişilik ordusu,16 Şubat 2023 Perşembe,"Şu sıralarda Antakya’yı yerle bir eden depremle birlikte binlerce kişinin Antakya’yı terk etmesi karşısında “Eyvah Hatay/ Antakya artık Türkiye’nin kenti olmaktan çıkacak” uyarıları üzerine Antakya’da ipek işi yapan Fikret Bey’e sordum, ne diyorsun? Yanıtı: “Antakya küllerinden doğacak, gidenlerin hepsi geri dönecek.” Derken bir başka okurum, S. Türkeri, Atatürk’ün özel doktoru Neşet Bey’in anılarından bir bölüm gönderdi. Yıl 1937, Atatürk Hatay’a odaklanmış, imzasız yazılar yazıyor ve tek başına plan program yapıyor. Neşet Bey’i dinleyelim: “Bir gün, İstanbul’a telefon ederek beni acele Ankara’ya çağırdılar ve Atatürk’ün Adana’ya gitme kararını önleyemediklerini, sıhhi bir sebeple kendisini ikna ederek bu seyahatten vazgeçirmemi rica ettiler... Ankara’ya geldiğimde harekete bir saat kalmıştı. Atatürk beni görünce, ‘Ooo hoca, iyi oldu geldiğin, Adana’ya beraber gideriz’ demiş ve hiçbir karşılık vermeme imkân bırakmadan arabalara binmiştik. Çoğunlukla vali ve Emniyet müdürlerinin programına uymayan Ata, Adana’da bizi bir eve götürmüş ve orada başyaverin ‘Girme paşam!’ diye Ata’nın önüne yatmasına rağmen arabalardan inerek içeri girmiştik. Kapısı kubbeli, eğilerek girilen ve bir izbe manzarası gösteren meyhaneye benzeyen bir yerde dumandan adeta göz gözü görmüyor, içki, sigara ve muhtemelen esrar kokusundan zor nefes alınıyordu. İçeride palabıyıklı, kabadayı, külhanbeyi tavırlı ve muhtemelen pek çoğu silahlı yüz-yüz elli kadar kalabalık vardı. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ata, doğruca büfeye giderek hiç yabancılık çekmeden, önüne kadehini ve içkisini koyan barmenin elinden şişeyi aldı, hazırlayıp içtikten sonra, kendisini sevgi ve saygı dolu, güvenmiş insanların bakışlarıyla takip eden kalabalığa dönerek ‘Posta başları gelsin!’ diye bir emir verdi.. bizlerin hayret dolu bakışları arasında, sekiz on kişi gelip Ata’nın karşısında durdular. Hepsi de babayiğit, kararlı kişi görüntüsündeydiler. Ata en başta durana: - Sen hangi posta başısın? - Ben tel kesme postasının başıyım. - Vazifen nedir? Emir verince ne yapacaksın? - Vazifem, gördüğüm her teli kesmektir. Telefon teli, elektrik teli, sınır teli, ne görürsem, nerede görürsem, keseceğim. - Kaç adamın var? - Yüz elli. (Posta başlarına tek tek sorar, yanıtları alır: Kırma, yıkma, bozma. -Yol tahrip, tıkama, kapama. -Tedhiş ve zararsız hale getirme.) Sonuçta gördük ki tamamen bölge halkından oluşan, bin-bin beş yüz kişilik bir grubu, sekiz on posta halinde, hiç kimsenin haberi olmadan, o zamanki tabiriyle ‘beşinci kol’ faaliyeti için hazırlanmış. Sonunda Ata posta başlarına, ‘Paraya ihtiyacınız var mı’ diye bir soru sordu. İçlerinden daha olgun ve yaşlı birisi, ‘İşte şimdi ayıp ettin paşam. Hem vatan hizmetine çağırdın hem de şimdi bunun fiyatını soruyorsun’ diye cevap verdi. Ata.. gönüllerini aldı ve ‘Şimdi hepiniz evlerinize dönecek ve daha evvel kararlaştırılan şekilde, benden emir bekleyeceksiniz’ emrini verdi. Şaşkın ve hayret dolu olarak kendisini süzenlere ‘Hatay benim şahsi meselemdir demiştim’ cevabını vermiş ve arabaya binmişti.” Kaynak: Kemal Yamak; “Gölgede Kalan İzler ve Gölgeleşen Bizler”, Anı. Sayfa: 251-252-253. Doğan Kitap Yayınları. 2. Baskı. İstanbul, 2006. *** Hatay’ı geçmişine, Atatürk’e, tarihine kültürüne layık yeniden inşa için Türkiye uzmanlarıyla hemen harekete geçmeli.",https://www.cumhuriyet.com.tr/yazarlar/orhan-bursali/hatay-elden-mi-gidecek-atanin-1500-kisilik-ordusu-2052202
Orhan Bursalı,İktidarın yüzde 35 oyu ve gri alanlara hapsolan seçmen,06 Şubat 2023 Pazartesi,"Bu düzenden yararlananlar... Yani bankalar, inşaatçılar-emlakçılar, komisyoncular, borsanın big para sahipleri büyük oyuncular, hortumu Hazine’ye dayatılıp semirtilen ve bunun siyasi bedeli de ödetilenler, iktidar ihalecileri yani, iktidar belediyelerinden doğrudan ihale alarak zenginleştirilenler, şüphesiz ki tarikat cemaat sömürücü ve halkı aldatıcı tayfalar... Şüphesiz ki kafaları iyice dinci ideolojiye bağlanan iflah olmazlar... Yukarıda saydıklarımızın dışında tüm millet mağdur... Eğer böyleyse peki yüzde 35 oyu AKP’nin neden var? Burası matematiğe girmeyen gri alan. Fiziki güncel duruma göre hareket etmeyenlerin, yani çıkarlarını ve geleceği saptamalardan uzak kalanların oluşturduğu gri alan. Eğer bu gri alana girersek ayrıştırabiliriz ve fotoğrafı daha net görebiliriz şüphesiz. Burada toplum psikologları ve doğrudan bu konulara eğilecek sosyal araştırmacılar yardımcı olabilir. Biraz daha yakından bakarsak bu oldukça geniş bir vatandaş kesimini kapsayan gri alan içinde: -Yoğun duygular, duygusal durumlar var iktidar ve RTE ile ilişkili olarak. -İktidarın epey yalanlarına ve gerçekleri gizlemeye yönelik yoğun ve büyük propaganda makinesinin çarklarının hâlâ esir aldığı büyük kitleler var. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol -Yine iktidarın gerçeklerin yerine, bugünü büyük ölçüde es geçerek, geçmişi ve gelecekteki 25-50-100 yıla yönelik palavraları koyma propagandası/becerisi/politikası var. -İktidarın, her sağcı iktidarın kitlelerin somut görebileceği şeylere ağırlık verdiği, gerekli-gereksiz ama şaşaalı göz boyayan, kimisi tabii ki başarılı, seçmeni etkileyici otoyollar köprüler, büyük yapılar gökdelenler var... -İktidarın iktisaden çökerttiği ülkedeki bu duruma dış güçlerin neden olduğu palavralarının etkilediği seçmenler var, -Yaratılan “büyük dünya lideri” imajı var... -Sanki ülkeyi çökerten ve yoksulluğu dağlara tırmandıran kendileri değilmiş gibi “Çözerse RTE çözer” propaganda makinesinin esir aldıkları var... Tabii tüm bu ve benzeri nedenlerle gri alanda hapsolunmanın nedenleri arasında şüphesiz ki eleştirel düşünme, merak eksikliği, dogmatizme esir olma gibi pek çok eğitsel olarak da körüklenen büyük cehaletleri sayabilirsiniz. Bu konularda cehaletin boyutları büyüktür ve iktidar tarafınca da 20 yıldır körüklenmektedir. Açılan 210 üniversitenin ülkede bir “Aydınlanma” mı yarattığı veya oğlu kolayca üniversiteye giriyor artık cehaletini mi körüklediği sorunsalını size bırakıyorum. Bu da önemli bir gri alan hapishanesidir. Daha pek çok şey sayabilirsiniz. Muhalefetin genel propaganda lafları dışında, zaten durumu gören ve iktidarı desteklemeyecek kitlelerin ötesine bu gri alana yoğunlaşmaları gerekir. Konut meselesi de bunlardan biridir. Kiralık evlerin fiyatlarını bile fahiş dereceye yükselten iktidar, gelecek 10 yıllara yönelik konut vaatleriyle milyarlar toplayabilmekte ve konutsuzluk kepazeliğini bile oya tahvil etme peşinde koşmaktadır. Muhalefet tüm bu alanlara yönelik mikro çalışmalar yapmaya ve tüm dikkatini bu gri alana hapsedilmiş kitleleri aydınlatma ve çözümler önüne koymaya yönelmelidir. Genel laflar propagandalar yok... Salt tek adama, tek akla yönelik çok akıl laflarına da hapsolmak yok. Gri alanı es geçerseniz işiniz çok çok zorlaşır. Bir de “Bunlardan bir şey çıkmaz” karşı propagandasını haklı çıkaracak ve kitleleri gri alanda tutacak tutum ve çözümsüzlüklerinizi sürdürürseniz...",https://www.cumhuriyet.com.tr/yazarlar/orhan-bursali/iktidarin-yuzde-35-oyu-ve-gri-alanlara-hapsolan-secmen-2048580
Orhan Bursalı,Muhalefetin derin sıkıntı yaratan gündemi,17 Ocak 2023 Salı,"İki haftadır Gelecek Partisi Başkanı Ahmet Davutoğlu’nun seçim gündemine bıraktığı bombanın fitili ekranlarda, medyada ve iktidarın seçim konuşmalarında çekilip duruyor hâlâ. Tamam, konuşma düzeltildi, altılı masayı oluşturan partilerin seçimi kazanması durumunda sistemin nasıl işleyeceği konusunda yeni vurgular yerli yerine oturtuldu, ama gelin de siz bunu cumhurbaşkanına anlatın. Gündem oluşturma ve olumlu tartışma yaratma konusunda derin sıkıntıları var masanın. Bugün seçilecek cumhurbaşkanının yetkileri, dün de türban konusu sıkıntılardan ikisi. Bunlara İmamoğlu üzerinden İyi Parti-CHP arasındaki belli belirsiz ama su üzerine çıkan sürtüşmesini de ekleyin. Tüm bunları gölgede bırakacak şekilde bir yıldır gündemde olan altılı masanın başkan adayının kim olacağı üzerine bitmez tükenmez operasyonları, söylentileri, spekülasyonları, tartışmaları, çekişmeleri, kavgaları da unutmayın. Bunların hepsi, seçimleri kazanma iddiasındaki Millet İttifakı (ittifak mı var bilmiyorum) saflarında köpürtülen ve tüm ülkece konuşulan konuları kapsıyor. Bu iyi bir şey mi, Millet İttifakı’nın bir büyük iletişim politikasızlığı içinde yüzdüğünü göstermiyor mu.. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bize bunları neden tartıştırıyorsunuz ki. Tamam, ülkenin içinde bulunduğu derin ekonomik bunalımı anlatıp duruyorsunuz. Tabii ki anlatın. Ama bir noktadan sonra bu anlatı, vatandaşın yaşadıklarını vatandaşa anlatmaya dönüşüyor. Altılı masa kendisini seçmen nezdinde koşturacak gündem yaratarak tartıştırması gerekiyor. Aralarında bir ay orada bir ay burada tartıştılar, şüphesiz kuracakları mekanizma konusunda ortaya iyi şeyler çıktı. Ama temel mesele iktidara geldiğinizde ne yapacağınız. Bir program... Bir yıl sonunda ne yapacak nasıl bir Türkiye ile millet yüzleşecek? İki yıl sonra nasıl bir Türkiye fotoğrafı ile karşı karşıya geleceğiz... Peki, üçüncü, dördüncü ve artık yeni seçim yılına girilecek beşinci yılda? Biz aylardır bu köşelerde, bunları tartışıp değerlendireceğimize, yaşadığınız ve yarattığınız sıkıntıları tartışıyoruz. Bir düzgün strateji eksikliği var. Önce bir hükümet programını oluşturmalıydınız. Herkesi sıkıntıya sokacak mesela türban, başkan yetkisi, hatta aday gibi konularda, birbirinize danışmadan adım atmanız bence doğru değil. Çünkü bu, blok olarak hepinizi etkileyen sonuçlar doğuruyor. Avrupa İnsan Hakları Mahkemesi eski yargıçlarından Rıza Türmen ile yapılan “Bir AİHM Yargıcının Not Defteri” kitabı, masanızdan eksik olmaması gereken bir insan hak ve özgürlükleri, demokratik yargı ve hukuk için çok önemli bir değer. Bir el kitabı diyeceğim ama kapsamı açısından bu nitelemeyi aşıyor. İyi bir yöntem belirlenmiş: Zor konuları kolay ve daha anlaşılır nasıl okura iletiriz, anlatırız? Meslektaşı hukukçu Işıl Kurnaz ile tematik bir söyleşi düzeni tutturmuşlar. İki yıl üzerinde çalışılan bir söyleşi kitabından söz ediyoruz. Tabii AİHM olunca evrensel hukuk uygulamaları ve sıkmadan tarihsel süreç içinde bugün varılan ana değerler gündeme geliyor. AİHM pratiğinde çok zengin bir ülkeler, kişiler, davalar ve bunlardan çıkartılan sonuçlar... Ne kadar ilginç konular varmış: Eğitim hakkı kimindir, çocuğun mu ailenin mi devletin mi? Etkili başvuru hakkı nedir? Ayrımcılık yasaktır! Olağanüstü hal durumunda insan hakları ne olur? İfade özgür müdür? Kölelik ve zorla çalıştırma yasağı... Devlet davaları.. Adil yargılanmak mümkün mü? Görüldüğü gibi hukuk felsefesinin tartışma konuları da söyleşide.. Devletin ifade özgürüğünde dar ve geniş alanları.. Basın özgürlüğü ile ifade özgürlüğü ilişkisi... Çok zengin bir içerik... Söyleşi konu içinde sorularla zenginleşiyor. Elinize dilinize sağlık.. Yayınevi: İletişim. 504 sayfa.",https://www.cumhuriyet.com.tr/yazarlar/orhan-bursali/muhalefetin-derin-sikinti-yaratan-gundemi-2022169
Orhan Bursalı,Başörtüsü tuzağı ve İmamoğlu’nu savunmak: Tehlikenin farkında mısınız?,19 Ocak 2023 Perşembe,"Meral Akşener’in dünkü konuşmasında AKP’nin anayasa değişikliği önerisi epey yer tuttu. RTE, muhalefeti anayasada özgürlükçü değil en gerici bir değişikliği desteklemeye çağırırken Akşener de gel bizimkini destekle, arada uzlaşalım, önerisiyle herhalde bir iki ay AKP ile türban diyaloğunu sürdürür. Böylece AKP’nin istediği olur. Türkiye’nin ortaklaşa 1 nolu sorunu yaparlar anayasa değişikliğini... Hayat da böyle geçer, sonra da sandığa gidilir. Abarttım tabii, Akşener kızmasın. Ama ucundan böyle bir süreç görünüyor. Milletin umurundaydı türban ile ilgili anayasa değişikliği ve tartışması. Bunun farkında değil misiniz? AKP sizi kendi gündemiyle oyalıyor. Milletin ağzına asgari ücret artışı, tepki doğursa da emekli zammı bir parmak bal çaldı ya.. Bir de her ne kadar marta kadar onları süründürecek olsa da EYT’lilerin sorununu da çözdü.. (sandığa giderken kendilerini zengin hissetsinler diye, martta ödeme!...) İktidar olmanın tüm avantajlarını kullanıyorlar. Her türlü manipülatif işleri ve baskıyı da yapacaklar. 8 bin kişilik trol ordusu orada... Bir iki ayı da türban ile geçirirler. Olmayan bir türban sorunu hassasiyeti yaratırlar. Taksi sürücüsü ile sohbetimin altılı masayı ilgilendiren yönü: “Abi pek dağınıklar ya... Hepsi kendi parti çıkarı peşinde... Doğru düzgün tek ortaklaşa ciddi bir ses duymuyoruz... Böyle giderse... hepsi farklı telden çalıyor.” Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dışarıdan algılanmanız böyle. İktidar muhalefetle açık arayı biraz kapattı. Şubat başında hükümet programlarını açıklayacak ve her fırsatta yıpratıp durduğunuz adayınızı ilan edeceksiniz de.. millete umut vereceksiniz de.. Siz Meclis’te grup toplantılarıyla yetinin. Milleti şaşırtacak hiçbir şey yapmayın. Niyetleri almak. Tüm kumpasları bu amaçla kurdular. Görevden alma operasyonunu örüyorlar. Muhalefet, CHP biraz yumuşasın, alışsın bekliyorlar. Burada ya önceliği alacaksınız, milleti harekete geçireceksiniz.. ya da artçı olacak, iş bittikten sonra harekete geçeceksiniz, yürürsünüz falan. İstanbul Büyükşehir’i iş bitmeden savunmak seçim kampanyasının çok etkili bir parçası olmalı? İstanbul’da yapılan ve yapılmakta olan, kesilen hortumları yeniden gündeme getiren büyük bir etkinlik dizisiyle tek parti halinde davranılamaz mı? İstanbul, seçim kampanyasının ana motiflerinden biri olarak düşünülemez mi.. Orhan Abi, bildiğiniz üzere doğu ve güneydoğuda çok ciddi anlamda sandıklarda hile hurda dönüyor. HDP’li sandık görevlilerine terörist muamelesi ile kaba kuvvet uygulanıyor. Kırsalda muhalefetin sandık görevlisine dipçikle şiddet uygulansa kim duyup görebilir ki... 6’lı masanın aydın sanatçıları doğu ve güneydoğuda sandık görevlisi görevlendirmeli. Ünlüler hile hurda ile karşılaşıldığında bir video çeker ve o gece milyonlarda farkındalık oluşturabilir. Muhalif olan sanatçıların örgütlü bir şekilde sandıkta oylarının namusunu korumaya yardımcı olmalarını sürekli klayve başında tweet’ler atıp like almaktan çok daha büyük bir vatandaşlık ve sanatçılık görevi olduğunu düşünüyorum. Bunu iletebilir misiniz.",https://www.cumhuriyet.com.tr/yazarlar/orhan-bursali/basortusu-tuzagi-ve-imamoglunu-savunmak-tehlikenin-farkinda-misiniz-2022857
Orhan Bursalı,"Kanser aşıları, bu yıl mı? Eli kulağında!",15 Ocak 2023 Pazar,"Pazar günleri bu sütunu bilime ayıracağımı anımsatayım yeniden. Bugün derinden derine gelişen ve neredeyse uygulama noktasına hızla yükselen kanser aşıları üzerine gelişmeleri paylaşacağım: Buzdağının onda dokuzu su altında misali, kanser aşıları da öyle. Fakat giderek daha büyük bölümü su üzerine çıkmaya başladı. Konu bu kez kanserlere karşı geliştirilmekte olan mRNA aşıları. mRNA, biliyorsunuz, yeni bir teknoloji ve Covid’e karşı çok başarılı kullanıldı. Bunu ilk gerçekleştiren de Özlem Türeci ve Uğur Şahin’in BioNTech şirketi oldu. Aslında şirket mRNA teknolojisini kansere karşı aşı geliştirmek için kurulmuştu. Pandemi patlayınca, ellerindeki teknolojiyle hızla Covid aşısını geliştirdiler. Şimdi Covid’in her türlüsüne ve aynı zamanda gribe karşı tek bir aşıyı (Sars-Cov-2, Omicron BA.4/BA.5 ve dört influenza varyantına karşı), hızla geliştiriyorlar. BioNTech, Pfizer ortaklığıyla geçen kasım ayında bu aşının birinci aşama denemelerini başlattı. Ve burada da öncü Türeci ve Şahin, birkaç hafta içinde tüberküloz ve genital herpes’e karşı mRNA aşılarının insan üzerinde ilk denemelerini başlatacaklar. mRNA aşısı ile 150 milyar dolara yakın bir değer kazanan BioNTech, ileri melanom (deri kanseri) için BNT111 aşısını ileri safhada geliştirmiş durumda. Ayrıca ABD biyoteknoloji şirketi Genentech ile ciddi bir ortak çalışma içinde: Kolorektal kanser ve yine “melanom için BNT122 dahil çeşitli kanser aşıları üzerinde” çalışıyorlar. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kanser yılda Covid’in toplamından çok daha fazla insan öldürüyor. İngiliz hükümeti BioNTech ile acil bir ortaklık imzaladı: 2030’a kadar 10 bin İngiliz hastaya, geliştirilen kanser aşıları uygulanacak. İngiltere Kanser Araştırmaları’ndan L. Foulkes, “mRNA aşılarının kanser için tedavi seçenekleri haline gelebileceklerine dair güçlü ipuçları var” diyor. Gördüler yakın geleceği ve hemen harekete geçtiler! Onaylanan tek bir aşı var ABD’de: Provenge. Sağ kalımı sadece ortalama dört ay kadar artırıyormuş, bağışıklığı uyarıyormuş. Fakat bir seans kullanımı 100 bin dolar, bu nedenle yaygın değil. Avrupa onay vermedi aşıya. BioNTech’in rakibi, diğer mRNA uzmanı Moderna da ek olarak zona için mRNA aşı adayına sahip. Moderna’nın FAZ-II’de çok sayıda kanser aşısı adayı deneniyor. mRNA-4157 olarak bilinen kişiselleştirilmiş bir melanom aşısı adayı için Merck ile işbirliği içinde faz 2 denemesinde şu anda 150 hasta var. Aralık ayında şirketin ön verilerinin aşının evre III ve IV kanserli hastalarda melanom nüksü veya ölüm riskini yüzde 44 oranında azalttığı belirtildi. Bu şirket açıklaması henüz bağımsız hakemler tarafından incelenmedi. Yine Covid aşısı ile tanınan CureVac, şirketi çok sayıda tümöre özgü amino asidi hedef alan bir aşı sistemi üzerinde çalışan Frame Cancer Therapeutics şirketini satın aldı: “Bunlardan 1500 kadarı tek bir mRNA aşısında kodlanabilecek”. Klinik deneylere hazırlanıyor. Türkiye’de sanırım 20 kadar aşı geliştirme çalışması başlamıştı. Bunlardan sadece TurcoVac klasik bir aşı geliştirdi. Ama Covid türevleri patlamış, aşı bunlara karşı etkili olmamış, mRNA aşıları en etkili aşı olmuştu. Bu aşı konusunda tek bir bilimsel makale nihayet 22 Kasım’da (doi:10.3390/vaccines10111865.) yayımlandı. (https://pubmed.ncbi.nlm.nih.gov/36366373/) Paralı makale yayımlayan Vaccines dergisinde. Edindiğim bilgi makale başı 3 bin 500 dolara yayımlanıyor. Aşı konusunda duyduğum tek iyi haber, aşı üretimi 1998’de durdurulan ve 2011’de AKP tarafından kapatılan Refik Saydam Hıfzıssıhha Enstitüsü’nün yeniden açılması oldu. mRNA aşısı mı Türkiye’de? Hele mRNA kanser aşısı Kafdağı’nın ardında bile değil... Milyarları öder alırız, milyarları döküp burada büyük bir güç merkezi kuracağımıza... ------- Kaynak: Kanser aşıları üzerine şurada yayımlanan iyi bir makale uzmanına ayrıntılı bilgi veriyor: https://doi.org/10.1136/bmj.o3041",https://www.cumhuriyet.com.tr/yazarlar/orhan-bursali/kanser-asilari-bu-yil-mi-eli-kulaginda-2021642
Orhan Bursalı,Tam bir yıldız bilim insanı,01 Ocak 2023 Pazar,"Temel bilimcilere hayranım. Bilimin yükselmesini onlara borçluyuz. Aziz Sancar hiçbir beklentiye kapılmadan, sadece merak ettiği sorunu anlamak ve çözmek için araştırdı. Şüphesiz, araştırdığı doğanın, canlıların bir sırrıydı. Nasıl oluyor? Nasıl çalışıyor? Acabalarla, belkilerle ve sorularla dolu bir araştırma macerası, inadın, sabrın, sebatın sonucu olarak da anlamanın keyfini yaşatır bilimciye. Müthiş bir tatmin! Belki ödül de getirir, alkışlar da... Sancar “Ödül alacağım diye araştırma yapılmaz” der öğrencilerine! Bilge Yıldız da bu bilimcilerden biri. Koç’un Bilim Ödülü’nü aldığı törende yaptığı konuşmasına şu sözlerle başlıyor: “Bilim insanı hiçbir zaman bir ödül veya madalya kazanmak için çalışmaz, biz bilimimizi merakımızı tatmin ettiği için, bizi mutlu ettiği için ve bu şekilde topluma katkıda bulunduğumuz için yaparız.. Fakat ödüller bizi daha iyiyi yapmaya teşvik eder..” Şimdi bakın: Uğraştığı alan yerkürenin temel bir sorunu: Temiz enerji! Enerjinin yerküreyi yaşanmaz hale getirmeden daha verimli nasıl kullanılacağı konusunda, enerji tasarruflu yeni malzemeler, cihazlar ve makineler üretme üzerindeki temel bilimsel çalışmalarını dinledik. Keşfettiği yeni malzemeler kullanılmaya başlanmış bile. Fakat, heyecan verici ikinci araştırma konusundan örnek vereceğim. Bugün özellikle bilgi işlem, yapay zekâ, internet, dijitalize dünyanın kullandığı tüm ortam, muazzam elektrik harcıyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Öyle ki “Örneğin bir yapay zekâ modelini eğitmek için harcanan enerji, 5 arabanın 10 yıllık karbondioksit emisyonu ile eşdeğer. Şimdilerde her yerde insanla sohbet eden diyalog kuran bir üst düzey teknoloji olan yapay zekâ “ChatGPT” fırtınası esiyor. Ama bedeli de var. GPT’nin eğitimi için sarf edilen karbon ayak izi, Ay’a arabayla gidip dönmekle eşdeğer. Ve bir örnek veriyor: “2045 yılına varmadan, bilgi işlemin enerji ihtiyacı dünyanın enerji üretim kapasitesine eşdeğer olacak.” Hiç düşünür müydük bu tehlikeyi? O zaman “Yapay zekâ yeteneklerini geliştirmek için enerji açısından verimli yeni araçlar, makineler” için araştırmaya başlıyor. Çıkış noktası canlı beyni. Beyin “En verimli bilgi işlemci” diyor. İnsan biyolojik makinesi, insan yapımı makinelerle kıyasladığımızda belki de binde bir, milyonda bir daha az enerji kullanıyor. Acaba elektro kimyasal yöntemlerle (kendi araştırma alanı!) tıpkı beynimiz gibi çok az enerji kullanan cihazlar yapabilir miyiz? İmkânsız gibi geliyor ama bu itiraz temel bilimciyi bu işe soyunmaktan alıkoymuyor! Öyle bir cihaz yapacaksınız ki aslında bir elektro kimyasal süreç olan beyin gibi çalışacak! Beynimizdeki bağlantı noktaları olan snapslar, birer elektro kimyasal makinedir ve en az enerji ile çalışır.. Beyinlerimiz gibi çalışan ve enerji tasarruflu makineler yapabilir miyiz?! Sinirbilimcilerle birlikte çalışmaya başlıyorlar. Soru şu: Beyinde öğrenme nasıl gerçekleşiyor? Neden bu soru? Çünkü beynin temel faaliyeti öğrenmeye ilişkin. Kuşlar mesela şarkı söylemeyi nasıl öğreniyor? Bunu anlatıyor bize Yıldız. Yapay zekâ alanında kullanılan modellerin hiçbiri beynin nasıl çalıştığı üzerine kurulu değil. Diyor ki: “Amacımız, nörobilimcilerin bulduğu öğrenme modellerini, enerji verimli ve biyo-gerçekçi devreler için kullanmak.” Diyor ki: “Gözlemlerimize dayanan birçok sorumuz var.. Bir fikir üretir ve onu test etmek için çok çalışırız. Uzun ve zor saatler, kan ve terden sonra elinize ne geçer? Belki yeni bir keşif. Ama daha pek çok yeni soru, işte bunlar bizi heyecanlandırmaya devam eder. Çevremizin nasıl çalıştığını öğrenme süreci o kadar tatmin edici ki bu süreçte mutlu bir şekilde kan ve ter döküyorsunuz ve baştan sona bir çocuk gibi çok mutlusunuz, üzerinde çalışmak istediğim konunu zor olup olmadığı aklımdan bile geçmez. Tek istediğim bu problem üzerinde çalışmak, ve yeni bilgiler ortaya çıkarmaktır.” Bilge Hanım’ı MIT’deki laboratuvarında tanıdım. Sonra haberleştik. Heyecanla anlatırken o sırada bilim ödülünü almak için de hazırlıklar yapıyormuş meğer. Başarıları sürsün.",https://www.cumhuriyet.com.tr/yazarlar/orhan-bursali/tam-bir-yildiz-bilim-insani-2017317
Orhan Bursalı,Muhalefet adayının belli olmaması iktidarı zorluyor,27 Aralık 2022 Salı,"İktidar kime doğrudan doğruya saldırması gerektiği konusunda epey zor durumda görünüyor. Hedefte altılı masa var. Hem Erdoğan hem de küçük ortakları dillerine ancak altılı masayı dolayabiliyorlar. Yok plastikten bir masaymış, yok zillet ittifakıymış, yok şuymuş, yok buymuş. Adayları belli olsa doğrudan kişiyi hedefe alacaklar. Bu henüz olmayınca boşa ateş ediyorlar. Bunun farkındalar, bu nedenle adayın açıklanması konusunda ısrarlarını sürdürüyorlar. Aday ne zaman açıklanır? Seçim tarihi netleşmeye başlayınca diyebiliriz. Mesela şubat. Nisanın ikinci haftasından itibaren mayısın ortasına kadar seçimin yapılacağı yaklaşık olarak belli. 2.5-3 ay önce adayın açıklanması, ortada adayın kimliği konusunda gizli saklı bir durum olmadığı için, yeter de artar bile. Zaten o döneme kadar parti liderleri sahada olacaklar. Şimdiden sahadalar. Her gün birkaç açıklama yapıyorlar. Kılıçdaroğlu mesela dün Erdoğan’ın kaybedeceğini anladığı anda, Yüksek Seçim Kurulu’na adaylığını reddettireceğini söyledi. Olur mu, bilmem ama Erdoğan adaylıktan hiçbir zaman vazgeçmez ve sonuna kadar sahada, meydanlarda kalacak ve vaat üzerine vaatte bulunacak, halkın tercihini etkilemeye çalışacaktır. Devletin tüm güçleri, yargıdan Emniyet’e, valiliklerden kaymakamlıklara, devlet bankalarından Türkiye Vakfı içindeki şirketlere kadar her şey elindeyken... Üstelik siyasi olarak son derece kullandığı RTÜK gibi bir kurum muhalif veya gerçekçi haber veren kanalları karartma ve susturma görevini yerine getirirken.. Durmadan hakaret ve tazminat davalarıyla millet susturulurken... İnternet üzerinde dezenformasyon adlı susturma, kapatma yasası ile internet medyasını yüksek cezalarla yayın yapamaz duruma getirme olanakları elindeyken... Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan’ın sahadan çekileceğini Kılıçdaroğlu’nun da hiç düşündüğünü sanmıyorum, ama bu tür siyasi polemiklerin bu dönemde yapılır. CHP-İYİ Parti ilişkisi İYİ Parti’nın Kılıçdaroğlu’nun adaylığı konusundaki çekinceleri, aslında CHP lideri ve adayını hırpalayarak yıpratmak ve CHP seçmeninden oy devirmek amacını mı taşıyor? Bence öyle. Altılı masa içinde herhangi bir başka aday dile getiriliyor mu? Hayır. Bence ağırlık olarak, altılı masanın üzerinde uzlaşacağı aday sonunda Kılıçdaroğlu olacak gibi gözüküyor. Fakat dikkat edilmesi gereken bir nokta, aday ilan edilinceye kadarki süreçte parti yararları ençoklaştıralım derken kendi adaylarını kendi aralarında yıpratabilecekleri gerçeğidir. Ha, Kılıçdaroğlu yerine başka bir aday üzerinde uzlaşıları varsa, ve bu yıpratmayı da bu amaçla kullanıyorlarsa ayıp ediyorlar. Her neyse durumu açıklasınlar, en azından desinler ki Kılıçdaroğlu dahil, birkaç aday üzerinde duruyoruz. Altılı masadan ise kimse düşmez. Çünkü düşen kaybedecek ve silinecektir. (*) Kılıçdaroğlu’nun iletişim grubundan bir kişiyle sohbet ederken “Erdoğan’ın aslında sahaya çıkacak durumu olmadığını ve seçim sürecini birkaç merkezde yapacağı konuşmalarla atlatacağını” söylemesi, aslında son derece yanlış ve karşılarındaki rakibi tanımamaktan kaynaklanan bir hayal olduğunu söylemeliyim. CHP’nin bu tür görüşlere itibar etmeyecek kadar deneyimli olduğunu biliyorum.",https://www.cumhuriyet.com.tr/yazarlar/orhan-bursali/muhalefet-adayinin-belli-olmamasi-iktidari-zorluyor-2015670
Orhan Bursalı,Darwin kadar büyük adam,22 Ocak 2023 Pazar,"Bilim dergilerini karıştırırken hep bildiğimiz ama hep de unutulan bir büyük bilimcinin 200. doğum yılı gözüme çarptı: Alfred Russel Wallace. Darwin (1809-1892) de Wallace (1823-1913) de İngiltere’de yaşadılar ve hemen hemen eşzamanlı evrim yasalarının temellerini attılar. Her iki büyük bilimcinin (ve daha pek çoğunun, Newton, Huxley ...) İngiltere’de ortaya çıkmaları ve modern bilimin temellerini atmaları rastlantı değildir. İngiltere, Sanayi Devrimi’nin ülkesiydi, Kraliyet Bilimler Akademisi 1600’lerde kurulmuştu ve pub’larda bile bilim-teknoloji toplantıları, sohbetleri yapılıyordu... İngiltere teknoloji (ve tabii bilim) üstünlüğü ile zenginleşiyor ve dünya imparatorluğunun temellerini atıyordu. Wallace yoksuldu, hep çalışmak ve para kazanmak zorunda kaldı. Ayrıca sosyal devrimciydi de! İngiltere’deki adaletsiz sistemi eleştiriyordu. Darwin’den çok farklı kişiliğe sahipti. Fakat kişisel yetenekleriyle, bitki ve sonra da böcek tutkunluğuyla olağanüstü bir hayat yaşadı. Büyük seyahatlerinde kendisine örnek olarak Darwin’i ve Aleksandr vom Humboldt’u kendisine rehber edindi. Darwin’den çok daha fazla bölge gezdi, inceleme yaptı, örnekler topladı, teorisini geliştirdi. Seyahat ettiği Helen gemisiyle birlikte, Brezilya’dan dönerken neredeyse tüm resimleri, notları, çalışmaları, hayvanları yandı... Fakat hiç yılmadı ve gezilerini ve çalışmalarını sürdürdü. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İlk evrim makalesini 1855’te yazdı. 1858’de Endonezya’da yazdığı Doğal Seçilim makalesini Darwin’e gönderdi (Darwin’in daha önceki yayınlarından alıntılar da yaparak), her ikisinin ortak makalesi de yayımlandı. Darwin Türlerin Kökeni kitabını, daha büyük bir kitap çalışmasının (Büyük Türler) özeti olarak, acele olarak yayımladığı yazılır. Wallace, Darwin gibi çekingen değildi, insanların şempanzelerle akrabalığını, cesurca, kilise saldırılarından hiç korkmadan savundu. Hayvan türlerinin coğrafi dağılımı konusunda olağanüstü ve ilk çalışmalarını yaptı. Bu nedenle ona biyocoğrafya ve zoocoğrafyanın babası ismi de takıldı. O yüzyılın büyük evrimci düşünürlerinden ve doğal seçilimin ve türleşmenin teorisyenlerinden biri olmakla kalmadı, aynı zamanda İnsanın Evrendeki Yeri kitabıyla diğer gezegenlerde yaşam olasılıkları üzerine fikirler ileri sürdü, Mars’ta yaşam olup olmadığını tartışan ilk bilimci oldu ve insan etkinliklerinin çevresel etkileri konusunda uyardı. İyi bir illüstratördü ve Darwin’den çok daha yönlü bir entelektüel olarak anılır. 7 Kasım 1913’te öldüğünde New York Times gazetesi şöyle yazacaktı “Darwin, Huxley, Spencer, Lyell, Owen ve diğer bilim adamlarından oluşan, cüretkâr araştırmaları yüzyılın düşüncesinde devrim yaratan ve evrimleştiren o harika entelektüeller grubuna ait devlerin sonuncusu”. Meraklısına: https://doi.org/10.1038/d41586-022-04507-5  https://doi.org/10.1038/d41586-022-04508-4  https://en.wikipedia.org/wiki/Alfred_Russel_Wallace  https://sarkac.org/2019/11/wallacein-yolu-darwininkinden-nerede-ayrildi/ https://doi.org/10.1038/d41586-022-04507-5",https://www.cumhuriyet.com.tr/yazarlar/orhan-bursali/darwin-kadar-buyuk-adam-2023846
Orhan Bursalı,"Kırk katır yetmedi, üzerine kırk satır",29 Aralık 2022 Perşembe,"İktidar giderek meşru olmayan seçim yollarına sapıyor. Elde var 1’di: Cumhurbaşkanlığı Hâkimler Savcılar Kurulu “ahmak” davası yargıcını, siyasetin dayattığı cezayı vermeyeceğini anlayınca görevden alıyor ve yerine bu işi layıkıyla yapacak birini atıyor. Ceza ve siyasi yasak geliyor. Şimdi elde var 2: Büyükşehir kadrosunda terör elemanı aramalarında, kıdemli bir Mülkiye müfettişi, yine iktidarın kendisinden istediği “yasadışı” işlemleri yapmadığı için görevden alınıyor ve yerine bir AKP’li atanıyor. Belediyeye terörist aldığı için İmamoğlu’na suç duyurusu yapılıyor. Dün, İçişleri’nin hazırladığı “terörist” dosyası üzerine geniş bir bilgilendirme dinledik. İmamoğlu’nun iddialara verdiği yanıtları, gazete sayfalarında okuyacaksınız. Kendisinden önce belediye başkanlıkları yapmış şimdiki İstanbul valisi dahil, AKP’li diğer şahsiyetin teröre bir şekilde bulaştığı iddia edilen kişilerin belediyeye alınmasındaki sorumluluklarını dinledik. Görünen o ki Saray ve bakanı uzun süredir İstanbul Büyükşehir-İmamoğlu üzerinde kumpas kurmakla meşgul. Geçen yıldan beri. Seçime en az 6 ay kala hazırladıkları pandoranın Kutusunun kapağını açtılar ve savcılarına havale ettiler. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Savcılığın hızla dosyadan ağır bir iddianame çıkartacağını rahatlıkla varsayabiliriz. Tıpkı “ahmak davası” gibi. Uygun yargılayacak adamlar vardır her zaman. Bu kez suçlama daha da ağır: Teröre yardım. Ve daha biri sürü yan suçlama. Cezası 15 yıldan başlar. Kırk katır, aptal bir “ahmak davası” ve kararı idi. Bununla yetinmedin mi, al sana bu kez “kırk satır”: Terör himayecisi Evet her şey seçimlere giderken tepeden iktidarca, Saray’ca tasarlanıyor. Saray tamamen kendi istediği koşullarda bir seçim süreci hazırladı ve Ekrem İmamoğlu ve İstanbul Büyükşehir’i de bu tasarının merkezine oturttu. Bu salt bir 2019’un yerel seçiminin intikamı değil. Alamadığı İstanbul’u, elindeki yargı gücüyle ele geçirecek. Bu tam bir gözü karalık. Tezgâh içinde, İmamoğlu’nu tutuklayarak içeri atma olasılığı da var. “İmamoğlu” ve “Büyükşehir”e kumpastan nasıl bir cumhurbaşkanlığı çıkarabilir belli değil. Yaratılan büyük mağduriyeti önemsediği yok. Bu kumpasın cumhurbaşkanlığı’nı nasıl kazandırabileceği konusunda akla, siyaset hesaplarına uyan bir planın zerresini göremiyorum. Kesenin ağzını açtık. EYT’liler tamam. Asgari ücrete seçimlere az kala yine destek veririz. Emeklileri memnun ederiz. Aile yardımlarını coştururuz. Kasalarda biriken milyarları da seferber ederiz (bu kara günde bunları kullanmayacağız da ne zaman kullanacağız!) Muhalefet de söylemiyor mu, seçmen cebine girecek paraya bakar diye. Bakacak ki eh cebi fena değil, pahalılığın sürmesi, şu aşamada önemli değil. Zaten az ile yaşamayı öğrettik. Şimdi bu yoksulluğu iyi yönetebilirsek, milletin İmamoğlu mağduriyetini kendine dert edinmesi söz konusu da olmaz. Bu arada İstanbul Büyükşehir’i de kapmış oluruz. 2024’te yapılacak seçimlere ise daha çok var. Evet para dağıtmanın yetmediğini ve yoksulluğu yönetemediklerini görürlerse? Pandoranın Kutusu’nda başka neler saklıyorlar? Bir bir dışarıya çıkaracakları? Ne gibi kötülükler saçılacak ortaya? Bunları merak ediyorum demeyeceğim, hepsini tahmin edebiliyorum, pek çoğunuz gibi. Ülkenin karşı karşıya olduğu ağır tehlikeler karşısında, şu aşamada, muhalefetin kendi iç sorunlarının, partisel çıkarlarının, esiri oldukları politik dogmaların, zerre önemi olduğunu düşünen var mı millet içinde? Millet İttifakı ayaklarının altındaki zeminin hızla kaymaya başladığını gördüğünde her şey çok geç olacak. Liderlik, büyük düşünmek, zamanında hızla hareket etmek ve cesur kararlarla hemen ilerlemektir. Hele bu aşamada!",https://www.cumhuriyet.com.tr/yazarlar/orhan-bursali/kirk-katir-yetmedi-uzerine-kirk-satir-2016376
Orhan Bursalı,Cinayet ve olası siyasi etkileri,10 Ocak 2023 Salı,"Devleti yöneten siyasetçiler, yani iktidar ve olayı araştıran Emniyet görevlileri Sinan Ateş’in neden öldürüldüğünü biliyorlardır. Bundan şüphesi olan var mı? Devletin polisiye elemanlarının cinayet mensuplarına bizzat koruma görevini yaptığı, MHP’li milletvekilinin olayların içinde olduğu büyük olayın hâlâ en önemli gündem maddesi olarak tartışılıyor olması ve durmadan yeni bilgilerin ortaya dökülmesi, siyaseti, özellikle içinde bulunduğumuz seçim sürecini önemli ölçüde etkileyecek sonuçları olacaktır. Tarih doçenti Sinan Ateş’in öldürülmesi vicdanların kabul edebileceği bir olay olamaz. Bursa’daki çevresinde tepki büyük. Ülkücü camiada büyük dalgalanmalar yaşanıyor. Bu bile cinayete olan tepki ve nefretin dayanılmazlığını gösteriyor. Bu bir noktaya daha işaret ediyor: Sinan Ateş’in Ülkücüler arasındaki saygınlığını, sevilirliğini, destekçilerinin fazlalığını gösteriyor. Sinan Ateş bilimsel kariyer de yaparak siyasi kariyerini inşa ediyor. Şimdi akla gelen bir soruyu ortaya atayım: Sinan Ateş acaba MHP içinde tepelere, belki de en tepeye doğru çıkacak bir kariyer planlaması içinde miydi, çalışmaları bu doğrultuda mıydı, bu noktada Ülkücüler arasından da geniş bir destek buluyor muydu? Sinan Ateş’i sahiplenmenin büyüklüğü bu soruya evet diyor. Ülkücüler sıradan bir olay yaşanmadığının bilincinde, tepe yönetimlerine olan tepkilere bakıldığında bu görülüyor. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Siyasi bir cinayetle karşı karşıyayız. Uzun zamandır bir ilk. Cinayeti işleyen maşaların, tetikçilerin “Yok ayağına sıkacaktık” gibi zırvaları salt kendilerini kurtarmak içindir. Bir profesyonel katil kendisine verilen görevi tam olarak icra eder. Korkutmak ile öldürmek arasında ince bir çizgi yoktur. Öldürme siparişi yerine getirilmiştir. İktidar cinayeti sipariş verenleri biliyordur dedik. Siyasi sonuçlar şimdi ön plana çıkıyor. Eğer küçük ortak içinde bazılarının burada parmağını görüyorsa ve biliyorsa onun üzerinde kontrolü de ele geçiriyor demektir. İktidarın refleksi hızlı oldu. Başsağlığı mesajlarının yanı sıra, yakalayacağız, sonuna kadar gideceğiz mesajları da sökün etti. Bu aynı zamanda ortağına siyasi bir mesaj da içeriyor olsa gerek. Erdoğan iktidarının sürmesinde kilit rolde olan MHP ile AKP arasında yeni bir ilişkiler dönemi arka planda gündeme geliyor sanki. İktidar ortağı eğer AKP karşısında bağımsız olmak istiyorsa, cinayet konusunda partisi içinde bir şekilde parmağı olanlar varsa, onları açığa çıkarmalı ve temizlemeli. Bu da Ülkücü gençlik açısından önemli. İçlerinden sivrilen veya gelecek hayalleri olan biri bir şekilde vahşice öldürülmesinin, hepsi için derin hayal kırıklığı yaratması doğal bir tepkidir. Gördüğümüz kadar ruhen bir kopma-uzaklaşma yaşanmaktadır. Bıyık kesmelere kadar uzanan. Bu tepki seçimlerde iktidar ortaklarından anlamlı bir oy kaymasına neden olur mu, bilmiyoruz. Olursa sürpriz yaratmaz. Oyların adresinin daha çok İYİ Parti olması beklenebilir. Tabii bunlar erken siyasi yorumlardır. Gelişmeleri izleyip göreceğiz.",https://www.cumhuriyet.com.tr/yazarlar/orhan-bursali/cinayet-ve-olasi-siyasi-etkileri-2020006
Orhan Bursalı,Altılı masa büyük travmaların tamir yeri mi?,16 Ocak 2023 Pazartesi,"Gelecek Partisi (GB) lideri Ahmet Davutoğlu altılı masada tartışılması gereken fakat henüz ele alındığına ilişkin bilgimizin olmadığı bir konuyu, TV ekranlarından dillendirince hiç tartışmasız en önemli polemik konusu oldu. Kaç gündür altılı masa ateş altında. Bir ateş topunu, dışarıdan bir vole ile masanın üzerine yerleştirdi. İktidar cenahı saldır babam saldır halinde. Sonradan tevil etmeye veya daha açıklayıcı davranmaya kalkıştıysa da söylediklerinde değişen bir şey olmadı. Konuşmasında Cumhurbaşkan yardımcısı oldu, bir bakanlık da aldı; bunlar otomatik, arkasından bakanlıklar paylaşımına el attı. Yetmedi Meclis’te grup kuracak sayıda milletvekili istedi: 20 adet! Kimden? CHP’den! En çok tartışılan, seçilecek başkanın yardımcılarının onayı (imzası ile!) ile hareket edebileceği, karar alabileceği, kararname imzalayabileceği. İstişareden bahsetmiyoruz, imzalı onay.. Eğer bu yapılmazsa Ahmet Bey kurulan hükümeti dağıtmasına ve Meclis’in yeni seçim kararı almasına kadar götürdü işi... Şimdilik anketlerde yüzde 1 etrafında dolanan “milli irade oyu” ile. Davutoğlu’nun bu açıklamalarına bakıldığında, kimileri “güç zehirlenmesine” maruz kaldığını bile söyleyebilir. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önce 20 milletvekili konusu, şüphesiz bu CHP’yi ilgilendirir, fakat bunu duyunca, Davutoğlu’nun bundan sonraki adımda CHP başkanlığını isteyeceğini düşündüm! Varsayımlar şöyle: Başkan adayı CHP’den gösterilecekse, CHP de bunun bedelini ödemeli! Kendisi? Altılı masa içinde muhafazakâr kanadı temsil ediyormuş. Şöyle bir çıkarsama mı yapsak: Türkiye’de toplum ağırlıklı muhafazakâr olduğuna göre, temsilcisi de GP ve başkanı Davutoğlu.. Ben mi yanlış çıkarsamalar yapıyorum yoksa Davutoğlu mu Kafdağı’nı aşıyor, bilemedim. Muhafazakâr kanat GB ise, İYİ Parti sosyal demokrat, CHP sosyalist (içinde muhafazakâr çok seçmen olmasına rağmen), hadi DEVA liberal, Saadet’i bir yere koyamadım..  Belki “aşırı muhazafakâr” mı diyeceğiz? Demokrat Parti de var.. Davutoğlu, henüz cumhurbaşkanı partili olamaz kuralı yürürlükteyken ve RTE Cumhurbaşkanlığı’nı devralmışken, zorunlu olarak AKP’nin parti başkanlığına getirilmişti Erdoğan tarafından. Neden Davutoğlu? Partinin eğilimi tabii ki, Cumhurbaşkanlığı’nı henüz devretmiş olan Abdullah Gül iken, RTE onu saf dışı bırakacaktı. Bir koltukta iki siyasetçi oturamaz (FETÖ lideri ile de temel anlaşmazlık buydu). Yetkisi az bir cumhurbaşkanı (RTE) tam yetkili bir başbakan (Gül) olamazdı. RTE’nin önünde, Başbakanlığı bile ortadan kaldıracak, iki gücü tek kişide (üstelik Meclis’i de sayarsanız üç gücü!) birleştirecek başkanlık sistemi değişikliği duruyordu. Davutoğlu, RTE’nin gücünü sorgulayınca, parti başkanlığını ve başbakanlığı bildiği gibi yapmaya kalkınca, önce parti başkanlığından tam dışlandı, sonra da tabii başbakanlıktan... Ve partide sıfır derecesine indi. O zaman bu yapılanı haksızlık olarak yazmıştım, hâlâ o görüşteyim! Davutoğlu o sırada AKP’den istifa etmeyi seçmedi. Keşke büyük bir çıkış yaparak ayrılabilseydi! Davutoğlu için bu aslında büyük bir siyasi travmadır. Hele Davutoğlu gibi, hem akademisyen hem Erdoğan’ın yanında hizmet ederek yükselmiş, Erdoğan’a Suriye ve Balkanlar gibi Osmanlı topraklarının tarihi bir miras olduğunu göstermiş ve buralarda politika inşa ettirmiş bir kişi için daha ağır bir travmadır. (Bu yanlış inşanın ceremesini tüm ülke çekiyor, ayrı mesele!) Şimdi bu geçmiş ile Davutoğlu’nun yazımın başında bahsettiğim büyük çıkışı arasında bir bağlantı kuracağım: Altılı masa bu bombardımandan sağ salim çıkar da seçimi kazanırlarsa, Davutoğlu’nun da siyasete muzaffer bir dönüşü olacak. Erdoğan’ı alt etmiş olacak. Travmaların tamiri böyle olabiliyor. Ama bunun için büyük bir geri dönüş olmalı, imza yetkili başkan yardımcılığı, bakanlıklar ve 20 milletvekili!... Hadi bakalım! Müjdat Gezen. Sana sesleniyorum! Önceki akşam 70 yıl jübilesi ne müthiş bir olaydı öyle! Arkadaşların, öğrencilerin, sevdiklerin, dostların.. tüm anlattıkları tam bir gerçek yaşamöykün olmuş. Kimse bu öyküyü böyle güzel yazamazdı. Baştan sona heyecanla seyrettikten sonra, yahu biz boşuna yaşamışız dedim kendime!...",https://www.cumhuriyet.com.tr/yazarlar/orhan-bursali/altili-masa-buyuk-travmalarin-tamir-yeri-mi-2021850
Orhan Bursalı,İktidarın mahkemelerinden sonra ‘doktorları’,03 Ocak 2023 Salı,"28 Şubat davasında rütbeleri haksızca, hukuk dışı, utanmazca sökülerek “er düzeyine” düşürülen ve hapishanede sağlığı hiçe sayılarak süründürülerek “öldürülen” emekli Korgeneral Vural Avar olayı başka bir yandaşlığı gündeme oturttu: Doktorlar... Dün Olaylar ve Görüşler sayfasında Osman İnci doktorluk ve bağlı oldukları Hipokrat yeminini anımsattı ve Ankara Şehir Hastahanesi’nde profesörlerin ve doçentlerin olduğu dokuz “hekim”den¹ oluşan kurulun sağlık raporunu “doktorluk” ve bağlı olduğu etik ve hukuk kuralları açısından değerlendirildi. Verdiği not şüphesiz ki sıfır. Heyet üyeleri görevlerini yapmamış. Ne Hipokrat yeminini ne de sağlık raporu verirken bağlayıcı gerekli koşulları dikkate almışlar. Sonuç olarak “bir sorun yok, hapishanede kalabilir” (Yani ölebilir!) raporu ile gönderdikleri hapishanede Korgeneral Avar bir ay içinde öldü. Doktorluklarını ve yeminlerini siyasete emanet etmişler. Hipokrat İyonyalı, MÖ 460 İstanköy doğumlu, yani Anadolulu, yani bizden. Zamanının en büyük, bugün de doktorluğun babası sayılan ve adına yemin edilen hekimi. Anadolu’nun kuzey illerini gezer, İstanköy adasına dönerek hekimliğini sürdürür. Anadolu’da bilim ile felsefe Hipokrat ile doruğa ulaşır. Ona göre tıbbın ilk kuralı “Primum non nocere” (Önce zarar verme!) ilkesi halen geçerli sayılır. Ön muhasebe programı Paraşüt ile siz de memnu niyetinizi artırın. e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hipokrat yemini ise öğrencilerince yazıldı, yani 2000 yıldır yaşıyor. Peki nasıl oluyor da tıbbı bitirirken ettikleri yemini unutabiliyorlar? Bu sorunun yanıtını psikiyatri, psikoloji, tıp etiği uzmanları versin. Ama toplumsal ve siyasal açıdan sorunun yanıtı açık: Doktorların bir kısmı siyasetin emir ve talimatları çerçevesinde hareket etmeye başladıklarından beri. Bu kendilerini meslekten çıkartan bir gelişmedir. Doktorlar hastalarına siyasal ve ideolojik vb. görüşleri doğrultusunda yaklaşırlarsa, bir de üstten siyasal talimatlara uyarlarsa meslek şirazesinden çıkıyor demektir. Hitler’in “soykırım doktorları”nı düşünün! Mesleğe siyaset bulaştığında varacağı yerin ne olabileceği konusunda geçmişe bakmak yeterlidir. Bizde siyasetin mesleği kirletmesinin tarihi yeni değil. Anımsadığım ilk önemli konu, Adli Tıp’ı ele geçirme çalışmalarıdır. Oralardan siyasetlerine, anlayışlarına uygun raporlar çıkartmaya, mesleği iğdiş etmeye başladılar. “Hapishane doktorluğu” bir meslek midir? 12 Mart sürecini yaşayan bir insan olarak, hapishanede darbecilerin emrinde doktor kılığında bir askeri “siyasal- ideolojik” alçak başımızın belasıydı. İdeolojik sapkınlığın, doktorluğu hızla Nazi doktorluğuna sürükleyebileceğini orada görmüştük. Doktorluğun tüm bu ve benzeri sapkınlıklardan arınmış olması gerekir. Hipokrat Yemini’nin özü budur. Bu yeminin köklerinin Anadolu’da atılmış olmasının ruh olarak önemi bizler için çok daha büyüktür! Korgeneral Avar cinayeti üzerine 28 Şubat’tan mahkûm aralarında 90 yaşına kadar olanlar bile var, acele sağlık kontrolünden geçirilmiş. 28 Şubat mahkûmiyetleri, birer siyasal hukuk cinayetleri sayılır. Adaleti kontrol altına aldıktan sonra içlerinden birilerine iktidar mahkemeleri kurduran siyasetin, aynı şekilde doktorluk mesleğinden de siyasete devşirmeler yaptığı çok açık ve seçik. ABD ve Kanada’da (belki başka ülkelerde de) insanlığın kazanımlarının ve varlığının en önemli iki alanı, tıp ve hukuk, çok sıkı eğitim kuralları altındadır. Liseyi bitirince doğrudan ne tıp ne de hukuk eğitimine başlayabilirsiniz. Önce başka bir üniversiteyi bitirmeniz kuraldır ve sonra bu iki alanda eğitime geçebilirsiniz. İyice adam olmanız, olgunlaşmanız, kişiliğinizi çok yönlü zenginleştirmeniz beklenir ve gerekir. Sonra hayatımızı belirleyen bu iki alanda uzmanlık yapabilirsiniz. Not: Dünkü yazımda Ankara’da Kılıçdaroğlu ile Baykal arasında gerçekleşen görüşmede “Deniz Bey bizzat kızı Aslı’yı milletvekili yapın demiş mi? Duyumuma göre evet” cümleme, görüşmede bulunan Levent Gök düzeltme yaptı: “Kesinlikle milletvekilliği adaylığı gündeme gelmedi” diye düzeltti. Görüşmeyi Kılıçdaroğlu mu talep etti soruma ise şu yanıtı verdi: “Hayır, kardeşinin ölümü üzerine Baykal başsağlığı için Kemal Bey ile görüşmek istedi. Kılıçdaroğlu, hastalığını bildiği için ‘Gelmesine gerek yok ben giderim’ dedi.” 1 www.cumhuriyet.com.tr/yazarlar/olaylar-ve-gorusler/tipta-etik-disilik-ve-vural-avarin-olumu-prof-dr-osman-inci-2017505",https://www.cumhuriyet.com.tr/yazarlar/orhan-bursali/iktidarin-mahkemelerinden-sonra-doktorlari-2017827
Orhan Bursalı,Çığırından çıkma hali Aynaya bakıp ‘hey napıyorsun’ diyen olur mu?,05 Ocak 2023 Perşembe,"İstanbul kentine, İstanbullulara, büyükşehir belediyesine ve tabii ki başkanı Ekrem İmamoğlu’na karşı, çığırından çıkmış bir saldırı halinde iktidar. Asla kimseye bugüne kadar verilmemiş ve verilmeyecek de olan ve bunu ilk söyleyen Soylu hakkında gel bakalım bile denmemiş olan “ahmak” cezası, Türkiye Cumhuriyeti ve tüm yurttaşlarının nasıl bir saldırı altında olduklarının ve ülkenin nasıl büyük bir tehdit altında yaşadığının belgesi.. Bu büyük tehdit, ülkenin yasasız ve anayasasız, keyfi yönetilmekte olmasından ileri geliyor. Devletin, ülkenin meşru kurum ve yasalarını gayri meşru kullanılmasıyla her şeyin yapılabileceği bir ülke derekesine düşürüldük. Korkmalı mıyız? Evet. Çünkü iktidar koltuğunda oturmayı sürdürme ve ülkenin tüm varlıklarını sömürme, her konuda karar verme ve ülkeyi sapkın ideoloji üzerinden günümüz gerçekleri dışına sürükleme iradesinin bu kadar güçlü olduğu bir yerde, evet korkmalıyız. Her şeyden önce ülke için! Dün Ekrem Bey’in bir kez daha, aynı kişinin “terör” suçlamalarına verdiği belgesel yanıtlar, ülkenin düştüğü boşluğun derinliğini korkunçluğunu göstermesi bakımından ürkütücüdür. Her şey İmamoğlu’nu tasfiye ve İstanbul’a el koymaya doğru hızla ve arsızca koşulduğunu gösteriyor. İç güvenliğin sağlanması açısından en önemli kişi, davranışları, suçlamaları ile büyük bir iç güvenlik tehdidi yaratmaktadır. Tabii arkasındaki Saray’ın git gidebildiğin kadar, görevini tamamla desteği olmasa bunu yapamazdı. CHP, İmamoğlu ve muhalefetin bu hukuksuzluklara, keyfiliğe seyirci kalmayacağını, milletle birlikte hareket edeceğini açıklaması, iktidarın seçimleri sürüklemek istediği atmosfer hakkında da yeterli kanaat uyandırıyor. Ülkemiz hiç hak etmediği bir eğik düzlemde hızla aşağılara kayıyor... Ne yazık ki bu iktidara, hey ne yapıyorsun diyecek ve meşruluğa çağıracak tek bir yapı da bulunmuyor. Millet, sadece millet! Bir de Saray’ın ayna karşısına geçerek “hey ne yapıyorsun!” diye bağırmasının dışında... Not: Pazartesi günkü Baykallar meselesi, AKP’ye geçiş mi? başlıklı yazımda şu cümlem vardı: “CHP’den ayrılıp düşman kesilenlerin açıklamalarına baktım, Deniz Bey üst üste ricalar olunca Kılıçdaroğlu’nu kabul etmiş!” Yılmaz Ateş aradı, konuştuk, bu konuda isim geçirmemiştim. “Bu düşman suçlamasını reddediyorum, sadece eleştiriyorum” dedi. Ben de “Peki bu düşman sözcüğü haddini maksadı aşmış olabilir, düzeltiyorum” dedim. Bu arada “Akılsızlık Çemberi” programından önüme gelen bir videoya baktım. (www.facebook.com/watch/?v=1131193207591420) Kılıçdaroğlu-Baykal görüşmesinin nasıl gerçekleştiği konusunda dile getirilenlerin de gerçeklikle bağdaşmadığını gördüm... İktidarın ekranı neyi nasıl yapacağını çok iyi biliyor.",https://www.cumhuriyet.com.tr/yazarlar/orhan-bursali/cigirindan-cikma-hali-aynaya-bakip-hey-napiyorsun-diyen-olur-mu-2018524
Orhan Bursalı,"Baykallar meselesi, AKP’ye geçiş mi?",02 Ocak 2023 Pazartesi,"Deniz Baykal’ın kızı Aslı Baykal’ın, AKP Antalya milletvekili listesinde birinci sırada aday gösterilmek için parti yetkililerine haber gönderdiğini duydum. Ama pek kabul görmemiş bu öneri. Ama durun bakalım, AKP burada bir yarar görürse birinci sıra değil ama seçilebilecek bir sıra önerebilir. Bilmiyoruz. Aslı Baykal buna zemin hazırladı biliyoruz. CHP’de üyeymiş, istifa etti. CHP’yi ağır suçlayarak.. Arkasından “yerli ve milli”, yani AKP’nin sloganın yanında olduğunu açıkladı.. CHP ve Türkiye’de siyasete “ağır damgalar vurmuş büyük bir politikacının kızı” olarak böyle sıradan bir profesörlükle hayatını sürdürecek değil tabii ki! Parti de kurar, milyonları peşine takar, olmadı AKP’ye de girer milletvekili olur. Evet milletvekili olmak bir geleneği sürdürmek açısından önemli. Şanssız bir inmeye uğradı ama ciddi bir tedavi ile sevindirici bir olay oldu ve kısıtlamaları olsa da hayata döndü. Sağlıklı uzun ömür dileriz. Fakat bu kısıtlı yaşamı belliyken neden milletvekili oldu? Kılıçdaroğlu mu “partinin birlik ve bütünlüğü” için Baykal’ı seçilecek listeye koydu? Düne kadar böyle kabul ediyorduk ama dün öğrendiklerim hiç de öyle olmadığını gösteriyor. CHP’ye önemli hizmetler bulunan güvenilir bir politikacı ve devlet adamı “Baykal, Kılıçdaroğlu’nu hastaneye çağırdı. Kemal Bey odasına girer girmez Baykal’ın ‘Milletvekili olmak istiyorum’ sözleriyle karşılaşmış. Olay böyle.” Hatta anımsarsınız, Baykal’ın en yaşlı milletvekili olması nedeniyle Meclis’i açması ve başkanlık yapması bile tartışılmıştı. Baykal ailesi de bunu istemiş. Aile derken, Deniz Bey üzerinde kontrolü elinde tutan Aslı Hanım’dan bahsediyoruz. Buna durumu izin vermeyeceği için kabul görmedi tabii bu öneri. Milletvekili yemininde zorlandığını izledik. Durum şu, kulaklıktan kendisine yemin metni cümle cümle söylenmiş. Kimin söylediği de biliniyor. Üç gün önce Kılıçdaroğlu’nu Deniz Baykal’ın evinde gördük. Levent Gök ile birlikte. CHP’den ayrılıp düşman kesilenlerin açıklamalarına baktım. Deniz Bey üst üste ricalar olunca Kılıçdaroğlu’nu kabul etmiş! Öyle mi? CHP’ye düşmanlıkta sınır tanımadıkları için iktidar yandaşlarına, gazete ve ekranlarına bol malzeme vermenin dışında, bu dedikodunun aslı ne olabilir? Büyük olasılıkla aileden bu seçimlerde yine bir milletvekilinin Antalya’dan listeye konulması arzusu arka planda olduğu duyumunu aldım. Kılıçdaroğlu mu ziyaret etmek istemiş veya Baykal’dan çağrı mı almış?! Üçüncü bir kişiye doğrulatamadım ama ikinci olasılık ağırlık basıyor. Ve bu kez de arka planda Aslı Hanım’ın CHP’den adaylığı için üstelik liste başlığı söz konusu olmuş mu? Gerekçe var: Böylece Aslı Hanım’ın ortalığı karıştırmasının önüne geçilebilir düşüncesi. Deniz Bey bizzat onu milletvekili yapın demiş mi? Duyumuma göre evet. Antalya CHP karşı. Aslı Baykal’ın CHP’de karşılığı koca bir sıfır. Ama görünen o ki politik hırsı arşı âlâda Fakat bütün bu girişimleri politika hayatını başlamadan bitirmiş gözüküyor. AKP onu alıp CHP’ye karşı kullanmaktan bir yarar çıkarır mı, bilmiyorum. Pek de öyle gözükmüyor.",https://www.cumhuriyet.com.tr/yazarlar/orhan-bursali/baykallar-meselesi-akpye-gecis-mi-2017515
Orhan Bursalı,Anayasanın ilk maddesi: Kimse aç bırakılamaz,09 Ocak 2023 Pazartesi,"Doğan Kuban Hoca’nın 23 Eylül 2016 tarihli yazısı Herkese Bilim Teknoloji dergisinde (Sayı 26) kapak olmuştu. Geçenlerde açlıktan ölen bir çocuk, ülkemizdeki açlığın fotoğrafı gibiydi. Bunlar nüfusun yüzde kaçı? Açlıktan birden değil de yavaş yavaş ölenler? Dört kişilik bir ailenin açlık sınırı aralık ayında Türk-İş tarafından 8.130 TL olarak açıklanmıştı. Asgari ücrete zam, tam açlık sınırında yapıldı. Bir de yoksulluk sınırı var: Dört kişilik aile için hesaplanan 20.485 TL! Nüfusun yüzde kaçının evine 20.000 TL giriyor? Asgari insan gibi yaşamanın ölçüsü! Buna göre orta sınıfın nasıl da hızla yoksulluk sınırına doğru kaydığını görüyoruz. Ülkemizde çocuk işçi sayısı hızla arttı: TÜİK’e göre sayıları 720 bin. Bunların yüzde 34’ü okulu bıraktı. OECD ülkeleri içinde yoksulluk içinde yaşayan çocuk oranı en yüksek Türkiye’de: Yüzde 22.7 Çeşitli araştırmalara göre, Türkiye’de 16 milyon insan aç, 50 milyon insan da yoksul. Kuban Hoca 2016’da dünyadaki 1 milyar insanın aç bırakılmasından yola çıkıyordu ve bize de bir öneride bulunuyordu: Anayasa’nın 1. maddesi “Kimse aç bırakılamaz!” olsun. Okuyalım: “Her gün daha zengin olmak için yollar arayan sözde insanlığın, bir milyar insanın aç bırakılmasını günümüzde kabul etmemeliyiz. Bunu gösteriş, reklam, politik propaganda olarak yapmak da insan haysiyetine yakışmıyor. Gerçi insanlarda haysiyet sorunu da açlık gibi, yaygın bir özellik haline geldi. Ama yine de önce açlıktan başlayalım. Belki o vesile ile haysiyet, namus, hoşgörü, acıma gibi tarihi, insani ve dini değerler yeniden değer kazanır. Bunun, kapitalist dünyada, kolay bir savaş olmayacağını biliyoruz. Fakat biz bunu başaran ilk ülke olabiliriz. İnsanlığın en utanç verici görüntüsü açlıktır. Zengin, fakir bütün ülkelerde insanların bir bölümü zenginlik içinde yüzerken, kentlerde yapılar, otomobiller birbirleriyle yarışırken, kulübelerinde, çadırlarında, dağlarda, çöllerde yaşayan tek bir insanın gününü aç geçirmesi uygarlığın, bilginin, teknolojinin ve sözde Tanrı’ya inancın ham ve aldatıcı söylemler olduğunu gösteriyor. Dünyanın zengin insanları gökdelen dikmek, silah üretmek, savaş oyunları ile hemcinslerini öldürmek gibi etkinliklerle uğraşır ve bu bağlamda dünyayı palavra ile doldururken aç kalanlara kaygısız kalıyor. ‘Ekonomist’ler büyük kuramlar üretiyor. Ama açların sayısı artıyor. Aç insanları düşünerek kanı donan belki kimse yoktur. Biz insan ve ölümü doğal fenomen olarak görmeğe alıştırılmış canavar bir soyun üyeleriz. Oysa hiçbir dinde ‘Hemcinslerinizi aç bırakabilirsiniz’ demiyor. Her ülkede açların yemeklerini çalan örgütlü insanlar var. Bu da devlet. O zaman devletin görevini yanlış ya da eksik tanımlıyoruz. Devletin birinci ödevi toplumun tümünü doyurmaktır. Böyle bir anayasa hiçbir uygar ülkede yok. Her anayasada devletin ilk görevi toplumun güvenliğini sağlamakla başlıyor. Neden? Çünkü anayasalar insanın yaşamını sağlamak amaçlı değil, aşiret reislerinin, derebeylerinin, sultanların ve yakın çevrelerinin güvenliğini korumak için tasarlanmışlar. Gelişme aşamasında hak ve özgürlük gibi kavramlar eklenmiş, yaşama hakkı ve yaşatma görevi arasına ‘aç bırakmamak’ yeterince açık olarak konmamış. Biz yaralı her canlıya, hayvan hatta bitki ve çiçeğe, acıyarak ve üzülerek bakabilen duyarlı yaratıklarız. Bu her insanda biraz vardır. İnsan demeğe layık olanlarda, diyelim. Fakat tıp biliminden öğrendiğimize göre, acıma hissi olmayan psikopatlar da var. Fakat insanlığın çoğunluğunun, uygarlıktan söz ettiği bir çağda açlık kabul edilemez bir ‘aberration’, toplum bilincinin yoldan çıkmasıdır. Türkiye gıda savurganları arasında dünyanın önde gelen ülkelerinin en önünde. (Scientific American, Ağustos, 2016 sayısı). Onun için Açlık Savaşı belki de en kolay kazanılacak savaş. Sömürgen olarak yaşayan politik sınıf, politikayı sömürü aracı olarak kullanmaktan uzaklaşmalı. İçi boşalmış ideolojilerden kaynaklanan sosyal ve ekonomik nedenlerle gerçekleşemeyen doğal bir insan hakkı var. Ya da bu çağda olmalı: Aç kalmamak. Türkiye’nin açlarının tümünü doyurmağa üretimi yetişir. Türkiye’deki üretimin hesaplanan bir yüzdesinin, kimsenin aç kalmayacak şekilde, anayasanın ilk maddesi olarak açlığın yok edilmesine harcanmalı. Bunu her ülkeden önce neden başarmayalım?”",https://www.cumhuriyet.com.tr/yazarlar/orhan-bursali/anayasanin-ilk-maddesi-kimse-ac-birakilamaz-2019697
Orhan Bursalı,"Çok gerçekçi bir bilim raporu, feci durumumuz üzerine",08 Ocak 2023 Pazar,"Pazar günlerini bilim konularına ayıracağım dedim ya, önüme gelen bir rapor, ekonomi ve toplum açısından ülkenin bilim gücünün nasıl yerlerde süründüğünü belgeliyordu, bana hiç yabancı değil, ama bunu konu edineceğim. Bilime politika açısından bakacağım. Bilimsel yaratıcılığı “askeri teknolojide yeni silahlar üretimi” ile sınırlar ve ekonominin bütününe yayamazsanız, ekonominizi batmaktan kurtaramazsınız. Ekonomi=askeri teknoloji değildir, evet bir parçasıdır, dahası azıdır, askeri ihtiyaçlarınızı sürekli dış alımdan elinizi kısmen rahatlatır. Bu konuda bir ara not: İktidar savunmada bağımsızlığımız yüzde 70’lere vardı diye gerçek olmayan bilgiler paylaşıyor. Peki Rusya’dan alınan S-400 sistemine ödenen 2.5 milyar doları hesaba katıyor musunuz? Ya alınan, alınacak yenilenen savaş uçaklarına ödenen-ödenecek milyarlarca dolar hesabın içinde mi? Hayır. Bu şimdilik burada dursun. Teknoloji-ekonomi arasındaki ilişki çok zayıf. Gelişmiş teknoloji-yüksek teknolojide dışa bağımlıyız. Tüketimde teknolojiyi neredeyse tamamen dışarıdan alıyoruz. Birkaç ara eleman-kablo ihtiyacı için piyasayı araştırdım. Her türlü bağlantı kablosu dışarıdan, çoğu Çin malı. Bilgisayar-iletişim sektöründe her şey dışarıdan.. Yerli kılıklılar da bazı yazılımlar dışında montaj. Yazılım üzerine başarılı yerli örnekler var. Ama fiziksel malzeme üretimi konusunda acaba yılda kaç milyar dolar dışa ödüyoruz? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Konu teknolojiden açılmışken: Söze girdiğim “bilim raporu” CHP Bilim Platformu’nca hazırlandı. Yüksek teknoloji diye kodlanan mal ve hizmet satışının dış satımdaki payı yüzde 3 ile sınırlı gidiyor, yıllardır böyle. 2022 Ocak-Ekim arası dış satımdaki payı yüzde 2.9 (5.7 mia dolar). İçinde askeri teknolojiler de vardır. Yüzde 2.9’un dağılımını bilsek iyi olur! Bu oran, AB’nin yüksek teknoloji toplam ihracatının yüzde 1’i! 2007-2021 arası yüksek teknoloji ihracatında artış yüzde 1! Şimdi Müfit Akyos’un Herkese Bilim Teknoloji dergisindeki (sayı 351) yazısında paylaştığı, ekonominin şu yapısına bakın: İhracatın ana yapısını düşük-orta düşük teknolojilere dayalı üretimler oluşturuyor. İkisinin toplamı yüzde 64. Yani emek yoğun. 20 yıldır bu ana tablo değişmedi. Dikkatinizi satın aldıklarımıza çekeyim: Yüksek teknoloji ürün ihtiyacımız düşük (9.7), demek ki sanayi kendisini buna uyarlamakta istekli değil. Ayrıca orana aldanmayın, buna ödediğimiz milyar dolarlar çok yüksektir, belki de orta-düşük teknolojilerin ithalatına ödediğimiz para kadardır?! Ve hâlâ orta-düşük teknoloji ürünlerine talep çok yüksek ülkemizde, sattığımızdan daha fazlasını alıyoruz! Türkiye düşük nitelikte mal cenneti! Buradan bir politik sonuç çıkarırsak: İktidar bu tabloyu değiştirmedi! Bu nedenle, ihracattaki artış da düşük emeğe dayanıyor. Emek ücreti baskılanacak ki dış satım ürün fiyatları ucuz-rekabetçi olsun! Milli gelirde emeğin payının yüzde 33’lerden yüzde 25’e düşmesi de bundan! Büyük emek sömürüsü, enflasyon karşısında durmadan ütülen bir millet! Bu durumu bilmeden üretilecek tartışılacak tüm politikaların özü doğru değildir. Ekranlarda köşelerde boşa çene çalınıyor. Önceki gün Kılıçdaroğlu İstanbul’da “Dijital Emek ve Emek 4.0 Çalıştayı”nda “yüksek yetenek inşası” konusunda önemli saptamalar yaptı: - “İngiltere’ye son ziyaretimde; üniversitedeki rektör hocamız şunu söyledi. ‘İki şey arıyoruz. Dünyanın en zeki insanlarını İngiltere’ye nasıl getireceğiz, bu insanların keşfettikleri ürünü elle tutulur metaya dönüştürmek için parayı nerede bulacağız?’ Dünya artık bunun peşinde. İngiltere, dünyanın en önemli 20 üniversitesinden mezun olan herkesi vatandaşlığa alıyor. Bizde ise 400 bin dolarla otomatik vatandaş olabiliyorsun...” - Gelişmiş bütün ülkeler; sıfır maliyetle en değerli, genç evlatlarımızı kendi ülkelerine alıyor. Doktorundan, mühendisine kadar... Siyaset görmüyor mu bunu? - Türkiye kökenli, Alman vatandaşı. Covid-19 aşısını buldu. Alman ekonomisine yaptıkları katkı, 140 milyar doların üzerinde. İki kişi... İşte yüksek yetenek inşası dediğimiz bu. - Çin ile Amerika arasındaki kavga aslında, yüksek yetenek inşası kavgasıdır. Çin, en zeki çocuklarını Amerika’nın üniversitelerine gönderdi, yetiştirdi; Çin’e geldiler. Huawei gibi bir devi yarattılar. Uzay sanayisini büyüttüler. Biz neresindeyiz? *** Kılıçdaroğlu meselenin özünü biliyor. Bu nedenle “bilime yolculuk” yaptı. Kendisinin ayrıca çok iyi bir Herkese Bilim Teknoloji dergisinin okuru olduğunu da burada belirteyim.. Politik bilime geri döneceğim, yazmakla bitmez konu. Hele üniversiteler.. Boğaziçi’nde işlenen bilim cinayetleri!",https://www.cumhuriyet.com.tr/yazarlar/orhan-bursali/cok-gercekci-bir-bilim-raporu-feci-durumumuz-uzerine-2019443
Orhan Bursalı,"2. yüzyıl ülküsü için tek birleşik parti gibi: Parti çıkarı değil, ülke çıkarı",12 Ocak 2023 Perşembe,"En az 10 yıl, bana göre 20 yıl, 6’lı masa bileşenleri tek bir  parti gibi hareket etmeliler. Şu aşamada hemen hemen CHP dışındaki partiler parti çıkarlarını ön plana alan politikalar peşindeler. En azından 6’lı masadan en kazançlı çıkış arayışları görülüyor. İYİ Parti’yi bunun dışında tutmuyorum. Bir Saadet bu konuda suskun gibi. 6’lı masa bileşenleri doğrusu tek tek beni pek de ilgilendirmiyor. Cumhuriyetin ve ülkenin yıkılan, yıkılmakta olan temellerini onarmak birinci derecede önemli. AKP’nin 20 yılı, ülkemizin hemen hemen tüm sorunlarını katbekat ağırlaştırdı. Altından zor kalkılacak duruma getirdi. Ekonomi başta olmak üzere, eğitim, üniversiteler, bilim, dış politika, yoksulluk, eşitsizlik, nüfus artışı, yabancı istilası... Yargıda taşların yerine oturtulması, demokrasi, insan hak ve özgürlükleri, basın özgürlüğü, tek adam yönetimi, demokrasi yönetim-yargı/ hukuk dengesinin inşası... Rüşvet ve yolsuzluğu gerektirmeyecek adil bir sistem, şeffaflık... Liyakat... Türkiyenin ikinci yüzyıla adımını tüm bunları gerçekleştirmek için atmalıdır. Birbirini yiyen, parçalanmış bir siyasal yapının, iktidar olduktan sonra bu hedeflere kilitlenmesini beklemek ne kadar olasıdır? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Parti, “kısım”, “parça” demektir. Bütünün parçası. Yani milletin bir kısmı. Oysa, ikinci yüzyıl, yukarıda gerçekleştirilmesi zorunlu temel sorunları dikkate alırsak bir devrimsel süreci gerektirmektedir. Bu süreci, “parça” değil, “bütün” tamamlayabilir, gerçekleştirebilir. Bu çok partili sistemi reddetmek değildir. Ama 10 parçalı veya 6 parçalı “parti”li siyasal sistem de ne kaderdir ne dokunulmazdır ne de kutsaldır. İkinci yüzyılın bir ideali olmalıdır. Bir ülküsü olmalıdır. Bir bayrak altında, yeni bir Türkiye gerçekleştirilmelidir. Bu görüşümü açtığım kalabalıklardan bir itiraz gelmemektedir. Çünkü tehlike büyük. Millet parti değil, ülkeyi düşünüyor.. Birleşik güç, umutsuzlukları yerle bir eder. Bir 5 yıl daha tek adamın yapacağı tahribat, altından daha zor kalkılacak bir Türkiye’yi net çağrıştırıyor. Seçimin kaybedilmesi her ne kadar bir “son” olacağı konusundaki görüşlere katılmasam da (Türkiye, tek adamdan da yerine hazırladığı damatlardan da çok büyüktür) ve bir daha seçilme olasılığının bugünkü koşullarda düşük olduğunu görsem de düşük bir olasılığın bile gerçekleşme olasılığı korkutucudur.. 6’lı masanın tümü (ve 2. yüzyıl idealine, ülküsüne soldan yeni katılımlar) bu olasılığı tamamen bertaraf edecek bir “Birleşik Cephe” veya “Birleşik Parti” görünümü, milletin önüne koyacakları uzun vadeli büyük bir ideal, kısa sürede ülkenin ayağa kalkmasını gerçekleştirebilir. Yeni bir ruh... Yeni bir politik anlayış... Kişisel ve partisel çıkarları bir kenara itmek.. Tek vücut olarak ülkemizi yeniden gerçekleştirmek.. Ülke için, Türkiye için... Bu mümkün olabilir mi?",https://www.cumhuriyet.com.tr/yazarlar/orhan-bursali/2-yuzyil-ulkusu-icin-tek-birlesik-parti-gibi-parti-cikari-degil-ulke-cikari-2020716
Orhan Bursalı,Bugün bilim günü: Hadi Kuzey Kutbu’na!,25 Aralık 2022 Pazar,"Sordum, haftanın dört gününden birini bilim konularına ayırma önerim geniş destek buldu. Siyasete bilimsel bakış ve analizle yaklaşırken, bir günü doğrudan bilime ayırmak, köşenin isim hakkını teslim etmek olacak. Önce “Neler oluyor”a bakacağım bu yazıda. Dünya kapsamlı dönüşümden geçiyor. İlki, yerküre açısından baktığımızda, muazzam bir iklim değişimi süreci içindeyiz. Her yıl çok daha farklı, derin ve yarının işaretleriyle dolu olaylar yaşayacağız. Kehanetten tabii ki bahsetmiyorum. Arktik-Antarktika buzullarının sanıldığından 10 kat, 100 kat, 1000 kat daha hızlı erimesi, atmosferi, okyanusu, dünyayı; bildiğimiz olaylar olmaktan hızla çıkarıyor. Geçen gün önüme düşen habere baktım, neler olabileceği konusunda. Herkesin gözünü faltaşı gibi açacak ve gelecekte nelerin olabileceğini gözümüze sokan bir saptama ile karşılaştım. Kuzey Kutup Bölgesi bir zamanlar, mastodonların cirit attığı, yeşilliklerin büyük huş ağaçlarının kavakların yaşadığı, tavşanların koşuşturduğu yaşanılır bir bölgeydi. Antik zamanların eko sisteminden bahsediyoruz. Tabii nereden biliyoruz bunu? Bugün buzullarını giderek kaybetmekte olan Grönland’ın donmuş topraklarında bulunan en eski DNA parçalarının analizinden... Artık biliyoruz ki DNA her şey! Bana DNA’nı söyle, kimlerden olduğunu söyleyeyim! Harika Bir Haber Türkiye’nin En Geniş Kapsamlı İşitme Cihazları Best Hearing Aids Şu soruyu sorayım: Kuzey Kutup Bölgelerinde yaşayan kutup ayıları, fok balıkları vb. belki de kutbun cennetlik zamanından, koşullara uyum sağlayarak günümüze kalan canlılardır. Dahası, buzulların altında saptanan çeşitli bakteriler bile! Yerküre hiçbir zaman durağan değildi, olmadı ve olmayacak. Kendi döngüleri var, milyon yıllık, 250 milyon yıllık, yaşayan bir gezegen: Gaia yani.. Gaia’nın mitolojik öyküsünden bahsetmiyorum. Yerküre’nin canlısı ve cansızı ile bütüncül sistemiyle birbirini etkileyerek yaşayan ve durmadan değişmeye açık yapısından, özelliğinden söz ediyorum. Bu bir şüphesiz ki hipotez, fakat çok taraftarı var. Buna yakınım. Her şeyin değişkenliği, evrimsel özelliği salt canlılara özgü değil. Yerküre de bunun bir parçası. Şimdi yaşadığımız iklimsel değişimin, yerkürenin kendi doğal çevrimi ve evrimi dışında, insan müdahalesi sonucu olduğu konusunda bilim fikir birliği içinde: Hoş geldin antroposen çağı, diyoruz! Yani insanoğlunun ekonomik-yaşam biçimiyle, ekonomik büyümesiyle, fosil yakıtların vb. atmosfere saldığı sera gazlarıyla ortaya çıkan büyük iklimsel vb. dönüşüm! Sıcaklık artışı önemli bir gösterge.. Bu artışı artı 1.5, en çok 2 derece ile sınırlandırma çalışmaları yapılıyor. Toplantı üzerine toplantılar yapıyor Birleşmiş Milletler’in kurulları, ülkeler toplanıyor, büyük çoğunluğu “He he” diyor. Ama değişen bir şey yok. Şu anki ekonomik çıkarların esiriyiz toplu olarak. Yapacak bir şey yok, bu çıkarlar; yerküreyi, tüm canlıları boğacak, çıkar mıkar kalmayacak, uyum sağlayanalar yaşamlarını yeni bir düzeyde sürdürecekler. NASA, Yerküre’ye çarparak belki de yeni bir büyük yok oluşa neden olabilecek göktaşlarına karşı önlem alıyor, DART projesiyle bir göktaşını vurmayı başarıyor. Ama siyaset iklim değişimi karşısında zavallı durumda! Düşünüyorum da bizim nesil çok şey yaşadı, doğrusu üçüncü dünya savaşını görmesek de olur, ama bir eksik büyük iklim değişimiydi, eğer şu önümüzdeki kısa süreç içinde büyük iklimsel devrilmeler olursa, bunu da yaşayacağız. Birden kendimi, dünyanın sonunda kurulan devasa lokantada yer ayırtmış ve büyük çöküşü izliyor halde mi bulacağım! Douglas Adams’ın (kaybettik ne yazık ki!) Otostopçunun Galaktik Rehberi bilimkurgu serisindeki gibi! Bu yazı burada biter. Planımda çok şey vardı daha ama yazıya oturunca plan falan kalmıyor. İyi pazarlar!",https://www.cumhuriyet.com.tr/yazarlar/orhan-bursali/bugun-bilim-gunu-hadi-kuzey-kutbuna-2015099
Orhan Bursalı,Değişen ‘vites’ gelen ile kaos ve büyük çöküş,06 Aralık 2022 Salı,"Dünkü yazıma bakmalısınız önce. Acemoğlu ekonominin büyüme dinamiklerini inceleyerek 2006’dan sonra, yatırımların yarısının inşaata akıtılarak, ekonominin verimlilik ve üretkenliğini yitirdiğini, inşaatın yolsuzluk demek olduğunu belirtmişti. İnşaat konusunu biz de hep yazıp çizdik. Tam da o yıldan itibaren bakın Türkiye nasıl büyük bir kargaşaya sürüklendi: - 2007 Ergenekon uyduruk davasının açılarak, orduya adeta savaş açıldığı yılın başlangıcıdır. Ülke çapında kargaşa başladı. AKP bunu yaparken ülkeye akan uluslararası milyarlara güvendi, ekonominin tıkırında gittiğini ve gideceğini sandı. - Hemen arkasından Balyoz uydurukluğu, kahpeliği piyasaya sürüldü. Ordudan atılması planlanan, FETÖ’cü olmayan yüzlerce çok iyi nitelikli subay ortalama beş yıl Silivri’de hak ve özgürlüklerinden edildi ve ordudan atıldı. - İktidar ülkeyi büyük bir kargaşaya sürükledi. Bu korku iklimi tüm ülkeye yayıldı. - 2008’den itibaren medyaya karşı büyük operasyon başladı. Öncelikle Doğan Medya’nın defterinin dürülmesi, giderek medyanın AKP’leştirilmesi dönemi başladı. Basın, ifade, düşünce özgürlüklerine zincir vurulduğu döneme girdik. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - 2010’da anayasa değişikliği referandumu ile özellikle yargı tamamen “alnı secdeye değen” FETÖ’cülere teslim edildi. Artık bağımsız ve özerk bir yargıdan söz edilemeyeceği, majestelerinin yargısının başlayacağı döneme girdik.. - Bu arada iki yol arkadaşı FETÖ ile AKP birbirine girdi. Ülkeyi kim yönetecekti, Erdoğan mı yoksa Fethullah Gülen ve adamları mı.. - 2012’de FETÖ terör örgütü, AKP’nin kendisine verdiği yargıyı da kullanarak MİT üzerinden iktidara operasyon düzenledi. Ülkede güvensizlik karamsarlık son derece arttı ve gelecek karanlıklara büründü. - 2013 sonunda FETÖ, iktidarın tüm yolsuzluklarını, rüşvetlerini deşifre ettiği operasyonla ülkeyi sarstı. Tepede milyonlarca doların nasıl saklanacağı konuşmalarını dinledik milletçe. 4 bakan devrildi ama babalara bir şey olmadı. - Bu dönemin sonu FETÖ’nün ülkede darbe girişimiyle sonuçlandı. - İktidar ülkeyi son derece kamplaştırdı, birbirinden nefret eden düşman cepheleri oluştu. - 2015 Haziran seçimleriyle kasım seçimleri arasında ülkeye terör kâbusları yaşatıldı. - Tek adam anayasası dayatıldı vb.. Tüm bunlar yaşanırken ülke ekonomik olarak çöküşe gidiyordu. İnşaat ülkeye egemen oldu, inşaat ile birlikte yolsuzluklar Türkiye tarihinde görülmemiş noktalara tırmandı. Medya ve düşünce ve ifade özgürlüklerinin giderek mezara gömülmesi, ülkede özellikle yapılan yolsuzlukların gizlenmesi ve AKP’nin sürekli iktidarı için milletin gerçekleri öğrenme olanaklarını sınırlandırma amacını taşıdığı açık seçik. Tüm bunlar tek kişinin otorite rejimini güçlendirdi. Yargı iki dudağın arasında, açılan yüzbinlerce dava.. keyfi tutuklamalar.. Tüm bunlar ekonominin de çok yönlü çöküşüne paralel gelişti. Geleceğini ülke dışında arayanlar. Bir yıl içinde bilgisayar yazılımdan 60 bin kişinin ülke dışına transferi.. Binleri aşan doktorların gidişi. Umutsuz bir gençlik, yoksullaştırılmış milyonlar... Zenginleştirilmiş milyarderleştirilmiş bir AKP sınıfı ve şirketleri. Eğitim niteliğinin çöpe dönüşmesi.. üniversitelerin AKP’nin düşük düzeyli adamlarının elinde zavallılaştırılması. İktidar, orada kaldığı sürece götüreceği mala bakıyor İktidar Türkiye’nin geleceğini çaldı. Geride hiçbir şey bırakmamacasına...",https://www.cumhuriyet.com.tr/yazarlar/orhan-bursali/degisen-vites-gelen-ile-kaos-ve-buyuk-cokus-2009268
Orhan Bursalı,CHP 2. yüzyıl kongresini dinlerken,04 Aralık 2022 Pazar,"Sonu, Kılıçdaroğlu’nun kapanış önemli konuşmasını ve Daron Bey’i dinlemeden yazı için çıkmak zorunda kaldığım CHP kongresiyle ilgili başka şeyler yazmalı tabii ki. Onları zaten sayfalarda okursunuz. Bir güç gösterisi yaptı CHP. İstanbul ve çevreden CHP’liler aktı. Partili liderlerin konuşmaları heyecanlıydı şüphesiz, bilimsel sonuçlardan siyasi sonuçlar ve anlaşılır sloganlar çıkarttılar. Bir heyecan hâkimdi salona. Şüphesiz ki yer yoktu. Kimisi, özellikle gazeteciler, bazı saf bilimsel konuşmalara yer olmalı mıydı diye söylendi. Kimisi bunu CHP’nin bilimle güç gösterisi olarak yorumladı. Fakat ekonomik durumla siyasi sonuçlarını ve bugünkü duruma yol açan iktidarın yönetim yanlışlıklarını veya halkın yoksullaştıran tercihlerini çok iyi bağdaştıran anlamlı konuşmalar da dinledik. Bugünkü gibi enflasyonla kalkınma politikasının aslında halkı yoksullaştırmaya, eşitsizliği tepe noktalara tırmandırmaya ve sorunları daha derinleştirmeye yaradığı net anlatıldı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kılıçdaroğlu’nun konuşmasında önemli vurgu, tek adam seçmeyeceğiz, bir kadro ve ülke için kenetlenmiş bir birlikte yürüyüşü seçeceğizi vurgulamasıydı. Burada kendini, aday gösterilse bile geri plana çeken bir politika söz konusuydu. Altılı masanın ortak yönetimini ön plana çıkardı. Ortaya koydukları vizyon umut vericiydi. Geleceğin Türkiyesi’nin nasıl bir temelde yükseleceğini dinledik. Bu bir programdır şüphesiz, ana başlıklarla, Kemal Bey’in dışında, hem Faik Öztrak hem Selin Sayek Böke hem Hacer Foggo CHP’nin seçim ve iktidar vaatlerini net anlattılar. Ana vurgular, zenginleşmeye ve zenginliğin paylaşılmasına, yoksulluğun kesinlikle yok edilmesine, annelere, kadınlara, çocukların eğitimine, aile destek paketlerine, ekonomiyi ileri teknolojilere dönüştürmeye verildiğini gördük. Endüstriyel devrim ve yeşil ekonomi ve gıda ve enerji güvenliği, özellikle ön plana çıktı. Ufuk Akçiğit’in sunumunda, piyasanın nasıl yanlışlıklıklar içinde bırakıldığını ve devletin büyük destek paralarının nasıl sonuç vermediğini ve har vurulup harman savurulduğunu dinledik. Bu benim için ayrı bir konu. Demokrasi ve hukukun üstünlüğü olmadan, hiçbir gelişme olmaz ülkede. Önemli olan bundan sonra, bu programı daha anlaşılır daha kısa bir dille ülke çapında yaymak ve tüm ülkeyi bir büyük kongre meydanına dönüştürmek. Bunu nasıl yaparlar örgütlerle bilmem. Sokağa, alanlara, evlere özellikle kadınlara ve gençlere yönelik büyük bir “aydınlatma”yı ülke çapında yaymak gerekir. Propagandanın, tanıtımın, çok yaygın olarak ülkeye hâkim olması gerekir. Kılıçdaroğlu rolünü büyütüyor, meydan okuyuculuğunun şiddetini artırıyor. Bakalım bu işin sonunu nasıl getirecekler... Dağa taşa konuşmalılar.. Şüphesiz iktidarın sahip olduğu büyük olanakları, devlet gücünü, yasaklayıcı ve yalan yayma karakterini hiç yabana atmamak gerekir.. Seçim süreci şiddetlenme aşamasına geçti.",https://www.cumhuriyet.com.tr/yazarlar/orhan-bursali/chp-2-yuzyil-kongresini-dinlerken-2008689
Orhan Bursalı,Ülke sırat köprüsünden geçmeye sürüldü,15 Aralık 2022 Perşembe,"Emir komuta zincirinin bulunduğu yerde vicdan da askıdadır; hukuk tabii ki. Gözü kara bir siyasetin güttüğü önemli bir dava olduğu için iki gün bu konuyu yazdım; adliyedeki aklı başında yargıçların karar ne olabilir düşüncelerinden çıkan sonuç, bir yargıcın kör gözüm parmağına, İmamoğlu’nu siyasi haklarından yoksun kılacak bir karar vermeye vicdanının elvermeyeceği yönündeydi. Demek ki böyle bir şey yokmuş. Yargıçlığın sıradanlığı üzerine kim bilir neler yazılır burada. Hukukun lafıgüzaftan ibaret olduğu konusunda da romanlar döşenebilir. HSK denen Cumhurbaşkanlığı kuruluşunun, İmamoğlu’nun önceki yargıcını gözü kara bir şekilde görevden aldıktan sonra, yerine 11 Eylül tarihli kararnamesiyle, teamüllere aykırı bir şekilde bu kişiyi 11. Asliye ceza hâkimi iken 7. Asliye Ceza Hâkimliğine atıyor. Teamüllere göre, o sırada adliyeye 30 kadar yeni yargıç atanmıştı ve bunlardan birini atamalıydı. Hayır HSK Cumhurbaşkanlığı kurumu seçmece davrandı. İktidar için olabilecek herhalde en iyisini seçti. Konuştuğum hâkimler vicdan aradı, ama karar gösterdi ki boşuna, böyle bir şey yoktu. Olmayan seçildi. Operasyonun bir parçası olarak.. Berlin’de Kılıçdaroğlu’nun buradaki ilişkilerini izlemek için bir grup gazeteci de yani bizler heyecanlı zamanlar yaşadık. CHP lideri programını iptal etti ve geri döndü. Tabii herkes sorguladı, buna değinmeliyim. Mahkemenin böyle bir karar verme olasılığı varken Kemal Bey niye Berlin programını ertelemedi? Şüphesiz hemen geri dönme seçeneği de düşünüldü. Bu da siyaset sahnesinin bir parçasıdır. Kemal Bey’in uçağa binmek için otelden ayrılırken bu kadar kızgın ve hiddet içinde yüz ifadesini ilk kez görüyordum. Oysa gezinin ilk randevusu olarak, Berlin Teknik Üniversitesi’nde sürücüsüz otomobil ve trafik için, Almanya otomobil sanayini Çin ve ABD karşısında yeniden rekabetçi kılmak ve öne geçirmek için bir Türk kökenli bilim insanı Şahin Albayrak’ın laboratuvarında başlatılan programı dinlemiştik. Türkiye çok zor bir dönemece girdi. Ne olursa olsun iktidarda kalacağım siyasi anlayışının egemenliği altında geçecek bir süreç. Seçim yasası bunun için değiştirildi. Bunun için tüm kıdemli hâkimler il ve ilçe seçim kurullarından elendi. AKP dönemi hâkimleriyle dolu bir sürece girdik. Seçimlere ilişkin tüm itirazları reddeden bir kapı duvarla karşılaşmaya hazır olsun muhalefet. Ülkede hukuk, yargı ve demokrasinin kırıntısını arayacaklar. Bu nedenle tüm operasyonları için vitrinde varmış gibi duran bir hukuk kurdular. Bir Cumhurbaşkanlığı Hukuk Sistemi ucubesi yarattılar. Tam da tüm bu operasyonlar için. Her şey iktidarda kalmak ve bu ülkeyi sıkılmış limon haline getirmek için. Şunu söyleyeyim: Çok zor bir sürece girdi ülke ve siyaset. Her şeyin mümkün olabileceği. Ucu açık... Her şey iktidar içinse, her şey olmaya açık... Sordum: Mülkiye müfettişlerini görevlendirir, İmamoğlu’nu görevden aldırır, yerine kayyum veya o ucube kişiyi atar mı? Hukuken yapamaz. Çünkü İBB’de hukuken süren, Yalova’daki rüşvet soruşturması gibi bir dava yok. Ama bu ülkede hukuk mu var ki bunu yapamasın. İstinaf ve Yargıtay süreçlerini bekleseler, bunu bile bir ay içinde tamamlarlar... Fakat bunun siyasi sonuçları ağır olacak. İktidar hızla meşruluğunu kaybedecek bir çizgiye mi geçiyor? Bu ülke sanki ya bitecek ya ayağa kalkacak noktasında öyle duruyor...",https://www.cumhuriyet.com.tr/yazarlar/orhan-bursali/ulke-sirat-koprusunden-gecmeye-suruldu-2012138
Orhan Bursalı,İthal mala evet ama ‘ithal fikre’ hayır! Ne acaip durum!,11 Aralık 2022 Pazar,"İki seferdir karşılaşıyorduk ve selamlaşıyorduk Bahariye Caddesi’nde. Sakalı var, çantasında tahta kaşıklar kepçeler bilumum ahşap mutfak araçları, satacak günlük nafakasını çıkartacak. Emeklilikte boş oturmaktansa.. Son karşılaşmamızda durdurdu beni “Hatırladım adını Orhan Bursalı’sın...” dedi. Ayaküstü sohbete koyulduk, anlatacak çok şeyi var. Kartal tarafında Saadet Partili.. Siyaseti izliyor, ekranda görüyorum seni dedi. İki önemli noktayı belirtti. “6’lı masa kimi aday gösterirse arkasında hepimiz birleşeceğiz!”.. Kimi gösterirse! Bir sürü konuda fikir birliği içindeydik, Kılıçdaroğlu’nun İkinci Yüzyıl Çağrısı konuşmasını dinlemiş.. Tek bir itirazda bulundu: Keşke yabancı danışman olmasaydı! Jeremy Rifkin’i kastediyordu. Demek Saadet çevresinde bu konuşuluyor. Hayır, AKP’de  bunu bir karşı propaganda vesilesi yapıyor. Ne telefon kullanıyorsun göstersene dedim. Şüphesiz ithal! Baktım dün cumhurbaşkanının günlü onlarca konuşmasından birinde veya birkaçında şöyle diyordu: “İthal danışmanlarla yürümedik biz bu yollarda. Siz varsınız yeter. İthal danışmanlar falan filan nedir, geç o işleri. Gözümüz de kalbimiz de hep milletimize baktı..” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhurbaşkanı en iyi ithal telefonu kullanıyor. Türkiye yabancı ithal telefonlara ne kadar ödüyor? 2011 haberi: Türkiye cep telefonuna 10 yılda 21 milyar dolar para harcadı. 1994 yılından bu yana Türkiye yaklaşık 135 milyon adet cep telefonu ithal etti. 2020 Haberi: Türkiye geçen yıl cep telefonu ithalatına yaptığı 1.8 milyar doları da sayarsak son 5 yılda telefonlara 12 milyar 840 milyon dolar ödedi, 61.2 milyon cep telefonu ithal etti. Cumhurbaşkanının bindiği lüks arabaların hepsi ithal. Bize evlerini açsa, şöyle bir tespit yapsak, acaba ne kadar ithal mal vardır, merak ederim. Şimdi haberi okuyalım. “Polonya’da Emine Erdoğan’a alışveriş esnasında onlarca korumanın eşlik etmesi ise dikkat çekti. Pazarda uzun süren pazarlıklar yapan Emine Erdoğan aralarında 20. yüzyıldan kalma bir porselen takımının da bulunduğu antika masa, sandalye gibi eşyalar için 147 bin lira ödedi.” Kullandığımız bilgisayarlarımız da ithal. Aslında televizyonlar da. Yerli üretimin ana malzemeleri dışarıdan geliyor. Şarj aletleri.. Ara kablo ihtiyacım oldu. Baktım hepsi ithal, çoğu Çin malı. Bir tek ara- bağlantı, transfer kablosu vb. kablo yapılmıyor ülkemizde. Kaç milyar dolar ödüyoruz? Türkiye’de cari açık neden 60-80 milyar dolarlara fırlıyor acaba? Neden ülkemizde makineleri ithal ediyoruz durmadan? Neden makineler için gerekli hammaddeleri, ara maddeleri, teknolojileri, yüksek teknolojileri hep ithal ediyoruz? Neden bu sözde “yerli ve milli” irade, propagandası, 22 yıldır iktidarda ve ithal mal kullanıyor? Çok ayıp, “yerli ve milli” olarak insan utanır! Evet, Kılıçdaroğlu dünyada sanayileşme vb. konularında dikkate alınan bir fikir adamı Jeremy Rifkin’i danışman yaptı diye konuşuluyor. Bir Saray soytarısı hatta “ne kadar para ödüyorsun söyle” diye bile yazdı. Yahu sen kullandığın ithal mallara ne kadar para ödüyorsun, bu ülkeye maliyetin ne, önce bunun hesabını ver. Rifkin şunu dese, ki demeli bence: Yahu aptal mısınız, ülkenizde üretebileceğiniz tonla mal varken bunları ithal ediyorsunuz. Gelin neleri üretebileceğinizin programını yapalım.. Ki Rifkin ülkeye yatırım ilişkileri için bir maymuncuk aslında... Ona ihtiyacımız mı var? Aslında özellikle saygınlığına ve kapı açıcılığına ihtiyaç var. Bizde kafa şu: Yabancı fikirlere hayır, ama yabancı fikirlerin ürettiği her şeye evet. Dolar dileniriz, ama ithal ederiz! Ne aptalca bir durum...",https://www.cumhuriyet.com.tr/yazarlar/orhan-bursali/ithal-mala-evet-ama-ithal-fikre-hayir-ne-acaip-durum-2010831
Orhan Bursalı,"Boşuna çaba: Ar-Ge’ye destek var sonuç yok, neden?",08 Aralık 2022 Perşembe,"Ufuk Akçiğit, ilginç bilgiler paylaştı.. Bir kısmını biliyorduk ama yeni araştırma sonuçları dikkat çekiciydi. CHP’nin İkinci Yüzyıl Çağrısı’nda konuşmacıydı. Sanırım, CHP’ye gönüllü danışmanlık da yapacak. Akçiğit, Türkiye’de devletin Ar-Ge’ye aktardığı fonlardan gereken artı değeri alamadığını vurguladı. Türkiye’de akademinin, inovasyona, ekonomiye yönelik çıktılarının çok zayıf veya yok sayılabilecek ölçüde olduğunun altını çizdi. Ar-Ge’nin ekonomiye katma değer yaratmada derin sorunları var. Önce bilgi vereyim. 42 yaşında genç bir bilim insanı ama araştırmalarıyla kendine özel bir alan yarattı ve hızla yükseldi. Chicago Üniversitesi ekonomi bölümünde. Koç Üniversitesi’nde ekonomi okuduktan sonra 2009’da Massachusetts Institute of Technology’de (MIT) “Ekonomik Büyüme ve İnovasyon Politikaları” başlıklı teziyle ekonomi doktorasını tamamladı. Almanya’daki Halle Ekonomik Araştırma Enstitüsü’nde araştırma profesörü ve araştırma grup başkanlığı, Boston merkezli Ulusal Ekonomik Araştırma Bürosu’nda, Londra merkezli Ekonomik Politika Araştırma Merkezi’nde, Washington merkezli Brookings Enstitüsü’nde, Münih merkezli CESifo Enstitüsü’nde araştırma ortağı. İki yıl önce Türkiye Bilim Raporu’nu yayımladı. Yaptığı sunumun bazı yönlerini özetleyeceğim: Türkiye’de imalat sanayisinde rekabet ortamı 2013’ten itibaren bozulmaya başlıyor, bu rekabet ortamını yeniden düzenlemeliyiz diyor ve örnekler veriyor. E-Ticaret Elektronik sektöründe satış yapan en büyük dört firmanın pazarlama için yaptıkları harcamaların, toplam içindeki payı 2016’da yüzde 43 iken, 2020’de yüzde 75’e çıkmış. Dolayısıyla pazara yeni girecek bir firmanın kazanç sağlaması çok zor. Bir tekelleşme oluşmuş. Ama bu dört şirketin kâr oranları minimal, sıfır veya eksi. Piyasaya yeni düzenlemeler getirmek gerekiyor. Meraktan: Bu büyük e-ticaret şirketleri para kazanmıyorlarsa ne yapıyorlar? Türkiye’de Ar-Ge harcamaları OECD ülkelerinin çok arkasında. Sondan altıncı durumda. Akçiğit soruyor: Ar-Ge harcamalarının düşük olmasının nedeni, devletin az destek vermesinden mi kaynaklanıyor? Hayır diyor, devletin özel sektöre verdiği destekte Türkiye OECD ortalamasının çok üzerinde, en yüksek beşinci ülke. Akçiğit bunun nedenini akademisyen başına düşen araştırma makalesi ortalamasının düşüklüğüne bağlıyor. OECD’nin çok arkalarında: Sondan üçüncü. Peki bunun nedeni devletin akademik dünyaya destek vermemesi mi? Hayır diyor yine, devletin verdiği destek OECD ortalamasının üzerinde, dokuzuncu sırada. Sorun, verilen mali desteklerin etkin kullanılmamasında, dolayısıyla verilen kaynak pek işe yaramıyor. Destek verirken hangi araştırmalarda daha çok katma değer yaratırıza bakmalı, diğer alanlardan çekilmeli diyor. Çünkü belirli bir kaynak var. Başka bir slaytta Kredi Garanti Fonu’ndan verilen destekleri analiz ediyor: Şirketleri beşe ayırıyor ve aldıkları her 1 TL için ne kadar istihdam yarattıklarına bakıyor. En az etkiyi büyük firmalar, en yüksek etkiyi küçük ve orta ölçekli firmalar yaratmış. Dolayısıyla Türkiye’de küçük ve orta ölçekli firmalara daha çok destek verilmeli ve istihdamı büyütmeli diyor. Sonuç: Eğer büyük firmalara verilen payın yüzde 1’ini alıp orta ölçekli firmalara verseydik onlar daha çok iş alanı yaratacaklardı. Başka çok çarpıcı grafikler de sunuyor: Türkiye’de araştırmacılar hangi alanlarda en çok araştırma yapıyor? Yüzde 60’a yakını sağlık alanında. Ama bunun etrafında bir ekonomi oluşturulamamış. Mesela tıbbi cihazlar ve eczacılık ürünleri ihracatında gayri safi milli hasıladaki payı sıfıra yakın. Ama Kosta Rika, Finlandiya, Hollanda bunu başarmış. Desteklerde, yatırımlarda etki analizi yok. Her şey gelişigüzel. Destekleri salmışız çayıra, mevlam kayıra.. Tipik AKP politikası. Bu konuda bir yazı daha yazacağım.. Eğitim konusundaki derin yanlışlıklar ve yazılımcı konusu...",https://www.cumhuriyet.com.tr/yazarlar/orhan-bursali/bosuna-caba-ar-geye-destek-var-sonuc-yok-neden-2009920
Orhan Bursalı,"Arap ülkeleri, ABD’den bağımsız hareket etmeye yöneldi",01 Aralık 2022 Perşembe,"Suudi Arabistan, BAE gibi Körfez ülkeleriyle ABD arasındaki ilişkilerde ciddi değişiklikler olduğunun farkında mıyız? İlki, ABD Başkanı Biden’ın katillikle suçladığı Suudi Arabistan prensine petrol, enerji, ekonomik kriz söz konusu olduğunda adeta yalvar yakar olması. Geçen temmuzda çıktığı Ortadoğu turunda Veliaht Prens Muhammed bin Selman ile görüşmüş ama petrol üretiminin artırılması konusunda kendisini ikna edememişti. Oysa CIA’nın raporlarında katil olarak adı geçen ve seçim kampanyasında da “parya” olarak nitelendirdiği Selman’ın elini sırf bu yüzden sıkmış (yumruklaşarak) ve kamuoyundan tepki almıştı. Biden’ın stratejik ziyareti aynı zamanda Suudi ve Körfez ülkelerini İran’a (ve Rusya’ya karşı) cephe almaya zorlamaktı. Amerikan yönetiminin Prens Selman’a artık dokunulmazlık hakkı tanındığı ve yargılanmasına gerek olmadığı haberleri uçuştu Beyaz Saray’dan! Suudi prensi, Bali’deki zirvede Biden ile görüşmedi ama pek çok ülkeyi ziyaretiyle eski “Amerikan merkezli” politikanın yerinde çok merkezli bir Suudi politikası yer alıyor. Mesela Güney Kore ile ilk savunma işbirliği imzalıyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Derken iki hafta kadar önce Washington Post gazetesinde beklenmedik bir istihbarat haberi yayımlandı. Ulusal İstihbarat Konseyi, ABD’nin körfezdeki “sıkı müttefiki” Birleşik Arap Emirlikleri (BAE) “Amerikan siyasi sistemini manipüle etmeye yönelik kapsamlı çabaları” üzerine ayrıntılar veriyordu. Buna göre “Arap otokrasisi, ABD dış ve iç politikasını kendi lehine yönlendirmeye yönelik yasadışı ve yasal girişimlerde” bulunuyor. Bu amaçla seçim kampanyalarına ciddi katkılar yapıyor, güçlü lobicilik firmalarıyla ilişki kuruyor, Amerikan yönetimindeki güvenlik açıklarından yararlanıyor. Raporda “Rusya, Çin veya İran gibi düşman bir güç” yerine bir dostun bu faaliyetlerine maruz kalındığına dikkat çekiliyor. Şunlar da var: Adalet Bakanlığı kayıtlarına göre BAE, “2016’dan bu yana lobicilere 154 milyon dolardan fazla harcadı. Amerikan üniversitelerine ve düşünce kuruluşlarına yaptığı yüz milyonlarca dolar bağışlarla BAE çıkarlarına uygun belgeler ürettirdi.” Daha önemlisi var: “BAE, muhalifleri, politikacıları, gazetecileri ve ABD şirketlerini izlemesine yardımcı olmak için 3 eski ABD istihbarat ve askeri yetkilisini işe aldı. ABD savcıları, bu kişilerin, BAE’nin ABD ve diğer ülkelerdeki bilgisayarlara girmesine yardım ettiğini söyledi. Geçen yıl, üçü de mahkemede BAE’ye sofistike bilgisayar korsanlığı teknolojisi sağladıklarını itiraf ettiler.. Eski başkan Donald Trump’ın uzun süredir danışmanı olan ve BAE ajanı olarak çalıştığı ve bu konuda federal müfettişlere yalan söylediği iddiasıyla Thomas Barrack yargılandı.” Suudi Arabistan ve Körfez ülkelerinin artık körü körüne “Amerikancı” politikalarını sona erdirdiğini belirtmek için. Kendilerine büyük bir güven inşa ediyorlar. Para büyük güçtür. Bu güçlerine dayanıyorlar. Petrol çok değerli, dünya hâlâ petrole bağımlı. Petrol üretimlerini artırmıyorlar. Artırsalar fiyat düşecek. Artık o devirler bitti. Bu konuda Rusya ile birlikte hareket ediyorlar. Şu da var: Petrol kaynakları şüphesiz tükeniyor. Daha az üretim ile kaynakların tükenmesini daha ileri yıllara öteliyorlar! Başka önemli nokta da şu: Amerika ekonomik-mali güç kaybettikçe, dünya daha çok kutuplu oldukça, Arap ülkeleri kendilerine yeni ve daha bağımsız oyun alanları yaratıyor. Türkiye için çıkarılacak çok ders var. Artık “Amerikancı politikalar”ın bir geleceğinin olmadığı, bu derslerin başında geliyor.",https://www.cumhuriyet.com.tr/yazarlar/orhan-bursali/arap-ulkeleri-abdden-bagimsiz-hareket-etmeye-yoneldi-2007805
Orhan Bursalı,Trilyonlar gidecek yer bulamadığı için rant patlaması yaşanıyor,26 Aralık 2022 Pazartesi,"Bir süredir aklımdaydı, dostlarla dün yaptığımız bir kahvaltı sohbetinde, konuyu ortaya attım: Milletin bir bölümünde önemli bir kaynak birikimi var. Bu kaynaklar serseri mayın gibi, sadece en çok gelir getirecek alanlar arıyor. Ülkeyi büyütecek yeni iş alanları yaratacak hem kendine hem ülkeye kazandıracak alanlar bulamadığı için, spekülatif özellik taşıyor. Ülkenin temel sorunu budur... Bir fikir birliği oluştu hemen. Daha kriz derinleşmeden, ülke ekonomisine, yöneticilerine güveni olmayanlar paralarını dolara tahvil etmeye başlamışlardı. Her zaman tasarruf sahiplerinin önemli bir dolar birikimi var bankalarda. Şu anki, özel ve şirketlerin toplam döviz mevduatı 240 milyar dolar. Bu büyük para! Düşünün, iktidar Katar’dan, BAE’den gelecek birkaç milyar dolarlık borç için kiraladığı onlarca limanı 49 yıllığına uzatıyor! Tabii, 240 milyar dolara, yine güven sıfır olduğu için ülke dışındaki bankalarda tutulan milyarlarca doların miktarını bilmiyoruz. Buna bir de evlerde ve kasalarda tutulan ve hiç bilmediğimiz milyarlarca doları da ekleyin. Kur korumalı mevduat hesabı, bu paraların bir kısmı için önemli bir kaynak oldu. Son üç ay dolar neredeyse sabitlenince enflasyon karşısında zarar ettiler, ama temel sorun duruyor: Trilyonlar sağlam güvence arıyor, kur korumalı mevduatı bir kenara bırakalım, emlaka yatırım en büyük getiri kaynağı oldu. Büyük bir spekülatif alan yaratıldı. Zaten emlak yatırımı normal zamanlarda bile her zaman yüksek değer artışı vaat ettiği için, parası olanların olmayanların, Türkiye halkının genlerine kazılıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kim kazıdı? Tabii ki ekonomi ve ülke yöneticileri! Sohbette bir dostum, “Bu kaynakların düzgün ekonomik alanlara yöneltilmesi istenmiyor” dedi. Nedenini sorunca yanıtı ilginçti: Bu kaynaklar iş dünyasına, büyük şirketlere veya iktidar destekçisi şirketlere servet transferi için kullanılıyor da ondan! Kısmen doğru. Enflasyon üzerinde gelir elde edemeyen tüm kaynaklar, bankalara ve onların ve Hazine’nin iktidarın politikaları aracılığıyla şirketlere aktarılan servet transferinin konusudur. Senin paralarında gözüm var, onları sözde hukuki ve yasal yöntemlerle cebinden çekip başkalarına aktaracağım! Bugün yaşanan budur. Düne kadar (ve iktidara yakın çevreler için bugün de) dört yıldır devlet bankalarından verilen ucuz krediler çoğunluk olarak üretime değil spekülatif alanlara, dövizlere veya özel hesaplara aktarılmıştır. Parası olan kendi parasını hiç kullanmadı, banka kredilerine hücum etti. Çünkü büyük kazançları gördü. Ticaretle de uğraşan arkadaşım bu sürecin 2016’da iktidarın bankaların verecekleri kredilerin büyük kısmına kefil olmasıyla başladığını söylüyor.. İktidar onlara büyük kazanç kapılarını bilerek ve isteyerek açtı. Bu halkın tasarruflarının iktidar eliyle nasıl el değiştirdiğine iyi bir örnek. Öyle az buz değil miktarlar, ekonomistler bunun hesabını yapmaya kalksalar, karşımıza trilyonlarca havadan para kazanmanın koşulları çıkar. Ha, bu niye yapılıyor derseniz, sözde yatırım yapılsın, iş alanları açılsın, ekonomi büyüsün, işsizlik azalsın diye. Lafla peynir gemisi yürüse, ülke zenginlikten geçilmezdi! Kur korumalı mevduat özellikle son aylarda gelir getirmeyince ve banka faizleri yüzde 12’ye (politika faizi 9’a) çekilince; pahalılık yüzde yüzlerden aşağı düşmeyince, insanlar iyice kafayı yedi, bir kısmı paramı ne olursa olsun dolarda tutarım derken bir kısmı da milyarlarını borsaya kaydırdı, borsada hisseler ikiye üçe katlandı. Yeni bir sorun alanı! Tamam da ülkenin temel sorunu ortada: Peki, bu muazzam kaynakları spekülatif alanlara akmaktan veya servet aktarımı konusu olmaktan nasıl kurtaracağız ve ülke ekonomisinin sağlıklı büyümesine hizmet eder hale getireceğiz? Buna kafa yoran var mı? Bizde spekülatif düşünceler var gerçi ama ekonomistlerin ve politikacıların düşünceleri var mı?",https://www.cumhuriyet.com.tr/yazarlar/orhan-bursali/trilyonlar-gidecek-yer-bulamadigi-icin-rant-patlamasi-yasaniyor-2015374
Orhan Bursalı,Halkın yasal ve anayasal gücüyle beraber hareket,20 Aralık 2022 Salı,"Dün Ayşenur ile Medya Mahallesi’ndeki söyleşi ve değerlendirmelerde bir iki izleyici “Çok karamsar tablolar çizdiniz, enerjimizi aldınız” mesajları gönderdi. Bir izleyici de şöyle dedi: “Evet, yerel seçimlerde ilk sonucu tanımadılar.. tekrarlanan seçim sonucunu da zor kabul ettiler, şimdi İmamoğlu’na başkanlık yaptırmamak için yargıyı kullanıyorlar.. ama bu demek değildir ki istedikleri her şeyi yapabilecek kudretleri var, biz izin vermezsek yapamazlar..” Aslında iktidarın nesnel niyetlerini ve durumu dile getirmekten başka bir şey yapmamıştık. Gerçekten de CHP’ye ve tabii ki İmamoğlu ve Kılıçdaroğlu’na yönelik operasyonlar tamamen kötü niyetleri çıplak ortaya koyuyor... Kaftancıoğlu mahkûmiyeti, seçim yasasında kıdemli hâkimleri tasfiye, Kılıçdaroğlu’na yönelik linç saldırıları, dezenformasyon yasası.. hemen her şey, iktidarın seçimlere adeta zırhlı araçlarla hazırlandığının işaretleri. Kaybetme olasılığını ciddi olarak gördükçe, bu araçları daha şiddetli olarak kullanmaları artacak.. Meral Hanım’a ne demişti Saray başı? Daha dur bakalım bu iyi günleriniz.. Ufukta bir iktidar şiddeti, zorlaması var, yasal veya gayri yasal. Muhalefet buna karşı ne yapabilecek? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Normal bir seçim sürecinin yaşanmayacağı açık. Elindeki devletin tüm olanaklarını gücünü kullanacak. Bunun yanı sıra dışarıdaki trol ordusunu da yoldan çıkarttığı, kafalarını iğdiş ettiği küçük saldırı kıtalarını da. Kılıçdaroğlu’nu linç ve Akşener’e saldırı da bunların ön hazırlıkları. Bırakın kınamayı, bu saldırıları özendirip desteklediler bile.. Normal bir ülkede normal bir iktidar altında normal bir hukuk sisteminde böyle şeyler olabilir mi? Latin Amerika’da, otoriter otokrat liderler altında, bölünmüş kamplaştırılmış ve iktidar siyasetleri tarafından kışkırtılmış ülkelerde yaşananların burada da laboratuvar deneylerini büyük ölçekli olarak yaşayacağa benziyoruz. Umarım bu yazdıklarım benim halüsinasyonlarım olsun. Ve bin kez özür dileyeyim... Devletin tüm güçleriyle zırhlanmış bir iktidar, normal kitle partileri ile karşı karşıya.. Evet tek başına değil, her şey milletle birlikte.. Muhalefetin dayanabileceği tek şey millet, milletin gücünü yanına arkasına alarak... Kılıçdaroğlu’nun Adalet Yürüyüşü gibi. Mitingler güçlü bir ses olmalı. Adalet ve hak yürüyüşçüleri, iş aş ekmek kavgacıları olarak, şüphesiz ki yasal ve anayasal haklar temelinde, asla şiddete başvurulmadın, provokasyonlara olanak tanınmadan.. Ama “Yeter Söz Milletindir” sloganını millete mal ederek... Muhalefet uzun soluklu ve zor bir sürece kendini hazırlamalı.. Gerekirse altılı masa olarak, tek vücut. Sıradan bir seçim sürecine girilmediğinin bilinciyle... Ve iktidarın umutsuz bir ülke yaratması karşısında umut, cesaret vererek. Millet güçlü umut ışıkları istiyor. Kılıçdaroğlu “kahraman ve kurtarıcı değil, değerleri ön plana çıkartan” ortak bir ses diyor. Haklıdır. Tek adam sisteminin çöküntüsü altında bir ülkeyi herkesi mutlu edecek bir esenliğe çıkartmak çok zaman almayacak. Seçim nisan sonunda. Zaman daraldı, artık altılı masa, aralarındaki yönetişim ve üst yapı sorunlarını bir kenarda halledip halka “evet bunlar başarabilir” umudunu verecek siyaset alanına girişmeli.",https://www.cumhuriyet.com.tr/yazarlar/orhan-bursali/halkin-yasal-ve-anayasal-gucuyle-beraber-hareket-2013568
Orhan Bursalı,Seçim ve sandık üzerinde mühendislik ve vesayette yeni beklentiler,22 Aralık 2022 Perşembe,"Tepedeki “siyaset mühendisi” seçimlerin hangi koşullarda ve kimler arasında “oynanacağı” konusunda adımlarını bir bir atıyor. İşe seçim yasasıyla başladı. Ekrem İmamoğlu’na sözde biri kullanılarak verilen ceza, bunun birçok önemli bir aşaması oldu. Epey bir süredir söylediğimiz vesayet konusunu Meral Hanım dünkü konuşmasında net olarak dile getirdi. Demokrasi üzerinde vesayet. Tabii, Türkiye’de ne kadar demokrasi var? Yarım? Çeyrek? Beşte bir? Hepsi tartışmalı. Hangi konudan baktığınıza bağlı olarak, bazı alanlarda sıfır demokrasi bile bulabilirsiniz.. Durum böyle olunca tek adam demokrasisinde tüm ülke üzerinde vesayet kurmak da kolay oluyor. Hele para, unvan, yükseltmeler vb. dağıtmak total elinizdeyse. Veriyorsunuz, yaptırıyorsunuz! Vesayeti açmışken bunun bir total(iter) vesayet olduğunun altını çizmeli. Otokratik bir durum. Ersin Kalaycıoğlu buna sultanizm adını veriyor. Türkiye üzerinde, yargı, hukuk, devlet, kaymakam, vali, sendika, Türkiye Varlık Fonu içindeki şirketler (patronu, kurucu RTE)... Sayın sayabildiğiniz kadar. Bir adım sonrası, tüm özel şirketleri de bu kapsamda görecek ama henüz mevzuat uygun değil. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Seçim Yasası ve İmamoğlu yasağından sonra, güdümlü “seçim oyunu” için sırada ne var? Tartışılan konu HDP’yi kapatmak. Birden mal varlıklarına el konmasını istedi yargıdan birileri. İstedi mi istetildi mi, bilemem artık. Baktım Bahçeli en son 15 Kasım’da kapatılsın dedi, bir aydır kendini zor tutuyor olabilir. Belki de AKP’nin türban değişikliği için HDP’nin kapısını aşındırmasının sonucunu bekliyordur. AKP, “demokrasi” olarak göstermelik bir “vitrin”i korumak istiyorsa,  HDP’yi kapatmaz. HDP’yi kapatmakla ne gibi bir oy kazancı elde edeceğini henüz anlamış değilim, benim hesaplarımla tutmuyor. Partisi arkasında en kararlı seçmen orada. Parti kapatılırsa, hiçbirinin aklı karışmaz, kıl bile kopartamazlar. Hele Demirtaş’ın son açıklaması, seçmeni katlayacak sonuçlar verir. Beş yılına mal olan “Seni başkan seçtirmeyeceğiz” sloganı, sonuç itibarıyla bu kez gerçekleşir, Demirtaş’ı da hapisten çıkaran bir slogana evrilir. HDP’yi kapatma adımı ile “göstermelik vitrin”lerinin üzerine siyah kepengi de indirmiş olurlar. AKP’nin MHP’yi bu konuda ikna çalışmaları sürüyor olmalı. Ekrem İmamoğlu’nun aday gösterilmesi çok zor ve AKP’nin her türlü oyununa açık. Seçilir, mazbatası verilmez.. Bunlar tartışılıyor. Siyasi mühendislik bu konuda hukuki olmayan, keyfi tüm kozları elinde tutuyor. Aday gösterilsin, boykot yapılsın, hiç aday çıkarılmasın gibi, şimdiki koşullarda uçuk teorilerin bir anlamı yok. Oyunu “Ekrem İmamoğlu’na yapılan haksızlığı üst mahkemelerin bozacağı” gibi, gerçeklikle ilişkisi çok zor bir beklenti üzerine kurmak, kesinliklerin gündeme geldiği bu süreçte, büyük yanlışlıklar doğurur. Ha şu olur, istinaf bir ay içinde kararı bozar ve kesinleştirir, savcı da itiraz etmez dava düşer.. Böyle bir düş gerçekleşirse politika yeniden bir kurgu arayabilir. Ekrem Bey siyaseti üst düzeyde etkileyecek bir lider konumuna yükseldi. Altılı masanın güçlü bir siyasi kozu olarak seçim sahalarında boy göstermesi büyük olasılıktır. Altılı masanın seçim meydanlarında önemli kozlarından biridir. Vesayet, mühendislik altında bir süreçteyiz. Seçim ve sandık üzerinde bu vesayetin sadece İmamoğlu üzerinde oynandığını düşünmeyelim. Sepette başka konular var...",https://www.cumhuriyet.com.tr/yazarlar/orhan-bursali/secim-ve-sandik-uzerinde-muhendislik-ve-vesayette-yeni-beklentiler-2014201
Orhan Bursalı,Yargı adalet ve vicdan sınavında: Beraat mi mahkûmiyet mi,13 Aralık 2022 Salı,"Savcılıklar, özellikle siyasi davalarda, siyasi iktidarın arzuladığı rol çerçevesinde hareket eder. İmamoğlu hakkında açılan dava bunun tipik örneğidir. Savcıların bu tür siyasi iddianameleri ve tavırları konusunda bir araştırma yapılmış mıdır bilmiyorum. Nesnel bir iddianame hazırlayan savcı şüphesiz ki vardır, olabilir. Mesela yasanın kendisine emrettiği, sanığın lehine delilleri de toplama görevini yerine getiren kimse var mı? Tam da İmamoğlu davası için o kadar çok görev düşer ki bir savcıya! Ama hayır! İmamoğlu davası bu açıdan bir savcılık için ne yapmaması gerekenler konusunda örneklerle doludur. Neler yapmadığı konusunda bir liste hazırlanabilir. Savcılık makamı tartışmalıdır hep... Ama esas olan şüphesiz ki mahkemedir. Savcılığın iddianamesini reddedebilir. İleri sürülen iddiaları hukuki zeminden yoksun veya eksik görebilir ve kabul etmeyebilir. Ama bu siyasetten oldukça arındırılmış, yargının salt vicdanı ve kanun kitabı ve sosyal vicdanla baş başa kalabilen normal yargı-hukuk düzeni için geçerlidir. Mahkemelerin geri çevirdiği iddianameler şüphesiz ki var ama siyasi ve siyaset kokan davalarda var mı, kaç tane var? İmamoğlu davası için böyle bir iddianameyi ne savcılık hazırlayabilmeli ne de bir mahkeme kabul edebilmeliydi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yoksa, yargı üzerinde Hâkimler Savcılar Kurulu gibi, tamamen otoriter bir insanın atamalarıyla kendine bağlı olarak oluşturulmuş, neden böyle oluşturulduğu çok net olan hukuki- yargısal durum ortadayken hem savcılar hem de mahkemeler kendilerinden ne istendiğini az çok bilirler. Yoksa siyasi HSK’nin görevden alma, mahkemeyi -hatta savcılığı dağıtma, başka yerlere atama, siciline not düşme, hak ettiği göreve veya mahkemeye atamama ve süründürme gibi bin bir çeşit yaptırımı devreye giriyor. Çok örneklerini yaşadık. Tüm bunlar yargı mensuplarının tepelerinde Demokles’in kılıcı gibi sallanır durur. Yarın Ekrem İmamoğlu hakkında büyük olasılıkla bir karar verilecek. Kararı nelerin etkileyebileceğini yazdım.. Fakat ülkemizde yargıçlar var. Oluşturdukları yargıç kişiliklerine saygılı, tamamen siyasetin istekleri doğrultusunda hareket etmeyi kabul edemeyecek yargıçlar olmasa Türkiye hiç çekilmez olur, yargının aslında siyasi giyotin mahkemeleri olarak davrandığının peşinen kabul gördüğü ve bu tartışmaların bile yapılmasını gereksiz kılan bir ülke olurdu. Evet, HSK önce yargıcı alıp geldiği yere Samsun’a geri gönderdi ve bir gözdağı verdi. Bu yeni yargılama heyetini de yüksek töhmet altında bıraktı. Bir HSK gelişmiş hiçbir ülkede bunu yapmaz, yapamaz, hem kendini hem de mahkemeyi-yargıcı bu kararıyla köşeye sıkıştıramaz. Demek ki çoktan kendini “lağvetti”! Yazık bu ülkeye ve yargı sistemine... Dünkü yazımda demiştim ki, bu davanın, hem yargının adaletle, yasalarla, anayasa ile, yargıç vicdanı ile imtihanı, hem de gerçeklerle imtihanı olacağı kesin. Var olan koşullarda ne karar çıkar kestirmek zor gerçi, ama bizzat yargı çevrelerinden edindiğim izlenimlere göre, beraat kararı zor; ama en zor karar ve artık tüm yargı sistemini yok saydıracak ve tüm milletin vicdanını ayağa kaldıracak, İmamoğlu’na iki yıldan fazla ceza vererek görevden alınmasını sağlayacak ve ceza süresince kamu haklarından yoksun bırakacak karardır. Bunu hiçbir vicdan kabul etmeyecektir. Dün demiştim ki millet 800 bin oy farkla İmamoğlu’nu seçerek Ankara’nın ve YSK’nin başkanlık seçimlerini tekrar ettiren kararını sandıkta çöpe attı. Şimdi iktidar millet iradesini çiğneyerek bedeli ülkeye çok daha yüksek olacak bir karar beklentisi içine girdi. Hiç sanmıyorum, bu dosya içeriği ile bu isteğini gerçekleştirecek bir karar çıkmayacaktır.",https://www.cumhuriyet.com.tr/yazarlar/orhan-bursali/yargi-adalet-ve-vicdan-sinavinda-beraat-mi-mahkumiyet-mi-2011411
Orhan Bursalı,Bugünkü çöküş ve yağma 2006’da başladı!,05 Aralık 2022 Pazartesi,"Önceki gün Daron Acemoğlu’nun CHP’nin İkinci Yüzyıl Kongresi’nde yaptığı konuşmada benim için yeni bir şey vardı: Aslında ekonominin çöküşü 2006’da başlamış! Acemoğlu Türkiye’nin, ağırlıklı olarak AKP döneminin “büyüme dinamikleri”ni inceliyor. Türkiye, 2006-2022 iniş ve çıkışlarla büyümüş ama nasıl? Kalitesi düşük, ikiye ayırıyor dönemi: “AKP 2006’ya kadar ortalama yüzde 6 büyüme yakalamış. Bu dönem enflasyon kontrol altına alınmış, mali politikalar doğru uygulanıyor, yolsuzluğa karşı ufak da olsa birkaç adım atılıyor, başka reformlarla beraber Türkiye ekonomisinin potansiyeli artıyor ve büyüme daha kaliteli bir hale geliyor, yüzde 5 oranında ortalama toplam faktör verimliliği büyümesi var.” İktisatçıların en önemli ölçümlerinden biri toplam faktör verimliliği. Büyüyorsun ama nasıl? Bir slayt gösteriyor ve soruyor: “Türkiye’nin büyümesi nereden geliyor, işgücünden mi, fiziksel sermayeden mi, yoksa toplam faktör büyümesinden mi? 1990’larda toplam faktör verimliliğinde sıfır büyüme var, yani üretkenlikte ve verimlilikte hiçbir gelişme yok.” Daron Bey aslında bunları söylerken 2001’e kadar olan hemen hemen 18 ekonomik çöküşü de anlatmış oluyor. 18 kez IMF el koymuş duruma, hepimiz yoksullaşmışız. Neden? Ekonomik üretkenlik ve verimlilik sıfır ise durmadan çökeceksin! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Toplam faktör verimliliği denen nesneyi açıyor Acemoğlu: “...Örneğin; ihracata bakılabilir, 1990’ların ortasında çoğu tarımsal ve düşük kaliteli ürünler. Örneğin, tekstil... Ama 1990’lardan 2006’ya kadar bir iyileşme var.. Orta kaliteli, orta teknolojisi olan ürünlerin payı hızla artıyor. Örneğin, beyaz eşyalar. En yüksek teknolojilerde büyük bir ilerleme yok ama yine de ihracatın teknoloji katkısı giderek artıyor.” Eee sonra? “2006-2007 senesinden sonra toplam faktör verimliliğinde bir durulma var. Sonra sıfır ilerleme. Türkiye yine düşük kaliteli büyümeye geri dönüyor, başka orta gelirli ülkelerle kıyaslarsak Malezya, Meksika, Çin, Türkiye’den çok daha ileride. Daha fazla teknoloji içeren ürün ihraç ediyorlar.” En önemli soru ve yanıtı burada: “Ne yazık ki 2006’dan sonra yolsuzluk artıyor, reformlar tam tersine gidince bir görüyoruz ki toplam faktör verimliliğinde büyüme ortalama yüzde sıfır, hatta negatif. Yani, Türkiye’de verimlilik artışı yok.” Sıralıyor: “.. Düşük kaliteli verimsiz büyümenin en önemli unsurlardan biri de kaynaklarımızı doğru kullanmamamız. Mesela insan kaynakları... Eğitim düzeyi ve eğitim kalitesi çok kötü. Örneğin, Türkiye’den gelen öğrencilerin uluslararası sınavlarda aldığı notlar çok düşük; öğrencilerin üniversiteye gitme ya da liseden mezun olma oranları Avrupa’dan hatta Güney Amerika’ya oranla çok düşük. Türkiye en az lise mezunu olanlar ülkesi.. - “Teknolojiye yatırım yapmamak, verimsiz büyüme, insan kaynaklarını doğru kullanmamanın net sonucu: Düşük verimli istihdam, düşük ücret düzeyi, yoksulluk..” - Tabii gelir de çok eşitsiz dağılıyor. Bu eşitsizliği gösteren ‘GİNİ Katsayısı’na bakalım: 2000’lerin başında Türkiye’nin GİNİ katsayısı yüzde 42. Avrupa’da örneği yok. - Peki GSYİH nasıl büyüdü, diye soruyor: Kredi patlaması ve dış borçlarla... 2000’lerin başında Türkiye’deki toplam kredi, gayrisafi milli hasılaya (GSMH) oranla yüzde 10’dan hızlı bir büyüme ile bu yüzde 80’e yaklaşmış. Büyümenin ana motoru bu. - Ülkeye akan kaynaklar; yatırıma, Ar-Ge’ye, teknolojiye, insani kaynaklara, eğitime bilime gitmiyorsa sorunlar büyüyor. - Bir de sermayenin yarısı inşaata akmış. Dünyada görülmüş değil. Bu durum teknolojik bir ilerleme getirmiyor, yolsuzluk getiriyor.. - Yolsuzluğu denetleme, yargı, hukuk üstünlüğü hepsinde 2006-2007’den sonra çökme var. - Türkiye’deki siyasi haklar şu anda 1980’in başına döndü. 2006-2007’den sonra korkunç bir çöküş var ifade özgürlüğünde. Özgür medya, özgür sivil toplum artık çok zor çünkü düşük kaliteli büyüme bunları da getiriyor. - Enflasyon yüksek olunca gelir dağılımını çok daha kötüleştiriyor, yoksulluğu daha da derinleştiriyor. Aynı zamanda yatırım sistemini de çarpıtıyor.. *** Evet, yarın 2006’dan sonra AKP’nin ülkede ipleri nasıl kopardığını siyasi kargaşaların ve büyük vurgun ile yolsuzlukların içine sürüklediğine bakalım.",https://www.cumhuriyet.com.tr/yazarlar/orhan-bursali/bugunku-cokus-ve-yagma-2006da-basladi-2008967
Orhan Bursalı,Ekrem İmamoğlu davası var: Karar ne olur?,12 Aralık 2022 Pazartesi,"Çarşamba günü Ekrem İmamoğlu hakkında açılan dava var, belki de karar günü olacak veya bir süre daha ötelenecek, bilmiyoruz. Ama bu davanın hem yargının adaletle, yasalarla, anayasa ile, yargıç vicdanı ile imtihanı hem de gerçeklerle imtihanı olacağı kesin. İmamoğlu’nun üç yıl önceki ilk seçimde belediye başkanlığı engellenmeye çalışıldı. Seçilmesi yok sayıldı. Yüksek Seçim Kurulu’nun bir ucube kararıyla seçimlerin tekrarında, bu kez 800 bini aşkın bir oy ile koltuğuna oturdu. Tekrar seçim çok iyi oldu milletin vicdanı konuştu ve YSK kararını kaldırıp çöpe attı! Yani arkasında büyük bir milli irade var! İktidarın gözü hep İstanbul’un yağmasında, rantında, belediye bütçesinde olduğu için, İmamoğlu iktidarın gözünde hep bir mertek. Nasıl olur da onu iş yapamaz hale getiririz, hatta koltuğundan uzaklaştırırız.. İşte bu ikinci niyet, vay YSK’ye hakaret ettin faslında, yargı açısından fecaat sayılabilecek bir savcılık yorumuyla, dışa vuruldu. Bu mahkeme safhasında yargıç değişimlerinde yaşananlar, başlı başına büyük olay. Vicdanını dinleyen yargıç, derhal değiştirilip Samsun’a atanıyor. Kim tarafından? Tabii iktidarın tercihleriyle oluşturulmuş, yargıçların patronu konumundaki HSK (Hâkimler Savcılar Kurulu) tarafından. Bu kararı verirken hiç mi vicdanlarına bakmadılar? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bilinenlerin tekrarı gereksiz, bunlar anımsatma faslı. Bir noktaya dikkat çekmek istiyorum. İmamoğlu, açıkça ve tanıklarca da S. Soylu’ya hitaben, ilk seçimin iptalini “ahmakça” olarak nitelemesine rağmen savcılık vay Yüksek Seçim Kurulu’na hakaret ettin diyerek dava açma yoluna gitti. Ki millet de ikinci seçimde oy farkını 25 binlerden 800 bin üstüne yükselterek siyasetin dayatmasıyla verilen iptal kararının ahmakça olduğunu zaten sandıkta tescillemişti! Savcı, YSK üyelerinin onur, şeref ve saygınlığı rencide edildiğini söylüyor ve “Kurul halinde çalışan kamu görevlilerine karşı alenen zincirleme hakaret” etmekten ceza davası açıyor. Fakat iddianamede YSK üyelerine mağdur sıfatıyla yer verilmesine rağmen, hiçbir YSK üyesi, hakkı olduğu halde duruşmalara katılmadı, hiçbiri şikâyetçi olmadı! Yargı ve hukuk çevrelerine sordum, dosyayı okudum, bu normal mi, niye katılmadılar duruşmaya? Duruşmaya katılmadıkları gibi iddianamede hiçbirinin bir ifadesi yok, “Evet hakarete uğradım, şeref ve haysiyetim zedelendi, davacıyım” diyen yok. Savcılık iddiasına katılan ve “ahmak” sözcüğünü üzerine alınan yok YSK üyeleri arasında. Çünkü hepsi biliyor ki İmamoğlu YSK kararına değil, siyasetin kararına ve dolayısıyla Soylu’ya hitaben bunu söylüyor. Bu bile savcılık iddiasının son derece zayıflığını gösterir diyor yargı ve hukuk çevreleri. Başka türlü değerlendirmek mümkün mü? Soylu, İmamoğlu’nun Türkiye’yi Avrupa’ya şikâyet ettiğini belirterek “ahmak” diyor. Bir gazeteci Soylu’nun bu sözlerini aktararak ne düşünüyorsunuz diye soruyor. İmamoğlu da seçimlerin siyaseten iptal edildiği görüşünden hareketle, ahmakça olduğunu söylüyor. Açıklamasında ne YSK ne de kararı veren yargıçlardan bahis var. Nitekim, İmamoğlu da bu söz Soylu’ya söylenmiştir diyor. Soruyu soran ve mahkemede dinlenen tanık gazeteci de İmamoğlu’nun, ahmak sözünü, bu sözü ilk kullanan Soylu’yu hedef alarak söylediğini, kamuoyuna da bu şekilde aktardıklarını anlatıyor. Daha ne olsun? Ne dedik? Bu dava hukuktan çok siyasi bir davadır. Yargının namusu, vicdanı, terazisinin doğruluğu söz konusudur. Yarın sürdüreceğim...",https://www.cumhuriyet.com.tr/yazarlar/orhan-bursali/ekrem-imamoglu-davasi-var-karar-ne-olur-2011113
Orhan Bursalı,"‘Daha üst mahkemesi var, yargı yanlış görürse düzeltir’ masalı",19 Aralık 2022 Pazartesi,"Ekrem İmamoğlu’nun siyasi haklarından mahrum edilerek cezalandırılmasına karşı toplumda oluşan büyük tepki karşısında, iktidar cenahında, cumhurbaşkanı dahil, “Dava henüz kesinleşmedi, bunun istisnafı var, Yargıtay’ı var..” biçimindeki sözleri bakıyorum da muhalif konumda bulunanların bazılarında “geri çekilme” olarak yorumlandı. İktidar sahiplerinin kendilerini karardan soyutlamaya kalkışarak mahkemeyi “hukuk çerçevesinde karar veren bağımsız ve tarafsız merci” olarak göstermeleri, bir umut yarattı. Büyük haksızlık karşısında insanların bir ışık araması doğaldır. Fakat burada yapılan tümüyle bir aldatmacadır: Kardeşim biz de mahkemenin bu kararını beğenmeyebiliriz ama ne yapalım ki mahkeme suçlu gördü, bir hata yaptıysa yüksek mahkemeler düzeltir. (*) Bu tutumlarıyla, yargı ve karar üzerinde etkilerini reddetmekte, kendilerini “temize” çıkarmaktalar. Neyse ki Saray’ın Mehmet Uçum’u var, “Büyük olasılıkla yüksek yargı aşamalarında bu karar onaylanır” diyen. Şüphesiz istinaf ve Yargıtay aşamalarında kararın düzeltilebileceğini söyleyen muhalefet de var, mesela Kılıçdaroğlu! Fakat iktidarın politikasından temel farklılığı, yüksek mahkeme aşamalarında görev alan yargıçlara yönelik “Haksızlık yapmayın, düzeltin” çağrısı niteliği taşımasıdır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu olur mu, olmaz, doğrusu olasılık çok düşüktür. Saray, İmamoğlu’nu bertaraf etme stratejisi gereğince tüm aşamaları kontrol altında tutuyor. Uçum da bunu net olarak dile getirdi. Fakat muhalefetin politik olarak bunu peşinen kabul etme lüksü yok. Şüphesiz ki yargının düzgün, hakkaniyetle çalışması için çaba gösterecek, çağrı yapacak ve adalet diye çok daha yüksek sesle bağıracaktır. İmamoğlu mu Kılıçdaroğlu mu... Kimin cumhurbaşkanı adayı gösterilmesi gerektiği konusunda, muhalefet cephesinde (6’lı masa) alçak sesle bir tartışmanın olması doğaldır. Ama CHP’ye oy verenler arasında da ciddi, adeta düşmanca bir kamplaşmanın olmasını görmek de neyin nesi? Hatta bazılarında “Kılıçdaroğlu seçilemez, o Alevi, tüm seçimleri de kaybetti” suçlamalarıyla, adeta gösterilirse oy vermem noktasında durmaları da çok komik. Aynı şekilde Ekrem Bey için de bu kez farklı dışlayıcı tutumda olan da çok var. 6’lı masa aday gösterecek, (ki seçilecek aday üzerinde titizlenmeleri doğal) ve olay kesinleşecek. Biraz sakin... Not 1: Bazı okurlar, Kılıçdaroğlu’nun Almanya’ya gitmesi hata değil miydi diye soruyor. Bence evet. Bu konuda mahkemenin olumsuz karar vereceği beklentisi içinde olmak doğru bir tutum olurdu. Not 2: Seçimlerin erkene alınması konusunda 9 Kasım tarihli yazımdan: “6 Nisan sonrası her pazar için seçim kararı alabilirler. 9, 16, 23, 30... Nisan, ramazan ayı…Ramazan cami propagandaları için de uygun, cemaat teravih namazında!... Yüksek enflasyon, cepteki parayı hızla eritiyor. Yeni yılda cebe giren paraları, enflasyon pul etmeden, mümkün olan en yakın tarihte seçimi yapmak isteyecekler.” (*) Ekranların ünlü bir ceza hukukçusu da yargının bu kararı güdümlü verdiği konusundaki eleştirilere “Yargıyı yıpratmayalım, halkta ona güveni sarsmayalım” biçiminde ilginç konuşmalar yapıyor. Hatta İmamoğlu’nu eleştiriyor, o çalışmasına baksın, diyor. İmamoğlu kararı nedeniyle yargıyı eleştirmek, tümünü töhmet altında bırakırmış, halk öyle anlarmış... Bu da entelektüel insanlara yakışmazmış... Artık bu kadarını kaldıramam: Avukatlık ofisi olanların yargıda tonla işi vardır, para kazandıkları bir alan; yargıyı karşılarına almak istemezler, bir çıkar çatışmasının ekranlarda dile gelmesi olarak bu durumu değerlendirmekten başka çaremiz yok. Ha bir de “siyasi görev beklentisi” diye de yorumlayanlar var tabii!",https://www.cumhuriyet.com.tr/yazarlar/orhan-bursali/daha-ust-mahkemesi-var-yargi-yanlis-gorurse-duzeltir-masali-2013256
Orhan Bursalı,"İmamoğlu alınacak, yerine rezil kukla atanacak",18 Aralık 2022 Pazar,"Saray’ın başta gelen yazarları bile İmamoğlu’na verilen yoktan ceza karşısında “olamaz... yanlış... Cumhurbaşkanı da bu karardan memnun değildir...” gibi, meselenin zerresini kavramamış yazılar döktürür ve twit’ler atarken Saray bunları boşuna besliyor dedim... Ama belki de haklarını yiyorum: İçlerinde kalmış insaf kırıntıları kendilerini de sessiz isyana sevk etmiş olabilir. Böyle bir cezanın anlamsızlığını görmüş olabilir. Yani bu kez bir artı puan verelim. Oysa onlarda sınırlı olan politik derinlik, Saray’ın sahibinde alabildiğine var. Karara sahip çıkmasın da kendini mi inkâr etsin! Mahkeme kararını kestirdiği için (hadi biliyordu demeyeyim!), açıklandığında sevinemedi bile! Yahu insan kendini biraz heyecana sürprize açık tutar değil mi! Hayır, kesinlikler önemli, seçime gidiliyor, hayat memat meselesi  ve hiçbir sürprize izin verilemez! Yahu tam 3 yıl önce!!! Karmaşık bir cinayet olayı değil. Bilinmezlikleri sıfır. Tek sözcük: Ahmak! Tek celsede bitecek bir dava iken... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Beklettiler beklettiler, seçime az kala talimatı verdiler: Hadi bitirin davayı.. Saray’ın şimdi vicdan yapmaya yeltenen kalemleri, bir süre önce, Samsun’dan bu mahkemeye atanan, ancak “Vicdanım ceza vermeye elverişli değil” diyerek baskıları dile getiren ve gerisi geriye Samsun’a gönderilen yargıç skandalı ortadayken davanın tamamen İmamoğlu’nun defterini dürmek için Cumhurbaşkanlığı HSK Sistemi tarafından güdüldüğünün farkında mı değillerdi?! Yoksa, Saray yazarları ve adamlarının “Bu işin istinafı var, Yargıtay’ı var, yanlışlıktan dönülür” lafazanlıkları, Saray ile bu dava arasında hiçbir illiyet bağı olmadığı yalanını yaymak için mi? Evet, bu nedenle şimdi yukarıda verdiğim artı puanı çift eksiye çeviriyorum!.. Milleti yalan propaganda ile aldatmak suçundan! Yahu Selahattin Demirtaş’ın, Osman Kavala’nın neden nasıl beş yıldır siyasi esir edildiği konusunda zerre tahmininiz de mi yoktu! Herkes yazıyor bir şeyler... Ben de yazayım: Bu esas olarak 2024 belediye seçimlerine yönelik atılmış bir adım. İmamoğlu’nu oradan alacaklar. Yerine utanmaz bir kukla atayacaklar veya seçecekler. (Doğu’da HDP’nin belediyesi mi kaldı!) Büyükşehir’in kaynaklarını seçimler için seferber edecekler... Yağma Hasan'ın börek talanı yeniden devreye girecek.. Yok halkın iradesini gaspmış, halkın vicdanı buna izin vermezmiş... Boş laflar bunlar. Dolu laf olması için, ülkeyi yöneten bir vicdan, millete saygı ve sevgisi olmalı. Zerresi yok. Demokrasi mi? Trenden ineli çok oldu. Artık totaliter yönetim var. Ne otokrasisi ayol! Totaliter yönetimin ana adı yargı! Bu aletle, tüm siyaseti tasarlıyorlar. Kendilerine de yargı ile “yasal olarak seçilmiş” yönetim süsünü veriyorlar. Saray, hesabını cumhurbaşkanlığını kazanmak üzerine kurdu. Meclis’te muhalefete ne kadar izin verirler, seçim sürecinde olanlara bakacağız. Bunu kazasız belasız atlatırlarsa, ertesi yıl, 2024’te yapılacak yerel seçimlere kadar, “İstanbul’u alır götürürüz” hesabı içindeler. İstanbul onlar için her şey! İmamoğlu’nun defterinin dürülmesinde öncü düşünceleri bu. Ekrem Bey’in Cumhurbaşkanlığı adaylığı olasılığının da bu arada gümbürtüye gitmesi, bir yan sonuç. “Kim aday olursa olsun kazanacağız” üzerine kurulu bir politik strateji var öncelikle. Millet, demokrasi, halkın iradesi, Meclis falan filan, bunların hepsi vitrin için gerekli şartlar. Ama zorunlu şartlar değil. Günümüzün tek parti diktatörlükleri, tek adam otokratlıkları görünüşü altında işler böyle yürüyor.",https://www.cumhuriyet.com.tr/yazarlar/orhan-bursali/imamoglu-alinacak-yerine-rezil-kukla-atanacak-2013023
Orhan Bursalı,"Şiddet, terör ve siyaset, karanlıklarla dolu sorular",15 Kasım 2022 Salı,"Ülke terörden çok çekti ve hâlâ çekiyor. Beyoğlu’nda patlatılan bomba kitleyi hedef alan son lanet terör eylemi. Terörü ülke içinde neredeyse bitirdik biçimindeki siyasilerin, tabii başta içişleri bakanının açıklamalarını hatırladıkça her zaman keşke bu kadar erken konuşmasa, hiç konuşmasa ve sadece özgür, güvenli bir ülke yaratmak için işini yapsa derim. Bakıyorum geçen ağustos başında “Ayakkabı numaralarına kadar hepsini biliyoruz”, eylül başında “Terör örgütü Türkiye’de yakın zamanda bitecek”, üç hafta önce 25 Ekim’de “Artık Türkiye kendi içerisindeki bu PKK terör hadisesini tamamlamış ve bitirmiş olacak” demiş. Yine ekimde “2016’dan bugüne ülkemizdeki terör olayı sayısı yüzde 95 düştü”. Geriye doğru gidersek bu konuda belki de yüze yakın açıklamasını bulursunuz. Mesela 2019 Mart’ında “Yüzdük yüzdük sonuna geldik, terörü bitiriyoruz”; 2020 Ekim’inde “Terör örgütüne yönelik 7 bin 400 üzerinde operasyon yaptık” diyor. 2021 Temmuz’unda “Terör örgütünü boğuyoruz, bitiriyoruz, tüketiyoruz” sözleri de ona ait. Hepsini toplasanız bir kitap doğar. Bu iktidardan daha öncekilere giderseniz de terörün “bitti bitecek” olduğu konusunda yüzlerce siyasi açıklama görürsünüz. Yani hep aynı hikâye. Terörün bittiği yok. 7 bin 400 operasyon bile bunu net gösteriyor. Terör örgütü varsa terör bitmez. Hele terörün uluslararası güçlü bağlantıları söz konusuysa. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Şimdi Beyoğlu katliamının failini yakaladıklarını açıkladılar. Dahası 20 kadar şüpheli de yakalamışlar. Mahkeme sürecine girilir mi bilmiyorum, siyasilerin yaptıkları açıklamaları biliriz, birkaç gün geçsin, siyasilerin yargılamalarının yanı sıra hukuk sürecini göreceğiz; “Öyle değerlendiriyoruz” biçimindeki siyasi açıklamaların, nesnel gerçeği içermediği belli. Terörist kadının bombayı neden ve kimler adına koyduğu konusunda, kesin doğru bilgilere ihtiyacı var ülkenin, aynı zamanda iktidarın da. Çünkü teröre karşı doğru mücadele buna bağlı. Şimdi sorular var anlamamız gereken. Bombanın seçim sürecine girilmesiyle ilgisi var mı? Katliam girişimi, “bitti bitiyor” açıklamalarına karşı “Hayal görüyorsun” mesajı mı? Yoksa Türk Silahlı Kuvvetleri’nin kuzey Suriye ve Irak’ta sürdürdüğü ve bizim de neredeyse günaşırı bir iki şehit verdiğimiz operasyonlara, terör örgütünün cephe gerisinde “yumuşak karnımıza” saldırısı mı? Yakalanan terörist kadının açıklamaları ne kadar doğru, sakladıkları başka şeyler mi var? Eğer açıklamalar PKK/ PYD değerlendirmeleri doğruysa, terör örgütü seçim sürecine de müdahale etmek amacını mı taşıyor? Eğer öyleyse, bundan beklentisi nedir? Şu günlerde AKP’nin, çok açıkça Kürtlerin oyunu almak için yarattığı sanal bir çözüm süreci için (tıpkı Alevilere yönelik olduğu gibi) HDP ve diğer Kürt sivil birimleriyle başlayan şen şakrak görüşmelerle, Beyoğlu katliamının ilgisi var mı? “İkinci çözüm süreci” değerlendirmeleri, yine ateşli danslara yol açar mı? Yoksa artık seçim sürecini esir alacak bir şiddet sarmalının ucu veya işaret fişeği mi katliam? Seçim sürecine girildiği için bu tür şiddet eylemlerinin yaratacağı duygu, düşünce ve infiallerin geçmişte yaşanan korkuları canlandırmasından daha doğal bir şey yok. Akıllara 2015 Haziran-Kasım karanlık felaket döneminin gelmesi kadar doğal bir şey olamaz. Böyle bir şey olmayacaktır, fakat bu köşede Saray’ın en yakın belleğinde o dönem ve seçimi kayıptan kazanca döndürmesi olayının var olduğunu dile getirdim. Bu iktidar döneminde şiddet ve terör yaşamın bir parçası oldu. Yakın zamanda en büyük terörü bu ülke, 15 Temmuz 2016’da FETÖ darbe girişimi ile yaşadı. İktidarın FETÖ ile 2014 öncesi büyük dansı, beraber yürüyüşleri, devletin önemli yönetimlerini onlara devretmesi, ordu içindeki örgütlenmeleri, sonuçta Saray koltuğuna kimin oturacağı savaşına yol açmış ve 250 yurttaşımıza mal olan bir kanlı olayla sonuçlanmıştı. İşin ilginci, bu olaydan önce de iktidarın 2013’lerde PKK ile yine sözde barış ve çözüm dansı, 2015’te yüzlerce yurttaşımızı kaybedeceğimiz büyük şiddet ve katliamlara yol açmıştı. Belleğimiz karanlıklarla dolu.. Hele seçime giderken...",https://www.cumhuriyet.com.tr/yazarlar/orhan-bursali/siddet-teror-ve-siyaset-karanliklarla-dolu-sorular-2002809
Orhan Bursalı,‘Grand Ricat’,24 Kasım 2022 Perşembe,"Çok güldüm yine..  Saray Başının Esad ile görüşecek misiniz sorusuna verdiği yanıtı biliyorsunuz... Niye olmasın? Putin de aracılık edecekmiş Esad ile el sıkışmasına.. Esad ile görüşme aslında bir “Grand Plan” gereği değil miymiş meğer! “Grand Plan”ın bundan önceki aşaması Sisi idi. Futbolu da araç olarak kullanmış Grand Plan’ın büyük lideri, Katar Emiri Temim, Sisi ile Erdoğan’ın ellerini buluşturmuş. Mısır lideri Saray’ın kendisine yaptıklarını hiç unutmadığı için, iki yıldır görüştüler görüşecekler haberlerini pompaladılar piyasaya.. İstihbaratçılar zemin hazırlıyormuş. Oysa Sisi sanki bir şey olmamış gibi davranıp durdu, pek umurunda da olmadı Ankara’nın hadi gel kucaklaşalım mesajlarına. Futbol şampiyonasında el tokalaşma, istihbaratçılardan çok Katar Emiri Temim’in işi görünüyor. Olay Erdoğan’ı davet ile başlıyor. Belki öncesi de vardır. Ama Katar’daki buluşmadan önce Temim’in ikisini bir araya getireceği bilgisinin görüşüldüğü açık. Temim, Erdoğan’ı Sisi’ye götürmüş gözüküyor. Tabii, ikisi arasında mağdur olan, durmadan katillikle suçlanan, dokuz yıl boyunca her türlü küfrü yiyen Sisi! Sisi üzerinde de Katar ve BAE liderlerinin, hatta belki de Suudi Arabistan’ın baskısı arabuluculuğu olduğunu varsayabiliriz. Muhalefet Sisi ile tokalaşmayı “tükürdüğünü yalama” diye nitelendirirken Saray çevresi yandaş kalemler bunun “Grand Plan gereği” olduğu diye yanıt veriyor!!! Neymiş bu? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kim küsmüş veya küstürmüş? Erdoğan. Önce Davos’ta 2009’da “One Minute” politikası ile İsrail ile köprüleri attı. Hemen arkasından 2010’da Mavi Marmara ile Gazze’ye yardım götürüyoruz diye İsrail’e meydan okumaya kalkıştı: Gemideki dokuz yurttaşı öldürdü İsrail. Bu hangi “Grand Plan”ın gereği idi? Arkasından 2012’de Esad düşman ve katil ilan edildi... Peki bu hangi plan gereği idi? Sonra 2013’te Mısır’da Sisi darbe yaptı ve Erdoğan tarafından yine katil ilan edildi. Bu da o zamanki “Grand Plan”ın bir parçası mıydı? Evet, hepsi Müslüman dünyanın büyük lideri, halifesi olarak Erdoğan yaratma Grand Planının parçalarıydı. Çevre İslam ülkeleri İsrail ile bir arada yaşama, barışma politikası izlerken Saray orada bir boşluk gördü: Filistinleri savunma temelinde Müslüman dünyanın liderliği.. Çok hoşuna gitti. Halktan alkışlar aldı. Mısır’da darbe öncesi AKP’nin kardeş örgütü Müslüman Kardeşler yükselişteydi. Onlarla birlikte amaca ulaşabilirdi. Oysa Müslüman Kardeşler örgütünü Suudiler de Körfez ülkeleri de kendileri için tehlikeli buluyordu. Esad’da karşı CIA kışkırtıcılığında başlayan isyan ise AKP’ye bu “Osmanlı toprakları” üzerinde derin politika yapma olanağı verdi. Esad da katilin biriydi. AKP yandaşları Suriye topraklarındaki AKP varlığını “artık oraları bizim” gözüyle baktılar veya öyle aldatıldılar. Erdoğan’ı da muzaffer komutan halife olarak kutsadılar. Son halka Suudilerdi. Kaşıkçı’nın hunharca öldürülmesi devlet tepkisine değil Suudilere karşı kişisel kinin tepkisine dönüştü. Evet hepsi çöktü. Suudi Prensi... İsrail’le el sıkışma... Sisi ile kucaklaşma... Körfez ülkeleriyle, kendilerine açılan bonkörce arsalar silah şirketleri vb. ile başlatılan yeni dönem... Ve sırada “kardeşim Esad”.. Neden? Türkiye Akdeniz’de tecrit oldu, ulusal çıkarlarımız tehlikeye bindi. Arap ülkelerince dışlandı. Ticaret ya durdu ya hızla azaldı. Paralar suyunu çekti. Yunanistan boşluğu akıllıca doldurdu. Erdoğan Sisi ile el sıkışırken, Yunanlı bakanlar Kahire’de Mısır ile çok sayıda anlaşma imzalıyorlardı. Erdoğan ve ekibi Atatürk’ün “Yurtta barış dünyada barış” politikasını pasif ve uyuz buluyordu. Onun yerine sözde aktif barış, yani fiiliyatta aktif savaşçı bir politikayı geçirdiler. İş bilmez politika bilmez dünya bilmez, İslam ülkeleri bilmez, Akdeniz bilmez, komşuluk bilmez, sadece silah ve güç politikası ile yarar sağlayabileceğini sanan bir koca 20 yılın iflasını yaşıyoruz. “Grand Plan”mış. Madalyalı öyle yazıyor. “Grand Ricat” yazacağına...",https://www.cumhuriyet.com.tr/yazarlar/orhan-bursali/grand-ricat-2005578
Orhan Bursalı,"‘Tanrı’ya karşı savaştın, cezan ölüm!’",17 Kasım 2022 Perşembe,"İran’da “Tanrısal” (!) iktidar, kendi halkına karşı savaşıyor. Bu iktidar şiddetle silahla zorla geldi. Şiddetle, silahla, zorla iktidarda kalmak istiyor. Vuruyor, işkence ediyor, öldürüyor ve hızla yargılıyor: Bir protestocuyu “hükümet binasını kundakladığı” iddiasıyla idam cezasına çarptırdılar. Suçlamalar arasında “Tanrı’ya karşı savaş yürütmek”, “ulusal güvenliğe karşı hareket etmek” de var. Onları Tanrı iktidara oturttu. Sonra size karşı çıkanlar bana da karşı çıkmış sayılır, vurun öldürün komutunu verdi. Yoksa öyle olmadı mı? Emrin belgesi mi olurmuş! *** Başları sarıklılar, koskoca uygarlığın tepesine çöktüler. Yönettikleri halk, önemli çoğunluğuyla kendilerine karşı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türlü çeşitli yollarla protestolarını sürdürüyor. Birinci derecede kadın düşmanlığı üzerine kurulu bir inanç totaliterliği nereye kadar? “Halk adına”, “millet için”, insan onuru, insan düşüncesi, yeryüzü hak ve özgürlükleri üzerine kurulu olmayan bir şiddet iktidarı için “nereye kadar” diye bir soru olabilir mi? Gücünü milletten almıyorsa, içinde millet ve insan sevgisi yoksa, tabii ki “sonuna kadar”, diye düşünür. Başka türlüsü, tartışma dışı! 15 bin kadar protestocu tutuklanmış. Çoğu gençmiş. Birkaç yüz kişi öldürülmüş. Müzisyenler, rapçiler, kadın gazeteciler... Yaşıyorlarsa tutuklular. CIA ajanlığı sıradan suçlama. Çocuk tutuklu sayısı çok yüksek, insan hakları aktivistlerine göre 1000 kadar. *** Dış basına yansıyan avukat iddialarına göre, “gözaltı merkezlerindeki çocuklara günah işlediklerini ve suçlarını kabul etmeleri gerektiğini söyleyen bir din adamı ve bir psikoloğun gözetiminde davranış terapisine girmeye zorlanıyor, direnenlere psikiyatrik ilaçlar verilebiliyor”muş.. Milletini “dış düşmanca kışkırtılmış” görmek uyduruk gerekçesi altına sığınmak, kendini aldatmak, tabii ki inandığı Allah’ı da aldatmak.. En gaddar iktidarlardan biri orada: Uluslararası Af Örgütü’ne göre, 2021’de 314 İranlı idam edilmiş. Kadınlara yönelik politika “çocuk doğur!” Doğum kontrol araçlarına ulaşmak, kürtaj neredeyse zor. *** Kadınlar değişimi zorlayıcı ana güç. Seçimlere yüksek katılımı ve reform taleplerinin 1997 seçimlerinde Muhammed Hatemi’yi göreve getirdiğini ve bir reform çağının başlamasına yardımcı olduğunu okuyorum. Kadınlar, Yas Tutan Anneler ve Barış İçin Anneler gibi, türlü çeşitli isimler altında seslerini duyuruyorlar. İran’lı kadınlar, üniversite mezunlarının yüzde 50’sinden fazlasını, ancak işgücü piyasasının sadece yüzde 14’ünü oluşturduğunu okuyorum. Dünyayı onlar değiştirecek. Her ne kadar rejim “yenilmezliği” oynuyor olsa da...",https://www.cumhuriyet.com.tr/yazarlar/orhan-bursali/tanriya-karsi-savastin-cezan-olum-2003494
Orhan Bursalı,Uzlaşan akıl geleceğe yürüyor ve imkânlıyı istiyor,22 Kasım 2022 Salı,"Önce güncele takılalım: Sisi ile el sıkıştı, rabia falan filan oldu. Müslüman kardeşleri de kurban etti. İslam dünyasının liderliğine soyunan oyunculuk, dahası halife yakıştırmaları, Osmanlı bakiyesi toprakların yeni sultanlığı... Hepsi güme gitti: Bir el sıkışmayla mı? Hem evet hayır, gerçekliğin çelik duvarına çarpmasıyla, daha başlangıçta!... Bütün bu büyüklük ve güç gösterilerini de Türkiye’ye akan trilyon dolarlara sırtını dayayarak yapmıştı, kendisinin yarattığı ekonomik güce değil. 2003-2022 arası ülkeye akan paralar toplam 204.4 milyar dolar faizini de alıp gidince¹, iktidar dımdızlak ortalıkla kaldı; hayaller, “katil” diye aşağılanan Mısır Devlet Başkanı Sisi’nin elini sıkma seremonisiyle son bul. Bu el sıkma büyük bir tablo olarak duvarlara asılmalı. Yanında rabia işaretleri ve katil Sisi tablolarının eşliğinde. Şimdi Erdoğan’a eleştiri yağıyor. Eleştiriler haklı olsa da bu bir mecburi istikametti. Yanlış bir politik liderliğin ve sahte düşlerin Türkiye’ye kaybettirdiklerinin hesabını yapmak düşer bize. Bunun siyasi bedelini hazirandaki seçimlerde iktidara elveda diyerek ödeyecektir. Şimdiki iktidarın ülkeye gelecek için ne söyleyeceği yeni sözü var ne de olabilir vaadi. Sadece aşırı milliyetçi söylemler... Silahlanmaya övgüler... “Bir gece ansızın gelebiliriz”le kışkırtılmış bir küçük azınlık. Kadınlara yok... Gençlere yok... İşsizlere yok... Muhalefet bu boşluğu çok iyi doldurmalı. Yeni anayasa önerileri umut verici... Türkiye’nin yerle bir edilen temel taşlarını yerli yerine oturtan, gelecek için birlikte varoluşu, birlikte yaşamayı mümkün kılacak bir yapı inşa ediliyor. Bazı ilkeleri gazetemizde yayımlanan yeni anayasa tasarısı uzlaşan aklın iyi bir ürünü görünüyor. 6’lı masa bu uzlaşan aklın masası. Bu açıdan çok önemli. Türkiye’yi birleştiren bu masanın umudu çoğaltması yayması gerek. Evet başarabilirler.. İstedikleri, düşündükleri, mümkün olandır.. Türkiye uzlaşan akıl ile içinde bulunduğu çıkmazlardan kurtulabilir.. Masaya yöneltilen geç kalıyorsunuz eleştirileriyle hareket edildiğinin farkındayım. İktidar elden gitti gidiyor, düşünceleriyle. Fakat olgunlaşmadan da meyveyi dalından kopartamazsınız. Olgunlaşmanın hızlandırılmasını dileyelim. 1 Bayram Ali Eşiyok’un hem dış borçlar üzerine hem de ödediğimiz faizler üzerine mükemmel iki araştırma yazısı Herkese Bilim Teknoloji dergisinin piyasada satılan sayısında, kaçırmayın, HBT 346.",https://www.cumhuriyet.com.tr/yazarlar/orhan-bursali/uzlasan-akil-gelecege-yuruyor-ve-imkanliyi-istiyor-2004985
Orhan Bursalı,"İmamoğlu’na dava açanlara baktım, kim bunlar?",14 Kasım 2022 Pazartesi,"Geçmiş seçimlerin Yüksek Seçim Kurulu Başkanı yargıç Sadi Güven, siyasetin yükselen yıldızı Ekrem İmamoğlu hakkında suç duyurusunda bulunmuş, bize hakaret etti diye. İddianamede kendisi dahil 11 kişi saydım. Yeni YSK üyelerine baktım, iddianamedeki 6 isimden 5’i değişmiş (10 kişi var yeni listede, henüz 1 eksik, atayacaklara duyurulur!). Sadi Güven 2020 başında yaş haddinden emekli olmuş. İlginç bir AKP dönemi insanı. Durmadan iktidara büyük hizmetlerde bulunmuş. 2005-2008 arası Adalet Bakanlığı müsteşar yardımcılığı yapmış. 2008’de Yargıtay üyeliğine seçilmiş. 17. Hukuk Dairesi’ne atanmış. Türkiye Adalet Akademisi’nde 2009-2014 arası genel kurul üyeliği, sonra 2010-2014 arasında da yönetim kurulu üyesi olmuş. Yüksek hizmetlerinden dolayı 2013’te YSK başkanı olmuş. Demek ki 8 yıl boyunca seçimlerde Sadi Güven ile oturup kalkmışız. AKP iktidarının her zaman baş tacında tuttuğu bir insan. Kendisinden iktidar cenahından hiçbir şikâyet duyulmamış ki hep yükselerek AKP için birinci derecede önemli bir görevde tutulmuş. Şüphesiz siyasetin emin insanı. Gayet siyaseten emin bir şekilde. 7 asıl ve 4 yedek üyeden oluşuyor. Bunların 6’sını Yargıtay, 5’ini de Danıştay kendi üyeleri arasında “gizli oyla” seçiyor. Şimdi YSK’yi iktidar cenahında “emin ellerde” tutmanın yolu biliyorsunuz, Yargıtay ve Danıştay’dan geçiyor. Oraları “emin ellerde” tuttunuz mu, YSK’ye seçilecek üyeleri de belirlemiş olursunuz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol AKP’nin en azından 2010’dan beri en büyük uğraşı yargıyı siyasetin egemenliği altına alma çabası oldu. Bunu da çok başarılı yaptı. Ha şu da var: “Seçime katılan siyasi partilerden, en son yapılan milletvekili genel seçiminde en çok oy almış dört siyasi parti ve Türkiye Büyük Millet Meclisi’nde grubu bulunan siyasi partiler, o siyasi parti genel başkanları tarafından yetki verilmiş olması şartıyla Yüksek Seçim Kurulu’nda da bir asıl bir yedek temsilci bulundurabilir. Bu temsilciler, kurulun bütün çalışmalarına ve görüşmelerine katılırlar, ancak oy kullanamazlar.” Demek ki bunların hepsi gözlemci olarak oradalar, düşüncelerini söyleyebilirler ama söylediklerinin hiçbiri dikkate alınmaz, özellikle tayin edici durumlarda. İtiraz et, boşuna! Tıpkı Meclis gibi, yasa teklifi ver, iktidar yasalarına itiraz et, önerilerde bulun, hiçbirinin kabul edilmemesi gibi yani. Bu durumda bu gözlemciler toplantılara ne derece katılırlar bilmiyoruz. Sadi Güven, belirtelim ki İstanbul belediye seçimlerinin iptali için AKP’nin yaptığı başvuruya katılmamış, gerekçelerini kanuna uygun bulmamış ve karara itirazlarını yazmıştı. Ama YSK, AKP’nin iptal itirazlarını kabul etmişti. YSK’nin toptan “emin ellerde bulunması” bunun için önemlidir. Şimdi temel soru şu: Sadi Güven ve 10 arkadaşı kendilerine hakaret edildiği konusunda herhalde fikir birliği içinde hareket ettiler. Şunu şimdilik bilmiyoruz: Acaba bu davayı açmaları için iktidar cenahından bir yönlendiriş oldu mu olmadı mı? Nedenine gelince, İmamoğlu’nun açıklaması, İçişleri’nde oturan ve iktidarın bir numaralı siyaset savaşçısı konumundaki Soylu ile karşılıklı “ahmak atışması” ile ilgilidir. İddianamede adı geçen 11 yargıcın hiçbiri bunu görmemiş olabilir mi? Son mahkeme başkanı bile İmamoğlu’nun sözlerinin Soylu’ya yönelik olduğunu, Yüksek Seçim Kurulu üyelerine yönelik olmadığını söylediğine göre? Baktığımızda önce hakaret olayı kotarılıyor, sonra da mahkemeye ceza ver deniliyor...  Bu talimata karşın yargıç, vicdanına göre hareket edince Samsun’a atanıyor. Yani baştan sona tepeden kotarılmış bir sahte dava ile karşı karşıyayız...",https://www.cumhuriyet.com.tr/yazarlar/orhan-bursali/imamogluna-dava-acanlara-baktim-kim-bunlar-2002477
Orhan Bursalı,‘Sultanizm’in sonu için eksik temel politikalar var,29 Kasım 2022 Salı,"6’lı masanın anayasa önerisini gördük, uzun süren bir çalışma ancak olgunlaştırılarak millete sunuldu, bu anayasa taslağı Türkiye için şüphesiz iyi bir geleceğin kapılarını açacak, tek adamın keyfi yönetimine son verecek ve kurumsal bir yapının vereceği uzun soluklu güvence içinde gerçekten yeni bir ülkenin inşasını sağlayacak niteliktedir. Bu anayasa şüphesiz bir rejim değişikliği öneriyor. Parlamentonun dışlandığı, tek adamın tüm atamalara imza attığı, halka karşı hiçbir sorumluluk taşımayan atanmış kimselerini bakan yapıldığı, Meclis’e hesap bile vermediği, yasaların anayasanın uygulanmadığı bir otoriter sultanlık rejiminden, egemenliğin kayıtsız şartsız millete ait olduğu ve temsilcilerinin ülkeyi yönettiği, hesap verdiği, şeffaflığın egemen olduğu bir sisteme geçeceğiz.. Mutlaka geçmeliyiz, yoksa gelecek karanlık. 6’lı masa bir umut doğurdu. Ama şimdi çok daha önemli bir aşama onları bekliyor: Erdoğan’ın büyüklük gösterileriyle seçim kampanyasını başlattığını görüyoruz, bir adım öne çıktı, ortalığı kasıp kavurma niyeti açık. Bu meydan okumaya daha büyük bir meydan okuma ile yanıt vermeliler. Batı’ya bakmak ABD, İngiltere, Almanya bilim ve finans çevreleriyle ilişki aramak kaçınılmaz şüphesiz. Türkiye Batı’ya değil Doğu’ya bakmalı biçimindeki öğütlerin, en büyük ihracatını Batı’ya yaptığı ve en büyük doğrudan yatırımların da Batı kaynaklı olduğu düşünülürse, ülkenin Doğu ile Batı arasında kendi çıkarını düşünen dengeli bir politika izlemesi doğaldır ve gereklidir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Herkesle bağımsızlık temelinde ilişki, tüm dünya ile barış temelinde ticari kültürel, bilimsel ilişki... Kendi ekonomik gücünü inşa etmeye öncelik... Bu amaca yönelik dünyadan olabilecek tüm katkıları aramak... Kılıçdaroğlu’nun es geçtiği bir konu var: Rusya ile ilişkiler. Arap ülkeleri ile ilişkiler. Yaşadığımız Doğu-Batı; Rusya-ABD- Avrupa arasındaki büyük gerilim, ekonomik ambargolar, Türkiye’ye fırsat doğurdu, RTE bu fırsatı iyi değerlendirdi, bir geçici “siyasi bağışıklık” kazandı, ve adamları da bunu iç politikada “Dünya Lideri” propagandasına tahvil ettiler. Rusya Türkiye arasındaki kapı-ilişkiler her iki ülke içinde verimli ve önemli. Moskova, size bakıyor, iktidara gelirseniz, bu ilişkiler ne olacak, NATO mu iktidara gelmiş olacak, Ankara dengeli ilişkileri sürdürebilecek mi? CHP’nin bu konuda bir sözü yok mu? Bu nedenle diyorum ki Moskova ziyareti birinci derecede önemli. Bu alanı boş bırakırsanız, salt ekonomik çöküntüye güvenerek iktidar olma seçeneğinizi tehlikeye atarsınız. Aynı şekilde Arap ülkeleri ile yeni bir dönem başlıyor. Arap ülkeleri, Suudi Arabistan ve Körfez ülkelerindeki bağımsız bir güç olma gelişmelerini okuyamayan bir siyaset, başarı kazanamaz. Konu tank palet fabrikası ile iktidarı sıkıştırmanın çok ötesindedir. Millet bununla ilgilenmiyor. Minör değil majör politikalar zamanındayız. CHP’de bunun yönetimde ve danışmanlıkta ciddi işaretlerini görüyor muyuz? CHP iktidara hazırlanıyorsa, Arap ülkeleriyle şimdi hemen ilişkilerini inşa etmelidir. Burada da meydan okuyucu bir ziyaret gündeme getirilmeli... Muhalefet, iktidarın düne kadar ne caniliğini ne kasaplığını bıraktığı Mısır/Sisi ile çok daha temiz ve hızlı ilişki kurabilecek durumdadır. Bir girişim görüyor muyuz? En önemli konu Suriye. Saray eveleyip geveliyor. Bir büyük barış planı ile Şam’ı ziyaret etmeye hazır mısınız? Esad ile dürüst ve sıcak bir ilk ilişkiyi kurabilecek fırsat elinizin altındayken ne duruyorsunuz? RTE’nin “dünya lideri” propagandasını elinden alacak bir dış politika konseptiniz yoksa, durum zor. İktidar, büyük ve cesur meydan okumaların, girişimlerin ağzındadır. Çekip alınız aldınız...",https://www.cumhuriyet.com.tr/yazarlar/orhan-bursali/sultanizmin-sonu-icin-eksik-temel-politikalar-var-2007135
Orhan Bursalı,Ne çok ‘Mustafa Kemal Pasha’lar’ var dünyada,13 Kasım 2022 Pazar,"Fuat Keyman’ın Politik Yol’daki yazısında gördüm. Fakat sanki belleğimin derinliklerinde özellikle de Pakistan’da Mustafa Kemal Pasha adının evlatlara verildiği konusunda belli belirsiz bilgiler de vardı. Keyman, Kanada’da uluslararası iletişimci bir arkadaşının adını veriyordu: Mustafa Kemal Pasha. Birden COVID’li yatağımda doğruldum, bir canlılık geldi, normalmiş gibi davranmaya başladım, yazı yazmayacakken bu isimleri kısaca araştırdım. Keyman’ın adını andığı şu kişi mi bilmiyorum çünkü çok Mustafa Kemal Pasha var!!! Mustafa Kemal Pasha: İslam, Ilımlı Oryantalizm ve Hegemonya: Gramsici Bir Yeniden Okuma (https://doi.org/10.1080/13698230500205235) Washington’da bir üniversitede akademisyen. Sosyolog. Veya Mustapha Kemal Pasha imzasıyla ses getiren kitapları var: İslam ve Uluslararası İlişkiler: Kırık Dünyalar... Bir de James H. Mittelman ile birlikte yazdığı: Azgelişmişlikten Çıkış: Değişen Küresel Yapılar ve Üçüncü Dünyanın Yeniden Yapısı.. Başka bir Mustafa Kemal Pasha’nın, çok iyi bir cerrahın ölüm duyurusuna rastladım. Pakistanlı. COVID-19 nedeniyle 2020’de Multan’da vefat etmiş, Nishtar Tıp Üniversitesi rektör yardımcısı. Deniyor ki: “Mustafa Kamal Paşa, koronavirüs hastalarının sayısının artmasıyla ofis işlerini durduran ve koğuş görevine başlayan ünlü bir cerrahtı..” Ünlü bilim dergisi BMJ’de vefat duyurusu: www.bmj.com/content/370/bmj.m3219.full İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aaa o da ne? Bu kez Çin-Beycing’ın dünya çapındaki Tsinghua Üniversitesi’nde (kuruluşu 1911) bilgisayarcı bir doktora öğrencisi Mustafa Kamal Pasha. https://scholar.google.com/citations?user=AFb_72cAAAAJ&hl=en Bir başka Mustafa Kemal, grafik dizayncı, www.tiktok.com/@mustafakamalpasha6 Bir başkasını instagram’da görüyorum. Bizde de Mustafa, Kemal, Mustafa Kemal isimleri çok konulur. Hemen hepsinin kökeni Atatürk’tür. Ama bizde Mustafa Kemal Paşa adı verilmiş midir, bilmiyorum. Keyman sormuş Kanada’da tanıdığı Mustafa Kemal’lere: “İsimleriniz niye böyle” diye, aldığı yanıtlar hep şöyle: “Mustafa Kemal, sadece Batı emperyalizmine karşı verilen ulusal kurtuluş savaşının lideri değil; aynı zamanda da sömürgeciliğe karşı verilen savaşın küresel ölçekte ilk lideriydi. O, sömürgeciliği yenen ilk liderdi. Küresel ölçekte anti-sömürgeci direniş sürecini başlatan ve başarıya ulaşmış bir liderdi.” Dünya çapında bir ülke kurulmasına öncülük eden büyük bir yetenek, beyin, lider, fikir insanımız oldu, onu da baştan beri kötüleyen, yok sayan, yok etmeye çalışanlar, köklerini kurtuluş öncesi Atatürk düşmanlığından alan en gerici dinci, Arapçı, hilafetçi akımların günümüzdeki hayaletleri oldukları için Atatürk’ü lanetliyorlar. Bunların hepsi birer birer bu ülkenin en önemli yerlerine geldiler, ülkeyi yönetiyorlar. İlk geldiklerinde öyle değillerdi, yüzlerini maskelemişlerdi. Ne zaman ki “Artık biz bu ülkenin hâkimiyiz ebedi olarak” gibi bir sanrıya kapıldılar, maskelerini yırttılar, her şeyi inkârcılığı soyundular, kendilerine gelmişlerdi artık! Ama hepsi milletin şahlanışı karşısında kuyruğunu kısıp Atatürk günlerinde sessizliğe gömülmeyi de ihmal etmiyorlar. Bunlardan çoğunun ne Cumhuriyet ile ilgisi var ne de Türkiye ile. Hele bir tanesi var ki direnip duruyor! Atatürk evrensel yaşayan ismiyle bile hepsini ezip geçiyor. Mustafa Kemal’ler yaşıyor dünyanın her tarafında.",https://www.cumhuriyet.com.tr/yazarlar/orhan-bursali/ne-cok-mustafa-kemal-pashalar-var-dunyada-2002229
Orhan Bursalı,Dünya Kupası’nı kim kazanacak? Bilim öngörüsü,28 Kasım 2022 Pazartesi,"Dünyanın saygın bilim dergisindeki makaleyi görünce bilimin el atmadığı konunun yeryüzünde olmadığını daha net anladım. Bilim, belki de bine varan alt uzmanlık alanlarıyla her şeye bir şekilde girdi oluyor, katkıda bulunuyor, ölçümleriyle, matematiğiyle istatistiğiyle, cihazlarıyla, izleme ve yorumlarıyla.. Spora bilimin çoktan girdiğini zaten biliyoruz. Antrenman, kas, beden, koşu, beslenme, oyun kurgusundan tutun, psikolojiye vb.lerine kadar. Herkese Bilim Teknoloji dergisinde tam da Katar’daki futbol şampiyonasında, bilimin futbola ne kadar nüfuz ettiğini gösteren bir makale, futbolun çok yönlü bilimsel katkılarla artık ilerlediğini göstermesi açısından büyük bir ilgi odağı olmaya aday. Futbolda “Büyük Veri Analiz Bilimi” var. Fizikçiler, istatistikçiler şampiyonluğa kimlerin yakın olduğu konusunda bir liste bile çıkardı. Tutar tutmaz bu ayrı bir konu, çünkü futbol o kadar çok belirsizliklerle, o kadar çok (milyarlarca!) olasılıklarla dolu ki sahada ortaya çıkacak yeni olasılıklar, bilimin öngörülerinde önemli değişiklikler yapabilir. Futbolun güzelliği! Büyük Veri (Big Data) biliyorsunuz, pazarlama stratejilerinin vazgeçilmezi. Hepimizin verilerini topluyorlar; gezilerimiz, alışverişlerimiz, ilişkilerimiz, tercihlerimiz, meraklarımız, davranışlarımız.. Milyarlarca kişiden toplanıyor. Buna göre bize ürün, satış vb. stratejiler geliştiriliyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bilim de özellikle karmaşık olayların mantığını, desenini anlamak için büyük verileri depoluyor ve kullanıyor. “Dev veri şirketlerinin matematikçileri ve fizikçiler, veri bilimcileri ve analistleri futbolun emrinde! Forvetler kaç pası alamadı? Antrenmanın yoğunluğunun oyuna etkisi nedir? Topa en iyi şekilde vurmak için nerede durulmalı? Harekete engel olmayan giyilebilir teknolojiler, her türlü hareketi algılayabiliyor. GPS’le konumları takip edilebiliyor çok açılardan görüntü alan kameralar ve her bir ayağın ne kadar marifet gösterdiğini değerlendirilebiliyor. Kafa vuruşlarından tutun oyuncuların topu ne kadar süre ayaklarında tuttuklarına kadar her şeyi yakalayabiliyor, artık yakında antrenör ve takımların bir yapay zekâ teknik direktör yardımcısı olacak. Katar’da “Maç bitiminden birkaç dakika sonra, turnuva organizatörleri her oyuncuya performanslarının ayrıntılı bir dökümünü gönderiyor.” “Bu turnuvada, forvet oyuncuları ne kadar pas alabilecekken alamadıklarını bile görebiliyor. Savunmacılar rakip takımı ne kadar rahatsız ettiklerine dair daha detaylı verilere sahip. Veri analizi bilimi oyuncu ve teknik direktörlere, antrenmanın yoğunluğunun oyuna etkisinden tutun, topa en iyi şekilde vurmak için nerede durulması gerektiğine yönelik tavsiyeler bile veriyor.” “Veri analizleri oyun biçimlerini değiştiriyor, artık forvet oyuncuları uzaktan daha az şut atıyor, kanat oyuncuları orta yapmak yerine takım arkadaşına pas veriyor. Büyük veri, takımların felsefesini ve davranışını, rakiplerini nasıl analiz ettiklerini ve yetenek geliştirme ile oyuncu bulma yöntemlerini değiştirdi.” Oxford Üniversitesi’nden Matthew Penn ve ekibinin geliştirdiği bir matematiksel model, İtalya’nın UEFA Euro 2020 turnuvasında İngiltere’yi yeneceğini doğru tahmin etmiş. Kulüpler, top sürme, pas ve müdahaleler de dahil, yaklaşık 3000 oyun içi etkinliği analiz etmek için videoda kaydedilmiş maçları kodlayan ticari şirketlerden bilgi satın alabiliyor, “bilgisayar görüşü” adı verilen bir tür yapay zekâ kullanılıyor. Bu programa göre 1. Belçika (yüzde13.88 olasılık), 2. Brezilya (yüzde13.51), 3. Fransa (yüzde 12.11)... Böyle 15 takımı sıralamışlar. Yazıdan: “Birçok analist, Londra kulübü Brentford FC’nin son dönemdeki başarısının bir kısmını, farklı liglerdeki oyuncuları derecelendiren ve takımın düşük bedelli yıldız oyuncuları satın almasına yardımcı olan şirket içi bir algoritmaya bağlıyor.. Liverpool FC’nin veri ekibinin oyuncunun sahadaki hareketlerinin gol atma olasılığını artırıp artırmadığını değerlendirebilen modeli de var.” HBT’de yazı kapsamlı.. www.herkesebilimteknoloji.com’dan pdf olarak da edinebilirsiniz.",https://www.cumhuriyet.com.tr/yazarlar/orhan-bursali/dunya-kupasini-kim-kazanacak-bilim-ongorusu-2006732
Orhan Bursalı,6 Nisan’dan önce mi yoksa hemen sonra mı seçimler?,06 Kasım 2022 Pazar,"Erken seçim tartışılıp durdu. Kasımda seçim var iddiaları çok gerçekdışıydı. Batmış bir ülkede bu kadar erken seçimi kim ister muhalefetten başka? Ellerinden gelse birkaç yıl ertelerler. İki ay kadar önceki görüşüm seçimi zamanında yapacaklar noktasındaydı. Yani anayasaya göre en geç 18 Haziran Pazar günü. Ama şimdi yeni bir durum ortaya çıktı sanki. Sanırım nisan gibi bir erken seçim olasılığı söz konusu olabilir. Önce bir saptama: 6 Nisan’dan önce seçim yapacaklarsa eski yasaya göre olur. Çünkü 6 Nisan yeni seçim yasasının yürürlüğe girdiği tarih. 6 Nisan’dan sonra ise yeni seçim yasasına göre yapılacak. Anayasaya göre, seçim yasasında yapılacak değişiklikler, ancak bir yıl sonra yürürlüğe girer. 6 Nisan bu bakımdan önemli. Önce mi sonra mı? Önce şu soruyu irdeleyeceğim: Peki 6 Nisan’dan önce seçim işlerine gelir mi? Yani eski yasayla seçime gitmek? Hayır, yeni seçim yasası Millet İttifakı’nı zor sokmak ve barajı yüzde 7’ye indirerek MHP’nin parti olarak Meclis’e girebilmesi için seçilebilirliğini garanti etmek amacıyla hazırlandı. Bir de bunun il ve ilçe seçim kurullarını tamamen AKP boyunduruğuna alan yönü var. Bu açıdan bakıldığında 6 Nisan’dan önce seçime gitmelerinin bir anlamı yok. Kazanımlarını kaybedeceklerse neden yeni seçim yasası yaptılar? Çok zoraki bir durum olursa, MHP AKP listelerinden seçime girerse 6 Nisan’dan önce seçime giderler. Bu bana olasılığı en az erken seçim tarihi geliyor. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Ama hemen 6 Nisan sonrası her pazar için seçim kararı alabilirler. 9, 16, 23, 30... Nisan ramazan ayı. 23 Nisan bayramın son günü ve Ulusal Egemenlik Bayramı. Ramazan cami propagandaları için de uygun, cemaat teravih namazında! Peki neden 18 Haziran değil de daha erken, mesela nisanda seçim olasılığını gündeme getiriyorum? Cepteki paralar hızla pul oluyor Türkiye çok yüksek bir enflasyon, hayat pahalılığı yaşıyor. Temmuz başındaki asgari ücret artışını enflasyon silip süpürdü. İktidarın kurumu TÜİK’e göre tüketici fiyatları aylık yüzde 3.54, yıllık yüzde 85.51 arttı. ENAG’a göre ise enflasyonun ekim ayında aylık artışı yüzde 7.18. Yıllık ise yüzde 185.34. Bir ekonomist ekranda dikkati çekiyordu: TÜİK’in enflasyon kalemlerinde örneğin enerji yoktu, görülmüyordu.. Doğruysa, TÜİK enerji kalemini hokus pokus yok ederek enflasyonu alaşağı etmiş! İktidar enflasyondan yüzde 100’lük bir veriyi kaçırıyor halktan! Tam dezenformasyon yasasına uygun bir durum. Saray seçim günlerini açtı. Zam etkileri geçmemeli En büyük kampanyasını yılbaşında başlatacak. Asgari ücret, TÜİK hesabına göre belki de yüzde yüz artacak, mesela 10 bin TL civarında! EYT sorunu emekli zammı vb. derken göz boyayıcı bir tablo ile “bak milleti ezdirmedik” kampanyası yürütecekler. Yüksek enflasyon, cepteki parayı hızla eritiyor. Yeni yılda cebe giren paraları, enflasyon pul etmeden, mümkün olan en yakın tarihte seçimi yapmak isteyecekler. Bu da 9 Nisan ve sonraki pazarlara denk geliyor. İki ay sonra,18 Haziran ise insanları iyice tüketecektir. Tabii bu sadece ekonomik nedenlerle bir erken seçim olasılığı düşüncesidir. 18 Haziran’a kalırsa, daha pek çok iç ve dış olasılıklar gündeme gelir ki bunları tartışmak için erken. Aklınıza yatıyor mu?",https://www.cumhuriyet.com.tr/yazarlar/orhan-bursali/6-nisandan-once-mi-yoksa-hemen-sonra-mi-secimler-2000024
Orhan Bursalı,Mustafa Kemal’in gelecek vizyonu,10 Kasım 2022 Perşembe,"Mustafa Kemal’in Osmanlı’nın ve Türkiye’nin yetiştirdiği en bilinçli ve uygar insanlardan biri olduğuna inandıracak sayısız belge var. Atatürk’ün Trablusgarp’a giderken 1911 Ekim’inde Fuat Bulca’ya gönderdiği mektubun başında “Maksadımız ebedi bir mücadele sahası açmaktır” cümlesi var. Bu mücadele sonsuza kadar uzayabilir anlamına geliyor. Çünkü karmaşık ve sayısız bilinmeyen boyutları olan tarihi bir ortamda yaşıyorduk. Mustafa Kemal o zaman 28 yaşında bir Osmanlı subayıdır. İmparatorluk henüz ayaktadır. Birinci Dünya Savaşı’ndan üç yıl önce. Acaba Türkiye’de o sırada bu amaçla sonsuza kadar savaşmak gerektiğini düşünen kaç kişi vardı? Batı dünyası ile çok boyutlu ve sonsuza kadar bir mücadeleyi, Trablusgarp çöllerinde İtalyanlarla savaşmaya giderken düşünen 28 yaşında bir Osmanlı subayı. 1911’de Trablusgarp’a giden Mustafa Kemal, İstanbul’dan Ankara’ya gelen ve Amerikan mandası isteyen aydın Osmanlılardan, çok daha bilinçli, idealist bir insandı. Kurtuluş Savaşı ve Türkiye Cumhuriyeti, bu bilinç ve uzun sürecek bir mücadele ve emek vizyonu üzerine kurulmuştur. Birinci Dünya Savaşı bittikten sonra Osmanlı hükümeti, İngilizlerle anlaşarak Sinop-Sivas-Afyon, İzmit arasında ortaçağ beyliği büyüklüğünde bir toprak lütfedilmiş Osmanlı İmparatorluğu’nu, Sevr Anlaşması gibi bir utanç belgesi arkasına imza atarak kabul etme zilletini göstermişti. Bu Türkiye’ye, “Size bu yeter, gerisi bizim” demekti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İzmir’den Trablusgarp’a bir Rus vapuru ile giderken sözü edilen sonsuz mücadele bu ülkenin varlığı mücadelesidir. Atatürk’ün o zamandan doğruyu gördüğü, o tarihten sonra Türkiye’nin parçalanma hikâyelerinin ortada dolaşmasından ve ona soysuzca yapılan saldırılardan anlaşılmaktadır. Mustafa Kemal bir Osmanlı başkomutanıdır. Birinci Dünya Savaşı sonunda güneydeki ordunun son komutanı oydu. Trablusgarp’ta İtalyanlarla savaşmış, Çanakkale’de Anafartalar kahramanı ve Anadolu’yu savunan Osmanlı ordusunu toplayan ve Yunanları, İtalyanları, Fransızları ve İngilizleri yenen Osmanlı ordusunun (O zaman Cumhuriyet kurulmamıştı) başkomutanıdır. Bir ülkeye köşesinden bile olsa, biraz bağlı olan bir insan, ülkesinin geçmişini hırpalamak için kimin sözcülüğünü yapmaktadır? Kanımca bu hasta kafalar, bundan bir menfaat umdukları için böyle olmadık sözlerle ortaya çıkıyorlar. Türkiye’de bu hava 1980’den sonra yavaş yavaş oluştu. Hâlâ ortaçağ sloganları yinelenen Türkiye’de aydınların, üniversitelerin çağdaş dünya, bilim ve teknoloji gerçeğini halka duyurması ve ilkel tepkilerin temsilcilerini de daha iyi tanımamız gerekirdi. Türk sosyal bilimcilerinin, her kavramın politik sloganlara indirgenmiş olduğu bu cahil ortamda, çağdaş dünya ile eşit düzeyde yaşayabilecek insanların yetişmesi için, toplumun sosyal, ekonomik ve politik dinamiklerini daha iyi incelemiş olmaları gerekiyordu. Fakat sosyal bilimi tarihe yamadılar, yabancı dilden çevirilerle yetindiler. Toplumun içinde bulunduğu durum, gelişmemiş düşünsel düzeyiyle, çağdaş uygarlık denilen bir davranış bütünlüğüne ve içeriğine ulaşamamaktan kaynaklanıyor. Bunun nedeni dünya toplumlarının geleceğini garantileyen niteliklerin yeterince anlaşılmamış olmasıdır. İnsanların yaşam için gereksinmeleri ve arzuları dünyanın her köşesinde aynıdır. Bunlar dinle ilgisi olmayan, yaşamsal güvenlik, özgür düşünce ve insani kimlik dediğimiz özelliklerdir. Devlet örgütlenmesi bunları katıksız olarak sağladığı oranda çağdaştır. Bunları sağlayan çağdaş devlet yapısı, yaşam güvenliği, özgür düşünce ve adalet üzerine kurulur. Bu demokratik devlettir. Fakat dünyanın hiçbir yerinde sağlıklı değil. Çünkü birkaç yüz kişiye milyarlarca insanın kaderine egemen olma şansı veren kapitalizm virüsü yaşam damarlarındadır. 1911 vizyonu mücadelenin sonsuza kadar olabileceğini biliyordu. *** Yukarıda Doğan Kuban’ın kısaltılmış yazısıyla ülkemizin büyük kurucusunu saygı ve sevgiyle anıyorum.",https://www.cumhuriyet.com.tr/yazarlar/orhan-bursali/mustafa-kemalin-gelecek-vizyonu-2001300
Orhan Bursalı,İmkânsızı İstemek,20 Kasım 2022 Pazar,"“İmkânsızı istemek”, aslında felsefi tarafı olan daha çok düşünsel kavramdır. “Bu da olabilir mi ki”ye denk gelen, büyük çoğunluk açısından olamayacak, gerçekleşemeyecek işlere denk gelir. Uç noktada bu fikir ancak “Tanrısal bir yetenek” kazanır veya gerektirir. Hayatta ise önemli bir başarıya imza atmak için koşulları sonuna kadar, büyük beceri, inanılmaz sabır ve inançla zorlamak ve yılmamak anlamında kullanılır. “Hayallerini gerçekleştirmek için onların peşinde koşmak” mesela bir eylem biçimidir. Adım adım taşları döşersiniz, doğruları ve koşulları uygularsanız önemli bir inşaya imza atarsınız. Bazı konular, gerçekleşmesi mümkün değil görünür, ama iyi bir fikir, buluş ve meydan okuma ile bakmışsınız istediğinizi elde etmişsiniz. Cumhurbaşkanının 6’lı masayı dağıtmak için öncelikle İYİ Parti’ye yönelik “ne işleri var orada, sen yerli ve millisin” biçimindeki sözleri bana Reis imkânsızı istiyor çağrışımı yaptırdığı için. Orada olmaması lazım, ayrılmasını isterim, diyor. Bu yeni değil. Aslında, Ayasofya’nın açılış töreninde ilk girişim geldi. İlk çağrı görevini Bahçeli üstlendi ve “Yuvaya dön” dedi. Yeni MHP’ye! Sanki neredeyse sille tokat Meral Akşener ve arkadaşlarını partiden atan kendisi değilmiş gibi! Erdoğan da Bahçeli’nin çağrısına sahip çıktı, “Terör örgütleriyle el ele olmak, milli ve yerli olarak düşündüğümüz İYİ Parti’ye hiç uygun” değil dedi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ta o zaman “gerçekçi” bir saptama yaptılar: Yaa bunlar karşımızda tek vücut oldular, Cumhurbaşkanlığı’nı zar zor sandıktan bazı hukuki katakullilerle damgasız pusulaları kullandırarak vb. çıkardık... Yerel seçimlerde de bizi darmadağın ettiler, birleşik bir güç haline gelerek... Evet bu sonucu çıkarmaları çok doğal. O zamandan beri özellikle İYİ Parti üzerinde “terörle, HDP ile PKK ile işbirliği” mavraları, siyasetlerinin belkemiğini oluşturdu. Soylu’yu bu suçlama savaşının merkezine oturtarak! Adam günde kaç parti saldırıp duruyor. Saldırmamak kendisi için büyük bir psikolojik rahatsızlık konusuymuş gibi. Kim bilir, belki de bu konuyu içselleştirerek o noktaya gelmiştir! Tamam CHP zaten tescilli PKK’ci, senin ne işin var orada ey yerli ve milli! Ana politika bu. Aylardır “Amiral Battı”daki “Koçbaşı”nın işi gücü 6’lı masa. Her gün dağıldı dağılacak, Meral Hanım’la Kılıçdaroğlu birbirlerine girdi, artık iflah olmazlar, dedikodu yayını yapıyor. Bu çabaları ile de reisinden hakkettiği övgüyü aldı, bence köşesine Saray damgalı Nobel armasına benzer madalya damgası konulsun. Yerli ve milli olması için de bir de nazar boncuğu iğnelensin. “Cesur ol, gerçekçi ol imkânsızı iste” düşüncesi, 20 yıl aşkın iktidarda olan ve geldiği nokta ülkeyi çökertmek olan yaşlı, çökmüş, yıpranmış, karizması çoktan çizilmiş, tökezleyen ve yarın seçim olsa devrilecek bir konumda tutunan iktidar için komik oluyor! Politikada bir günde her şey olur inancı, bazı durumlar için geçerli olabilir, ama temel bir konuda karşılığı sıfırdır. Sadece “Umut yoksulun ekmeğidir, ye memet ye”ye denk gelir. AKP geldiği noktada, umudunu 6’lı masanın dağılmasına bağladı. Bu da daha şimdiden kaybettiğini ilanı sayılır. Konuyu sürdüreceğim...",https://www.cumhuriyet.com.tr/yazarlar/orhan-bursali/imkansizi-istemek-2004412
Orhan Bursalı,"Yağmasa da damlar, imkânsızı istemeyi sürdür!",21 Kasım 2022 Pazartesi,"Hiçbir başka araştırmanın desteklemediği, sadece AKP’nin ekranlardan da eksik olmayan resmi parti(li) araştırmacısının topluma pompaladığı ve AKP kurmaylarının da kullandığı “Yüzde 45’i bulduk” yalanı üzerinden bir politika geliştiriliyor. Bu yalanı doğrulayacak ikinci bir anket şirketini piyasaya süreceklerine eminim! Yalancı şıracıya bir de bozacı, belki de iki bozacı lazım! Piyasayı, anketçileri dikkatle izleyin. Hayır, şunu demek istemiyorum, AKP artık kesin kaybetti (bugünkü koşullarda evet kesin kaybetmiş durumda)! Hiçbir şans olmadığını da söylemiyorum. Umutları önümüzdeki yedi ay içinde olacaklarda, neyi yapabileceklerinde, bunların arayışı içindeler. Çoklu bir arayış-bekleyiş içindeler. Bunlardan biri yılbaşında yapacakları zamların oy getirileri. Emekliler, asgari ücretliler, EYT’liler.. Bir taraftan devlet kesesinden yeni yılda yoğunlaşmasını beklediğim AKP parti teşkilatı eliyle dağıtacakları aile yardımları veya sadakaları. İkincisi Alevilere siyasi rant amaçlı resmi para dağıtımı. Cemevlerine su, elektrik ve dedelere maaş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Geldiklerinden beri, 20 yıldır Alevilere verdik veriyoruz, tanıdık tanıyoruz toplantıları yaptılar. İlk yıllarında buna ihtiyaçları vardı. Alevi ünlülerini yazarları vb. yanlarına çektiler siyasi postlar verdiler.. Ama artık onlara ihtiyaçları kalmayınca kenara ittiler. Bugün yine onların oylarına ihtiyaçları var, geldikleri nokta “Alevilik bir kültürdür”. Bir adım daha ileri gitmelerine, Sünni dogmaları izin vermez. Bu noktada Alevi oyları imkânsızı istemektir. Fakat beklentileri şu: “Yağmasa da damlar”. Yani her kapıyı çalarak umut biriktiriyorlar kendilerine. Üçüncüsü yeni “Kürt açılımı”. Yani HDP oyları. Torbadan şimdilik üç olay çıktı. İlki, türbanı anayasallaştırmak için Meclis’te adalet bakanının başkanlığında bir heyetin HDP’yi ziyareti. M.A. Cevheri, Şanlıurfa milletvekili demiş ki: “Legal bir parti, TBMM’de grubu var, desteklerine ihtiyacımız var neden gidilmesin..” AKP’li yazar çizerler de (Metiner vb.) “HDP’yi PKK ile bir tutamayız, işbirliği şart..” Orhan Miroğlu da “HDP bu fırsatı kaçırmasın!” demiş..Çok güldüm! İkincisi, haksız hukuksuz içeride tuttukları Kürtlerin bir no’lu politikacısı Selahattin Demirtaş’ı uçak ve helikopterle hastalanan babasına taşımaları. Şüphesiz doğru yaptılar. Ama “yeni açılımları” söz konusu olmasaydı bunu yaparlar mıydı? Şüphesiz hayır. Kürt açılımı torbasından çıkan üçüncü olay, Ankara’da AKP-HÜDAPAR ve eski HDP’lilerin katıldığı “Kürtler ne istiyor” çalıştayı.. Başlığı okuyunca buna da çok güldüm! Mars’tan birileri inmiş, “Yahu ne istiyorsunuz” diye anlamaya çalışıyor.. Marslılar, çalıştayda dile getirilen talepleri toplayıp Saray’a sunacakmış!!! Bu torbada başka neler var, var mı, bilmiyoruz. Acaba Demirtaş’ın çıkması var mı? (Büyük olay, çok da iyi olur!!). İmralı mutlaka vardır da… Eğer torba bu kadarlıksa AKP burada da imkânsızı arayış içindedir. Ama anlayışları şu olabilir, tekrarlayayım: Yağmasa-akmasa da damlar! İYİ Parti’ye yapılan “Gel yerli milli kardeşim, kucaklaşalım” çağrısından sonra, aaa ne görelim, AKP heyeti yurtdışı gezisinde Saadet Partisi Nürnberg teşkilatını ziyaret etmiş, “Cumhurbaşkanımızın oy oranı yüzde 45’i aşıyor, siz de destekleyin bu işi bitirelim” demiş. Anketçilerinin yalanıyla kandırmaca peşindeler. Sadece Allah’la aldatacak değiller ya! Bütün bunlar sonuç vermezse ne olur?!",https://www.cumhuriyet.com.tr/yazarlar/orhan-bursali/yagmasa-da-damlar-imkansizi-istemeyi-surdur-2004638
Orhan Bursalı,Suriye ile barış bu iktidar için ‘zor zenaat’,27 Kasım 2022 Pazar,"Mısır ile ilişkilerin nasıl düzeleceği konusunda, hükümet kendi programını medyasında açıklıyor. Mısır’ın Erdoğan ile ikili ilişkileri düzeltmek konusunda acelesi var mı, programını bilmiyoruz. Mısır medyasını izlemek gerekir. İki ülke arasında şüphesiz geçmişte hep güçlü bağlar vardı ama Erdoğan’ın daha yakın zamana kadar 50 kişiyi idam ettirdi, eli kanlı katil diye saldırması ve Sisi ile ilişkileri sürdürdükleri için üstelik Avrupa ülkelerini kınaması, Sisi’nin öyle kolay unutacağı politik durumlar değil. Şunu diyorum, iki ülke yeniden diplomatik ilişki kuracaktır fakat Sisi’nin bu işi biraz ağırdan alması hatta seçim sonuçlarını beklemesi de söz konusu olabilir. Fakat esas mesele Esad ile ilişkidir. Erdoğan Esad ile el sıkışmakta ve Suriye ile sorunları çözmekte ne kadar ciddidir, şüphe içindeyim. Erdoğan’ın Suriye ile sil baştan yeni ilişkiler için hazırlıklı olduğunu düşünmüyorum. - Şam’ı yıkmak için adı ÖSO olan orduyu besleyen Erdoğan ve iktidarıdır. Bununla yetinmemiş, ÖSO ismini Suriye Milli Ordusu’na dönüştürmüştür. Şöyle düşünün: Suriye yerine Türkiye’yi koyun. Bir Türk Silahlı Kuvvetleri var. Fakat düşman ülke, size karşı örgütlediği bir silahlı güce “Türk Silahlı Kuvvetleri” adını veriyor! - Erdoğan, Suriye topraklarını sınırları boyunca epey kontrol etmektedir. 15-30 km derinlikler, İdlib’de ise daha çoktur. İdlib’de Suriye hükümetine düşman köktendinci, kafa kesen, dizi dizi terör örgütü ve elemanları duruyor. - Erdoğan Suriye’nin toprak bütünlüğünü savunduğunu söyleyip duruyor. Başka bir şey tabii ki söyleyemez. Diyelim ki Esad ile buluştular, el sıkıştılar. Esad Erdoğan’a şöyle dedi: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - “Sınırlarımızı tamamen biz kontrol etmek istiyoruz, sınırlarımızdan Türkiye’ye karşı bir saldırı olmayacağının garantisini veriyoruz. Bu süreci birlikte kontrol edelim ve TSK topraklarımızdan çekilsin. Suriye Milli Ordusu kurdunuz, bunu hemen dağıtmalısınız. Biz genel af çıkartacağız. İdlib’deki terörist gurupları da dağıtmak zorundayız. Hepsini kendi ülkelerine göndermek için işbirliği yapalım. YPG/PYD’nin Amerikan kontrolünden çıkartılması ve Suriye milli devletine entegre edilmesi için hemen işbirliği başlatalım..” - Böyle bir öneri karşısında Erdoğan ne diyecektir? Ne konuda pazarlık yapacaktır? ÖSO’ya bulunduğu topraklarda özerklik verilsin mi diyecektir.. 10 yıldır sürdürdüğü Suriye politikasından “elde var sıfır” ile vazgeçmeyi kabul mu edecektir? Buna inanıyor musunuz, henüz bu koşullarda? - Zaten Erdoğan’ın Esad ile görüşme konusunda bir acelesi yoktur. Nitekim “Tabii ki görüşebiliriz” sözlerinin ardından söylediği “Seçimlerden sonra yeniden başlayabiliriz” açıklaması, işi yokuşa sürme politikasıdır. Ankara’nın halen sürdürdüğü politika kontrolü altındaki Suriye topraklarında ÖSO ve TSK kontrolünde yeni yerleşim yerleri, barakalar, tek katlı yapılar inşa etmek ve yüz bin kadar Suriyeliyi oraya göndermektir. Orada bir “özerk yapılanma” söz konusu görülüyor. Esad tüm bunlara ne diyecektir? Özetle ve kısaca Erdoğan’ın Şam hükümeti ile “Suriye’nin bütünlüğü” konusunda anlaşmaya varabilmesi, yeni zorlayıcı, “Artık yapacak bir şey yok” koşullarının ortaya çıkmasına bağlıdır. Ankara’nın politikası gün geçtikçe ABD’nin Suriye’yi parçalamasına yaramaktadır. Kim bilir belki de arzulanan budur.. “Bize de pay düşer”!... Fakat yine de! Kim bilir, bakmışsınız o uzlaşma barış koşullar olgunlaşmaktadır. -- Not: İYİ Parti İstanbul Milletvekili Yavuz Ağıralioğlu ikinci kezdir Kılıçdaroğlu’nun seçimi kazanacağı konusunda endişeleri olduğunu belirtiyor “Bizim klasik sağ, refleks olarak camide namaza girdiği zaman safın soluna durmuyor. Bu refleksi görmezden gelemeyiz”. Lafa bakın! Bu bir kamuoyu oluşturma hareketidir. Bunun İYİ Parti merkezinden bağımsız yapıldığını mı düşünmeliyiz? Şimdiden bir aleyhte kampanya. Buna çukur kazmak denir.",https://www.cumhuriyet.com.tr/yazarlar/orhan-bursali/suriye-ile-baris-bu-iktidar-icin-zor-zenaat-2006495
Orhan Bursalı,İran olağanüstü bir kadın direnişi,08 Kasım 2022 Salı,"Seyrettiğim son video şöyleydi: İnsanlar arkadan yaklaştıkları sarıklıların sarıklarını bir parmakla öne iteliyor yere düşürüyorlar... Her sokakta ne olduğunu anlamadan hemen sarığını yerden almaya çalışan birlerce kişi. Çok iyi planlanmış bir direniş biçimi... Kaçıncı ayında direniş? Önemli değil. Saman alevi gibi yanıp sönmeyen bir eylem. Molla cenderesine diktasına cinayetlerine karşı süreklilik kazanan bir sekülerleşme devrimi. Din devletinin ve korkunç kıskacına karşı yaygınlaşan ve sönmeyen bir özgürlük isyanı.. Mahsa Amini’nin ahlak polisi denen toplum düşmanlarınca büyük olasılıkla dövülerek öldürülmesi, toplum vicdanını ayaklandırdı. Toplumda oluşan büyük basıncı patlatan bir rol oynadı Amini. Bu devrimci mücadelenin bayrağına adını yazdırdı. Bu bir kadın mücadelesidir, kadınların özgürlük mücadelesinin ateşlediği bir büyük heyecan her şeyden önce. Mollaların zorba iktidarı İranlı kadınların baskılanması üzerine inşa edildi. Neyin olacağı neyin olmayacağı konusunda karar verici Ayetullahlar... Nasıl yaşanacağı, nasıl yaşanmayacağı... Hafif ticari araçlar Otobid'de. Otobid İslam dini tamamen erkek yobazların egemenliği altında. Ayetullahların rejimi kadınları ikinci sınıf vatandaş derekesine düşürdü.. Türban-başörtüsü zorunluğuna uymayanları ya hapis ya kamçı cezası bekliyordu. Şimdi ise İran kaynayan kazan. Ayetullahlar kurdukları rejimin sonsuza kadar böyle süreceğini sanıyorlar. Kendi halkının yarısını, yarısından fazlasını, çoğunluğunu düşman, boyun eğdirilmesi gereken aşağılık sınıf olarak gören bir rejimin, ülkesiyle ne gibi bağlantısı olabilir. Bu ancak bir yabancı gücün ülkeyi işgal etmesine ve zorla halka boyun eğdirmesine denk gelir. Rejimin dayandığı kadın düşmanlığı çatırdıyor. Kadınlarını karşısına alan bir rejim ayakta durabilir mi? İşte öncü İranlı kadınları yıllardır hapise tıktılar, ama bu tüm kadınların isyanına yol açtı. Ahlak polisi bugüne kadar 3.6 milyon kadar kadını “uygunsuz kıyafet” giydikleri gerekçesiyle suçladı, uyardı, içeri attı. İran üzerine yazılara bakıyorum. Yıllardır “peçesiz yürüyüş”, “gizli özgürlüğüm”, “Beyaz Çarşambalar”, “tesettürlü erkekler”, “kameram silahım” biçiminde onlarca gizli açık protesto ve kampanyalar şeklinde sürüyordu. İran interneti telefonu sosyal medyayı kamerayı özgürlük için en çok kullanan toplumlardan biri oldu. Sansürden kaçmak için anti filtre ve vpn kullanıyor nüfusun büyük çoğunluğu. Tabii ki Ayetullah rejimi, iç baskıya karşı gelişen bu mücadeleyi, bu tür ve baskıcı özgürlük düşmanı rejimlerin hüküm sürdüğü ülkelerde olduğu gibi “dış düşmanların kışkırtması” olarak nitelendiriyor. Yüzlerce İranlı öldü bugüne kadar. Yazık. Kendi halkın ne istiyor, bir kulak ver... Halkın iradesini ezme. Nasıl krallık rejimi yıkıldıysa, yıllardır süren teokratik rejim de eninde sonunda yıkılır gider. İran büyük bir uygarlık, büyük bir toplum. Cesaretlerine şapka çıkartıyorum.",https://www.cumhuriyet.com.tr/yazarlar/orhan-bursali/iran-olaganustu-bir-kadin-direnisi-2000630
Orhan Bursalı,Bu yazıya başlığı siz koyun,07 Kasım 2022 Pazartesi,"İç siyasetin vıdı vıdısına kilitlenmekten sıkılıyorum, bugün ilgilenmeseniz de farklı bir konuya bakacağım. Ama bakılması gereken başka bir konu daha var, umurumuzda değil oysa o kadar önemli: İran’daki molla yönetiminin kadın erkek tüm toplumu soktukları cenderedeki özgürlük isyanı.. Saray başının hiçbir devrimci gelişmeye izin vermeyeceğiz biçimindeki laflarıyla İran arasında ilgili ilgisiz ilişki kurmak isteyenlere konu açık. Ama bugün Mısır’da Şarm El Şeyh’de dün başlayan Birleşmiş Milletler İklim Değişikliği Konferansı (COP27) var. İklim değişiminin etkileri geçen bir yıl içinde daha da şiddetlendi, özellikle yoksul ülkelerdeki yıkım altından kalkamayacakları boyutta. Pakistan’da muson yağmurlarının bu değişim sonucu yol açtığı olağanüstü sel felaketi mesela 1800’e yakın insanın ölümüne neden oldu. Bu kadar değil tabii, evler yıkıldı altyapı darmadağın oldu. Pakistan’ın tek başına asla üstesinden gelemeyeceği “on milyarlarca dolar”lık yıkım. Pakistanlılar zengin ülkelerden muazzam tazminat talebinde bulunuyor. İklim değişikliğini tetikleyen aşırı atmosfer, sıcaklık, mevsim değişimi olaylarına, Sanayi Devrimi’nden bu yana bugünün zengin ülkelerinin tükettiği fosil yakıtların atmosfere saldıkları karbon yükü neden oldu. Zenginliklerini aynı zamanda iklimi yıkarak sağladılar anlamına gelir bu. Dün başlayan konferansın önemli bir gündem maddesini, yoksul ülkelerin bu talebi oluşturacak. Aslında bu konu yeni değil, uzun yıllardır gündemde ama zengin ülkeler sağır sultanı oynayıp durdu, geçen yıl Glasgow’daki konferansta lütfen bu konuyu tartışma gündemine aldılar. Bir mekanizma kurulması isteniyor. Yoksul ülkelerin iklim değişimini önleme eylemlerini istiyorsanız pamuk eller cebe.. Ama ceplerindeki akrebin de herkes farkında. Beklenti zayıf, çünkü “gelecekteki iklim değişiminin yol açacağı her türlü kaybın” faturası da önlerine koyulabilir endişesi içindeler. Şimdiye kadar Glasgow’da vaat ettikleri mali yardımı bile gerçekleştirmiş değiller. Glasgow İklim Paketi şunu öngörüyordu: Küresel ısınma, sanayi öncesi döneme göre, en çok 1.5 santigrat üzerinde tutulmalıdır. Hedef 2020 yılıdır. Bunun için sera gazı emisyonları azaltılmalı, karbondioksit salınımları düzeyi 2010’a göre yüzde 45 düşürülmeli. Oysa bugünkü verilere göre 2030’da yüzde 14 daha yüksek gerçekleşecek. Hele, enerji krizi nedeniyle sanayi ülkelerinde kapatılmış kömür ocaklarının yeniden açılmaya başlaması kötü haber. Her ne kadar Avrupa ülkelerinin Rusya ambargosu nedeniyle gaz tüketimini son derece azaltma zorunda kalmış olsalar bile. Nature dergisi konuyla ilgili yazısında, bir iyi haber de veriyor: Yenilenebilir enerji kurulumu dünyada artıyor. Avustralya ve 26 ülke daha karbon emisyonlarını düşürmek için yeni vaatlerde bulundu. Dünya Kaynakları Enstitüsü’ne (WRI) göre, tüm bu taahhütler yerine getirilirse karbon emisyonları 2030 yılına kadar yılda 5.5 milyar ton daha düşebilir. Yani dünyanın en büyük ikinci karbon salıcısı ABD’nin bir yıllık karbon salınımına eşdeğer miktar. Düşünün, nasıl dünyayı mahvetmiş ABD... Fakat tüm bunlara rağmen sıcaklık artışını 1.5 santigrat ile sınırlamanın yine de mümkün olmayacağını söylüyor, bilimsel kuruluşlardan oluşan Climate Action Tracker: Vaatler tutulursa yüzyılın sonuna kadar küresel ısınma yaklaşık 2.1°C’lik ısınma ile sınırlandırılabilir. Vaatler yerine getirilmezse yüzyıl sonunda 2.7 derecelik bir ısınma ile büyük felaketler, bugünden itibaren artarak bizi bekliyor. Bu arada şubat ayında Hükümetlerarası İklim Paneli önemli bir uyarıda bulundu: “İklim değişikliğinin olumsuz etkileri, bilim insanlarının tahmin ettiğinden çok daha hızlı artıyor ve dünyanın en savunmasız nüfuslarını en çok vuracak.” Dünya nüfusunun yüzde 40’ı, 3.6 milyar kadar insan. Nitekim bu Pakistan’da kısmen gerçekleşti. Raporun deniz yüzeyinin yükselmesi, buzulların erimesinin hızlanması, sıcak dalgaları, yüksek oranda ölümler vb. durumlardan bahsetmiyorum bile.. Bu yazdıklarım ilginizi çekti mi?! https://doi.org/10.1038/d41586-022-03521-x https://doi.org/10.1038/d41586-022-00585-7",https://www.cumhuriyet.com.tr/yazarlar/orhan-bursali/bu-yaziya-basligi-siz-koyun-2000280
Orhan Bursalı,Beyaz Saray Kılıçdaroğlu’nu izliyor,14 Ekim 2022 Cuma,"Boston bilim teknoloji ve ekonomi ağırlıklıydı, Washington ise daha çok siyaset ve tabii ekonomi. Washington şüphesiz ki siyasetin başkenti. Tonlarca, hemen her eğilimden etkin düşünce kuruluşu da aslında içte ve dışta politika üretiyor. Önceki gün Center for American Progress kuruluşu ile toplantısı vardı Kılıçdaroğlu ve kurmaylarının. Toplantıya katılanların arasında ABD Dışişleri Bakanlığı’nda görevlendirilmiş 5-6 yetkili, birkaç senatörün ve başkan yardımcısı Kamala Harris’in bürosundan da katılanlar olduğunu öğrendik. Ayrıca savunma bakanlığından görevliler de toplantıyı izlediler. Toplantıya katılanlar söz aldıklarında isimlerini söylüyorlar ancak söz almayanlar sadece dinleyici pozisyonunda kalıyorlar ve görevleri tam olarak bilinmiyor. Hükümet kanadından katılımcılar sadece dinlemekle yetinmiş, soru sormamışlar. Kılıçdaroğlu çok kısa konuşma yapmış ve soruları yanıtlamış. Katılanlar çoğunlukla Türkiye üzerine uzmanlar. Amerikan hükümeti tarafından alt düzeyde bile olsa 10 kişiyi aşkın yüksek katılım, şüphesiz siyasi ilginin bir göstergesi. Kılıçdaroğlu doğrudan siyasetle bir ilişki istemedi ama bu tabii ki siyasetin konuşulduğu bir toplantı. Edindiğimiz bilgiye göre Kılıçdaroğlu çeşitli konularda bugüne kadar yaptığı açıklamalar çerçevesinde yanıtlar verdi. Seçim güvenliği üzerine sorular arasında “Daha önceki seçimlerde RTE’nin söylediği ‘Atı alan Üsküdar’ı geçti’ gibi bir durum ortaya çıkar mı” sorusu da vardı. Ve meraklar aynı zamanda seçim güvenliği üzerindeydi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tarihin Sonu kitabının yazarı siyaset bilimci Francis Fukuyama’nın kurucusu olduğu muhafazakâr ama etkin American Purpose Dergisi yöneticileriyle akşam yemeğine Faik Öztrak, Yunus Emre ve Hacer Foggo da katıldı. Kılıçdaroğlu Blockchain Derneği’ne yöneticilerine de çeşitli sorular yöneltmiş. Bugünkü gündem de çok yoğun. Çoğu basına kapalı: German Marshall Fund, ABD’de Seçimle Göreve Gelmiş Türkler ile Buluşma; Dünya Bankası Çalışanları ile Toplantı, ABD’de Yaşayan Türk Öğrenciler ile Buluşma, PAYPAL yetkilileri ile Toplantı; Türk-Amerikan Kadın Liderler ile Buluşma, Türkiye Cumhuriyeti Washington Büyükelçisi Hasan Murat Mercan’ı Ziyaret; Birleşmiş Milletler Sürdürülebilir Kalkınma Büyükelçisi Dr. Andrise Bass ile Görüşme.. Görüldüğü gibi, bilimle başlayan yoğun yolculuk, siyaset, ekonomi ve Türklerle buluşma ağırlığına kaydı. Bu da çok doğal. Sonuçta dünyanın da yoğun ilgisini çeken ve sonuçlarını merakla beklediği bir cumhurbaşkanlığı ve milletvekilliği seçimi var. İktidar değişecek mi, yeni gelecek olanların düşüncelerini bizzat birinci elden öğrenme isteği yoğun. Amerikalı senatör, sosyalist eğilimli Barnes ile program hazırlıkları sırasında tartışılan görüşme gerçekleşmedi, bir girişimde bulunulmadığı öğrenildi Kılıçdaroğlu bu açılımını muhtemelen kasımda İngiltere gezisi ile sürdürecek. Kılıçdaroğlu ekonomiye önem veriyor. 2023, Cumhuriyetin ilan edilişinin yüzüncü yılı ama aynı zamanda Atatürk’ün henüz Cumhuriyet ilan edilmeden İzmir’de düzenlediği İktisat Kongresi’nin de yüzüncü yılı. Gelecek yıl büyük bir iktisat kongresi İzmir’de toplanacak. Ünlü iktisatçı Daron Acemoğlu’nun da toplantıya katılacağını söyledi Kılıçdaroğlu..",https://www.cumhuriyet.com.tr/yazarlar/orhan-bursali/beyaz-saray-kilicdaroglunu-izliyor-1992013
Orhan Bursalı,"‘Türkçe öldü, yaşasın Arapça’cılara ithaf",30 Ekim 2022 Pazar,"Türkçe ve Latin harflerine geçiş ile “Düşünme yetimizi kaybettik” diyen iktidarın grup başkanvekili (cumhurbaşkanı yerine, yani) yapılmış Mahir Ünal hâlâ görevinde mi? Tabii ki! Cumhuriyetin 99. yılını kutlamakla meşgul! Cumhuriyet ve devrimleri sayesinde kazandığı rütbe ve maaşların keyfini sürüyor! Mahir Ünal’a, biat ettiği (yani Atatürk Cumhuriyeti’ni ve devrimlerini reddettiği demek bu!) Osmanlı döneminde basılmış bir Türkçe gramer sözlüğü hediye ediyorum burada. Yıl 1641. Yani IV. Murat padişah.. Kitabın, daha doğrusu sözlüğün adı “Dittionario Della Lingua Italiana-Turchesca” -Interprete: Giovanni Molino. Basılan yer Roma. Bugün bile kullandığımız sözcükleri ve deyimleri Latince harflerle okuyoruz. İnceler misiniz lütfen! Orijinal kitap Floransa’da müzede. Kopyaları var. Türkiye’de de yakın zamanda bu kitap basılmış durumda. Kitap Türkçe ders kitabı olarak basılmış İtalya’da. 1670’lerde yine İstanbul’da yaşamış bir İtalyan bu kitabı kopya ederek ama üzerine eklemeler düzeltmeler yaparak yeni bir “sözlük” daha basmış. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol (Kitabın orijinal sayfalarına ulaşmak için: https://books.google.com.tr/books?id=Uz26nZAsh_MC&printsec=frontcover&hl=tr&source=gbs_ge_summary_r&cad=0#v=onepage&q&f=false) Bu sözlükler üzerine dilcilerimiz araştırmalar yapmış. Dahası Hacettepe’de yüksek lisans tezi bile yazılmış (Fatih Kara, 2021). Avrupalı, İtalyanlar, Osmanlı’ya Türk, Türkiye, Türkçe olarak bakmışlar hep. “Anne Türkler geliyor” korkusu dile getirilmiş “Osmanlı” değil. Okurum Şinasi Akay dikkatimi çekerek dedi ki “Türkçemizin Latin alfabesi ile yazım tarihinin ilk kez Atatürk ile başladığını zannederdim. İtalya’da basılan sözlükteki Türkçe kelimeler o kadar güzel, basit anlaşılıyor ki. Atatürk 1928’de yeni alfabeyi oluştururken 21 harfli Latinceye yeni harfler ekleyip 29 harfle, Türkçe kelimelerin İtalyanca karşılıklarının iç hecelerindeki iki, üç heceli ifadeyi tek harfe indirgemiş. Merkezine insan hayatının, doğanın rutin işleyişindeki ses ve görüntülerin insanın beş duyu organı algılaması ile benzeştiği, kök olarak yaşamla bu kadar birbirine benzediği bir başka dil yok gibi. Örneğin, bir güzelliği, neşeyi, sevgiyi, sevgiliyi ‘gül’ kökü ile türetmiş, gideceği yönü ‘hayatının kaynağı güneşe dönerek kendi doğal duruşu’ ve varlığı ile özdeşleştirmiş, işte “doğ” terim kökü doğaya, yaradanına duyulan saygının bir köküdür. Bunu gerçekleştirenlere sadece şükran borcumuzu ifade etmeliyiz!” 2014’te “Din Öğretimi Genel Müdürü” yapılan, köktenci Arap(ça)çı Nazif Yılmaz, bütün okullarımızı Arap dili (tabii dinciliği ile birlikte) istilasına çevirmek için çalıştı. İmam hatip okullarında Türkçe konuşulmasının yasaklanmasını savundu! “Türkçe ölmüştür” dedi! O kadar radikal Türkçe düşmanı ki “Arapça öğretilirken ikinci bir dil kullanılmaması gerekir. Öğrenciler, öğretmenleri ile ancak Arapça diyalog kurabileceklerdir. Öğrenci teneffüslerde öğretmeni ile ancak Arapça konuşabilir. Ya konuşur ya da yanında tercüman getirir.” Bu yılın başında da Milli Eğitim bakanı yardımcılığına terfi ettirildi, biliyorsunuz. Türkiye, Türkçe, bu topraklarla sıfır ilgisi olanların istilası altında. Hepsi çakma Osmanlı hayranı aynı zamanda. Osmanlı’yı Arabistan şeyhleri, kralları sanıyorlar. O zaman yaşasalardı, kafaları yerinde duruyor olur muydu, bilemiyorum. Levent Demir: Mahir Ünal’ın Cumhuriyet düşmanlığında geldiği nokta, temsilcisi olduğu K. Maraş kentimize de seçmenine de büyük bir haksızlık. K. Maraş, CUMHURİYET döneminde önemli sanatçılar, edebiyatçılar, düşünce ve fikir insanları yetiştirdi. TRT bunların yaşamlarını anlatan (Yedi Güzel Adam) adlı bir dizi hazırlatarak yayımladı; o bunları bilmez mi? Söyleyene bakarken aynı zamanda söyletene de bakmalı. Mahir Ünal’ın bu “özel görüşü” mü sanıyorsunuz!? Mahir Bey, Nazif Bey, hayırlı Cumhuriyetler ve Türkçeler! (Kitabın kapağı.)",https://www.cumhuriyet.com.tr/yazarlar/orhan-bursali/turkce-oldu-yasasin-arapcacilara-ithaf-1997609
Orhan Bursalı,Zor görev,24 Ekim 2022 Pazartesi,"Epeydir yazsam mı dursam mı bilemedim. Konu CHP.. Parti üyesi, görevlisi vb. olmadığım için rahatım. Bazı köklü CHP’liler, derin gönül vermişler, CHP yönetimi artık Atatürk’ün CHP’si değil, diyor. Hatta bazıları “ihanet içinde yönetim” noktasında. Kimisi “Sınıf mücadelesini terk etti” bile diyor! Dahası Cumhuriyet sahipsiz, CHP laikliği de terk etti, ülkede zaten laiklik kalmadı diyen de. Başörtüsü/ türban konusundaki tutumu karşısında parti yönetimi yerle bir ediliyor. Oklar Kılıçdaroğlu’na! Diktatörlükle suçlayanlar var! AKP’lilerin başlıca aşağılayıcı suçlaması olan, “10 kez seçim kaybetti hâlâ orada”, söylencesi bu tip CHP’liler arasında da revaçta. “Bak Ecevit nasıl yüzde 41’i bulmuştu, Atatürkçü geçmişine geri dönerse, AKP’yi yerle bir eder” diyen de çok. Bana hâlâ “ABD’de 8 saat nereye kayboldu” yazan var. Siyaset analiz işidir, gerçek tabloyu görme işi. AKP’nin parlak yükseliş yıllarında dünyanın en parlak lideri/partisi gelse kazanamazdı. İktidar olmanın mekanizması var. Koşullar var. Milletin memnuniyeti var, var oğlu var. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Ecevit yüzde 41’i buldu, sonra DSP yüzde 2’nin altında oyla silindi. Neden acaba?! Ayrıca Türkiye ABD’de olduğu iki partili bir rejim-ülke değil. Hiç olmadı. CHP’den büyük hep merkez sağ partiler oldu. Neden acaba? Oldukça sağa kaymış bir seçmen neden CHP’yi seçsin? Yüzde 10’un altında kaldığı zaman oldu Baykal döneminde. Neden acaba? CHP üç aşağı beş yukarı yüzde 25’tir. Bu bir kader mi? Hayır sağa kaymış bir ülkenin yarattığı matematik. Ama yüzde 25 büyük bir güçtür, ülkenin belkemiği, ülkeyi hâlâ ayakta tutan... Üstelik laik ve sosyal demokrat, kurtuluş ve kurtuluşu üstlenmiş ve geleceğe taşıyan. 70 yıldır iktidar dışı kalmış bir partinin üzerine, sağcı-aşırı sağcı iktidarlar katman katman o kadar sahtekârca yükler bindirdiler ki... Şüphesiz, partinin kendi hataları da bu yüklere yardımcı olmuştur. Ülkeyi iyice sağcılaştıran, çökerten, sonuçta gidip AKP gibi “Muhafazakar demokrat” sahte cilalı, (Her şey bu yalanla başladı!), siyasal dinci, Türkiye Cumhuriyeti kuruluşuna ve devrimlere düşmanı, Osmanlı’nın son dönemindeki en gerici ve Atatürk düşmanı Osmanlıcı-Abdülhamitçi, hilafetçi hiziplerin tarihsel izdüşümünde bir partiye teslim eden, merkez sağ partiler oldu. Demirel’ler, Yılmaz’lar, Çiller’ler sayın sayabildiğiniz kadar. Bir sağ çöktükçe onların yanında adım adım yükselen Erbakan’dan kopan sözde yenilikçilere döndü seçmen. En kötüsüne! Tek adam, herkesi kandıra kandıra, tasfiye ede ede otokratik yönetimini kurdu. Olağanüstü büyük bir güç inşa ederek... Ordusuyla, polisiyle, tüm devlet teşkilatıyla, MİT’iyle, bekçisiyle, hapishaneleriyle.. Ve bağımlı yargısıyla. Millet de şu hale dönüştürüldü: Yolsuzluk var, hırsızlık var, ama bana ne? Cebime giren paraya bakarım. Parra parra parra. Bilinçli yoksullaştırma ile evine üç ekmek fazla getirebilmek hayatlarının tek amacı olan milyonlar yaratıldı. Gerisi umurlarında değil. Sağ seçmende hiçbir etik ilke kalmadı diyeceğim ama yeni bir umut yeşerdi, merkez sağda bu kez -inşallah- ilkeli, etik, ülkesini seven, yağmacı olmayan bir toparlanma yaşıyoruz. Bakıyorum, çok da aklı başında, işinin ehli, kendini adamış, doğru düzgün yönetici adamları var. Bu çok önemli bir kazanım. Ve CHP bunu yarattı desem ayıp olur, ama ortaya çıkmasında büyük emeği var. Kılıçdaroğlu’nun ancak böyle; yeni merkez sağın ayağa kalkmasıyla, onlarla iktidar ortaklığı yaparak ülkenin uçurumdan kurtulabileceğini ve yeniden inşa edilebileceğini öngören politikasının geldiği noktadayız. CHP içindeki ve dışındaki, CHP’ye zaten oy vermeyen uç noktadaki, kimi daha soldan, görüşlerle ilgilenmiyorum şimdilik. Önemli olan ülke tamamen devrilmeden, iktidar değişimini sağlamaktır. Ne derler “Mevzu vatansa gerisi teferruattır”, bu lafı da ilk kez kullanıyorum. Türkiye kaybetmiş değil, laiklik de ortadadır, görünüşte yapılanlar bir bir yıkılır, yeni bir iktidarla her şey ayağa kalkar. İlk aşama demokrasi, hukuk, özgürlüktür.. Ve en geniş dayanışma..",https://www.cumhuriyet.com.tr/yazarlar/orhan-bursali/zor-gorev-1995450
Orhan Bursalı,Bilimin çöküşü: İktidarın bilim akademisinin büyük ayıbı,23 Ekim 2022 Pazar,"Dünyaca ünlü jeoloji profesörü Celal Şengör hakkında Diyanet’in şikâyeti ile açılan dava, Avrupa Bilimler Akademileri Birliği ile Saray’ın güdümündeki Türkiye Bilim Akademisi (TÜBA) arasında, Türkiye bilimi açısından utanç verici bir yazışmaya konu oldu. Olayı anımsayalım önce: Şengör, Fatih Altaylı’nın bilim programında dile getirdiği bilimsel görüş nedeniyle, Diyanet İşleri Başkanlığı’nca şikâyet edildi ve dava konusu yapıldı. Diyanet, bilim gibi kendisiyle sıfır ilgili bir alana müdahil oldu. Şengör, programda Hz. İsa ve Hz. Musa’nın hayatlarına ilişkin elde hiçbir tarihi kanıtın olmadığını ve sadece Hz. Muhammed’in yaşadığına ilişkin kanıtlar olduğunu söylemişti. Aslında peygamberler gerçekten yaşadı mı sorusu bilim dünyasında yıllardır tartışılır ve kanıtlar aranır. Şengör, dünya bilimindeki bu tartışmaları ve varılan sonuçları anımsattı. Diyanet İşleri Başkanlığı ise dine hakaret edildiği gerekçesiyle bilim programını RTÜK’e şikâyet ederek Habertürk’ün cezalandırılmasına neden oldu. Şengör hakkında da savcılığa suç duyurusunda bulundu. Tüm bu olaylar ülkede ifade özgürlüğünü bırakın, bilimsel tartışmanın ve bilimsel bulguları açıklamanın bile tamamen suç alanına girdiğini gösterdi. Otobid ile ücretsiz ekspertiz Otobid Fiyatı Gör Bilime konulan bu ambargo, dünya bilim insanlarını ve akademilerini hareket geçirdi ve Şengör’ün ifade özgürlüğünün korunması ve davanın düşürülmesi için Saray dahil siyasi makamlara çağrılarda bulundular. Avrupa Bilimler Akademisi ALLEA Birliği Başkanı Prof. Loprieno, üyeleri olan TÜBA’ya da çağrıda bulundu. Celal Şengör hakkında tarihi bir tartışma nedeniyle dava açıldığını belirterek akademik özgürlüğünün sınırlandırılmasının önüne geçilmesi için girişimde bulunulmasını istedi. Ayrıca Şengör’ün ALLEA içindeki Leopoldina Akademisi’ne (Almanya) üye olduğunu anımsattı ve Şengör’le tam dayanışma içinde olduklarını belirtti. Evet verdi, ama yüz kızartıcı, bilim özgürlüğü açısından hiçbir akademinin ve gerçek bilim insanının savunamayacağı bir yanıt verdi. TÜBA’nın başkanı olan Prof. Muzaffer Şeker, ALLEAE başkanına  gönderdiği yanıtta, Şengör’ün evet dünya çapında bir jeolog olduğunu, ancak Şengör hakkında açılan davanın uzmanlık alanı olmayan din ve tarih konusunda söyledikleriyle ilgili olduğunu, haddini aştığını belirtiyordu. Üstelik bir jurnalleme de yaptı: Şengör’ün sadece Hz. Muhammed’in yaşadığına dair kanıtlar olduğunu söyleyerek Yahudiliği reddettiğini ve antisemitik bir davranış gösterdiğini yazdı. Amacı Şengör’ü gözden düşürmek. Çok ayıp.. Ülkenin tanınmış bir bilim insanına sahip çıkacağına... Bir de şunu demez mi “Bu konu Türkiye’nin iç meselesidir, sizi ilgilendirmez!” Yani “Asarız keseriz, size ne!” İnsanın en hafifinden hadi yaa diyesi geliyor.. Ona göre Şengör sadece jeoloji konuşabilir, bunun dışında görüş açıklaması yasaktır. Oysa Şengör’ün bir uzmanlık alanı da başta jeoloji tarihi olmak üzere bilim tarihidir de. Bu konuda çok sayıda yayını vardır ve dinler tarihinde bilim dünyasının bir araştırma sonucunu açıklamaktadır. İnsanların hangi alanlarda konuşacağına TÜBA başkanı mı karar verecek? Saray’ın üniversitelerde yarattığı büyük suskunluğun destekçisi rolünde bir TÜBA ve başkanını izliyoruz. Sus konuşma yoksa başına bak neler gelir! TÜBA, iktidarın genel susturma politikasının bir kötü aracı rolündedir. Ayrıca TÜBA başkanı başka jurnallemeler de yaparak Şengör’ü gözden düşürmeye çalışıyor. Mesela bir öğrencisini taciz ettiğini yazıyor mektubunda. Bu konu çok tartışıldı. Öğrencisi tacizi kabul etmediği gibi, konu hakkında disiplin soruşturması açan İTÜ’nün resmi disiplin komitesinin “Taciz söz konusu değildir” kararını vermesine ve kararın rektörlük tarafından da onaylanmasına rağmen.. TÜBA kimlerin eline kalmış... Zavallı ülke bilimi... Bu kafaların hükmü bakalım ne kadar ayakta kalacak, ama eninde sonunda TÜBA özgürlüğe kavuşacak..",https://www.cumhuriyet.com.tr/yazarlar/orhan-bursali/bilimin-cokusu-iktidarin-bilim-akademisinin-buyuk-ayibi-1995185
Orhan Bursalı,Büyük atacaksın! Büyük konuşacaksın!,31 Ekim 2022 Pazartesi,"Mümkünse en yüksek perdeden! Gerçekleşebilmesi önemli değil.. Göz boyayabilmesi, gelecek için umut yaratabilmesi ve oyları toplayabilmesi önemli. Önemli olan seçmeni güdebilmek! En yüksek palavralarından biri AKP’nin 2011 seçimlerinde Kanal İstanbul’du. Bu yetmedi, o zamanki Başbakan RTE bu projenin yanına “2023’te ihracat hedefi 500 milyar dolar”ı koydu. O sırada Türkiye’nin ihracatına bakın: 110 milyarın biraz üzerinde. Türkiye ekonomisinin böyle bir performansı gerçekleştirmesi mümkün değildi. Nitekim 12 yıl içinde iki kat arttı. O da tüm ülkenin yoksullaşması, ücretlilerin baskılanması, ihracat ürünlerinin dışarıda ucuz kalması ve alıcı bulması koşullarında. İhracat iki kat arttı ama yoksullaştık ey halkım! Atmasyonun büyüklüğü o kadardı ki ithalat da 500 milyar dolar artacaktı ve dış ticarette açık vermeyecektik. Yüzleri kızardı mı? Hayır. Bu tür büyük atmasyonlarla halkın karşısına çıkan politikacının yüzünün kızardığı nerede ne zaman görülmüş.. Hele bu ülke Türkiye ise. İktidara geldikleri 2003’te ekonominin temel sorunlarından biri sanayinin çarklarının dönmesi için yüzde 60’ın üzerinde dışa bağımlılığıydı. Yani sattığınızdan daha çok ithalat yapma zorundaydınız. Bu sürekli dış açık yaratıyordu. Bu literatürde, ihracatın ithalatı karşılama oranı olarak geçiyor. Dışarıya olan bu bağımlılığı azaltmak için yerli üretim seferberliği şarttı. Devlet tüm olanaklarını buna seferber etmeliydi. Özellikle yüksek ve orta teknolojiye ilişkin ithalata bağımlıydınız. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu bağımlılığı hiç azaltmadılar, tam tersine bir tüketimi ülkesi yarattılar. Dışarıdan akan trilyon dolarlar dış açığı sorun olmaktan çıkarıyordu. Bugün ekonominin dışa bağımlılığı yine yüzde 60-70’lerin üzerinde. Yani Türkiye’nin bir numaralı sorunu olduğu gibi duruyordu, dahası, büyüyerek! Dışarıdan para akmayınca kriz bastırıyor. Hani yerli ve milli bir parti iktidardaydı?! Yüzleri kızarmadı dedim ya, bakın bu ihracat rekoru palavraları nasıl sürdü: Yıl 2019, nisan ayı. AKP’li cumhurbaşkanı, sekiz yıl önceki iddiasını tekrarlıyor: 2023’te ihracatımız 500 milyar dolar olacak! Oysa 2018 ihracatı ise 168 milyar dolardı, yani dört yıl içinde üç katı artacak! Ülkemizin baş ekonomistinin hesabı kitabı böyleydi. Fakat Erdoğan’ın büyük prenslerinden Altyapı Bakanı Karaismailoğlu, 2022 Nisanı’nda, Erdoğan’ı yalanlayacak, 500 milyar dolarlık ihracatın 2050 yılında gerçekleşeceğini söyleyecekti. ( www.haberturk.com/2050-yili-ihracat-hedefimiz-500-milyar-dolar-3410871-ekonomi ) Ya başkanının hedefini unutacak ya da “Ya ben bu kadar büyük atamam yahu, ben şunu 2050 için hedefe koyayım” diye düşünecekti. Erdoğan seçim projesini açıkladığı “Yeni Yüzyıl” hikâyesinde de hedef olarak yine aynı hikâyeyi, 2011’de kendisine seçim kazandıran, kendisine “En büyük sensin be abi” dedirten hikayeyi tekrarladı: Yeni yüzyılda hedef 1 trilyon dolarlık dış ticaret hacmi! Yani 500 milyar ihracat ve 500 milyar ithalat!... Karaismailoğlu’na göre ise bu 2050’de gerçekleşecek. Bunun gerçekleşeceğini varsayarsak 2050 eksi 2011 eşittir 39 yıl!!!. Hadi daha doğrusunu yapalım: 2050 eksi 2023 eşittir 27 yıllık bir atmasyon... Yeni Yüzyıl programında hiç bitmeyen hikâye de durmadan yeni anayasalar yapmak... Bu tam bir AKP peri masalı. “Türkiye Yüzyılı, kimlik siyaseti yerine, birlik siyasetini, kutuplaştırma siyaseti yerine bütünleştirme siyasetini, inkâr siyaseti yerine kucaklama siyasetini, nefret siyaseti yerine sevgi siyasetini ikame etmenin adıdır. Bizim arzumuz, bu ülkede sadece yanlışı söylemekle kalmayıp, doğruya doğru diyecek, hakkı teslim edecek bir anlayışı hâkim kılmaktır... Demokrasisini kökleştirmiş, insan haklarını sahiplenmiş, ekonomisini büyütmüş, sosyal devlet uygulamalarını yaygınlaştırmış, krizlere ve tehditlere karşı bünyesini güçlendirmiş...” Söylediklerinin hepsinin tersini yapmış bir siyasi lider, 21 yıldır iktidardaydın, bunların hangisini gerçekleştirdin sorusuna yanıtı var mı? Köprüyü geçene kadar, Erdoğan’dan peri masallarına devam. Siyasi olarak zayıflamasıyla birlikte, gelin benim şemsiyemin altına, birlik olalım şarkısını söylüyor. Tek isteği olabilir ülkenin: Şu seçimlerin tarafsız, siyasi müdahalesiz, yargıyı hiç güdülemeden geçmesi için söz ver, yeter.",https://www.cumhuriyet.com.tr/yazarlar/orhan-bursali/buyuk-atacaksin-buyuk-konusacaksin-1997883
Orhan Bursalı,Türkiye’yi ‘gaz lambası’ ışığında boğma eylemi,20 Ekim 2022 Perşembe,"Bu da ne demek şimdi? Elektrikler mi gidecek de eskinin gaz lambası ışığına mecbur kalacağız.. Işık deyince hemen elektrik-aydınlık aklınıza gelmesin. Mesela dezenformasyon-sansür yasasını düşünün. RTÜK adındaki, uygulamalarıyla çoktan anayasa dışına düşmüş kişilerin TELE1’e verdikleri üç gün ekran karartma ve nisana kadar bir ceza daha alırsa yayını kapatma cezasını düşünün. TELE1, Halk TV, Fox, KRT... bunlar siyasi partilerin temsilcilerinin konuştukları, tartıştıkları görüşlerini açıkladıkları ekranlar... TELE1’i karartarak sadece haber vermesini engellemiyorsunuz, muhalefeti de susturuyorsunuz.. Zaten amacı bu RTÜK denen anayasa dışına düşmüş kurum yöneticilerinin.. Susturulmuş milletvekilleri, susturulmuş gazeteciler, susturulmuş siyasi partiler. Seçimlere giderken milletin çoğunluğunu temsil eden muhalefetin sesini kesiyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ülke ekonomisi dipte, gelecek endişeleri tavanda, gençler arasında büyük kaçış, bir nefret dili ülkeyi yarmış... Ülke sorunlarına çare bulamayınca, iktidarları sallanınca bildikleri en iyi yöntemi devreye sokuyorlar: susturma! Sözde dikensiz gül bahçesi yaratacaklar kendilerine.. dikensiz gülün asla olmadığını unutarak. Deyişi bilirsiniz, teşbihte hata olmaz: Taşlar bağlanıyor, köpekler salınıyor. Sanıyorlar ki sesler kesilince fareli köyün kavalcısı gibi, milleti peşlerine takacaklar, sandığa götürecekler... Düşünce olarak, tartışma olarak, görüş olarak, renklilik olarak, ülkeyi karanlığa, gaz lambası ışığına mahkûm etmenin adıdır bu. Amaçları muhalif sesler kısılınca, milletin kafasında boza pişirecekler, aylarca sürecek bir dezenformasyon - çarpıtılmış haber, yalan bilgi bombardımanı ve muhalefeti kötüleme yarışı ile beyinleri psikolojik olarak köleleştirecekler. Psikolojide bunun adı gaslighting.. Fimlere konu olmuştur: Evi aydınlatan gaz lambasının ışığını her gün biraz daha kısarsınız. Eşiniz, “Bu lambanın ışığı mı azaldı” diye sorar. Siz şaşkın tavırla karıcığım hayal mi görüyorsun, dersiniz durmadan ve ışığı kısmayı sürdürürsünüz. Sonuçta kadın aklından şüphe duyar, kendine güvenini sıfırlar bağımlı hale gelir. Siyasette de bu plan geniş kitlelere uygulanır. Kafalar yalanla, çarpıtmayla, inkârla,  büyük bir taciz kampanyası ile insanları psikolojik olarak manipüle etme ve kontrol altına alma yöntemidir bu. Evde tek bireye uyguladığınızda deli olmayanı delirtme, hasta olduğuna inandırma, bildiği gerçekleri tersine çevirme şansınız vardır! İktidarların bini bir para yalanları ortaya saçtığı ve buradan güç, iktidar elde etmeyi umduğu “hakikat-ötesi” çağda da bu psikolojik beyinleri esir alma manipülasyonu esas olarak yalana dayanır ama geçmişi, tarihi çarpıtma ile de el ele gider. Bunu konunun uzmanı bilimciler söylüyor, ben değil. Ama yıllardır yaşadıklarımızı anımsayan herkes bu gerçeğin farkındadır. Siyasi gaslighting söz konusu olduğunda örneğin muhalefetin yetersizliği ve beceriksizliği sık söylenir ve önemli konuları gözden kaçırılarak iktidara yarayan haberler öne çıkarılır. Beyinler iğdiş edilmeye, muhalefet veya memnuniyetsiz kitle en azından tarafsızlaştırılmaya, cesareti kırılmaya çalışılır. Ekran karartma ve susturma, tam da bu hedeflere yönelmektedir. Ek olarak, cezalara eşlik eder. Hapishaneler, yoksunluklar, bezdirmeler... İktidarın umudu, ülkeyi karartabildiği kadar karartma eylemlerine kaldıysa bu çağda.. Yandı gülüm keten helva.. İktidarı kurtarmaya giden son zavallı da kendini bu ateşin içine attı.",https://www.cumhuriyet.com.tr/yazarlar/orhan-bursali/turkiyeyi-gaz-lambasi-isiginda-bogma-eylemi-1994128
Orhan Bursalı,Gerçek ile yalana yer değiştirtecek yasa,16 Ekim 2022 Pazar,"Dezenformasyon.. Sözde yanlış ve kasıtlı haberlerin önünü almak için hazırlanan bir yasa. AKP pratiğinde ve uygulamasında ise bugüne kadar yoğun yaşandığı gibi, bundan sonra da bu yoğun felaket cezalandırmayı belki de 10 artıracak ve Türkiye’yi geniş çapta susturmayı amaçlayan bir yasa Meclis’ten geçti. Hayır, asla hayırlı olsun diyecek hiçbir halimiz yok... Bakın göreceksiniz, kısa süre içinde, bugün açılan davalar, yasaklamalar ve verilen cezalar binse on bin olacak... Çünkü yasaklamalar bu iktidarın hani denir ya fıtratında var... İktidar bu yasayla, gerçek ile sahteye yer değiştirme amacında. Neden mi? Özellikle siyasi konularda, rüşvet, yolsuzluk, iktidarın yasalara aykırı uygulamaları, iktidarın beğendikleri beğenmedikleri, ortadan silinmesini istedikleri, iktidara göre yanlış olan her şeyin cezalandırılması gerektiği hemen her şey bu yasa kapsamında değerlendirilecek.. Siyasi iktidarın elinin olduğu konularda bağımsız mahkeme yok. Mahkemeler savcılar özgür değil... Doğru mu yanlış mı ayırt edilemeyecek. Bu konuda çok sayıda örnek var. Yasanın hazırlanmasında başrolü oynayanlardan Mahir Ünal’a mikrofon uzatmış Hande Fırat. Sormuş, yanıt almış, hiçbir yanıta da itiraz etmemiş veya “ama...” diye yeni soru ile yanıtları deşmemiş. “Ben sordum görevimi yaptım, yanıtları da yayımladım”.. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu mudur iş? Hem de gazeteciliği, medya özgürlüğünü birinci dereceden ilgilendiren bir konuda. Ama diyebilirsiniz ki iktidara yakın medyanın bu yasayla ilgili hiçbir sorunu olmayacak ki niye ayrıntısına baksın! Tabii ki sayfalarında iktidar ve elemanlarının hiçbir yolsuzluk, rüşvet vb. iddialarına yer vermemiş bir gazetenin böyle bir derdi olabilir mi? Haklısınız. Mesela başlığa çıkana bakın: “Beş kriterin beşi de varsa suça girer.” Önce haaa öyle mi diye merakla okudum. Sonra ise güldüm, aldatmanın da böylecesine.. “Bir bilgi veya haberin yanıltıcı olduğuna yargı karar verecek. Aranan koşullar şunlar” olacakmış: “1. Yayılan haber gerçek olmayacak... 2. Ülkenin güvenliği ve kamu sağlığı için gerçekdışı olacak, 3. Halk arasında panik korku ve endişe oluşturma kastı taşıyacak, 4. Kamu barışını bozmaya elverişli olacak; 5. Bunlar aleni bir şekilde yapılacak..” Evet işin bamteli.. iktidarın bir mahkemesi; yanlış ilan edilmesini, ortadan kaldırılmasını ve yazanın da cezalandırılmasını istediği bir habere, mesela bir iktidar milletvekilinin (diyelim) rüşvet aldığı, iktidarın bir kurumunun veya belediyesinin yolsuzluk yaptığı iddiasıyla yapılan bir habere, söz konusu bu beş koşulun da var olduğu kabul edilecek. Çünkü bu maddeleri yorumlamak iktidarın ve yargısının işi. Evet hepsi var bu haberde, 5 değil hatta 10 koşul bile var, diyebilecek. Yasada ayrıntı yok.. Ülkenin güvenliği, endişe ve korku, barışı bozmak, sağılığa aykırılık bunlar nesnel saptanabilecek konular değil. Yaptım oldu.. Her şey bunların kapsamı, alanı içine sokulur. *** Bugün en büyük dezenformasyon kaynağı, iktidarın medyası... Gazetesiyle tv’leriyle.. Yalanın bini bir para.. Ama yasaca bir karşılığı yok onlara! Sanki iktidar, kendi medyasının bu yalanlarından bıkmış, onları engellemek ve cezalandırmak için bu yasayı çıkardı, dersiniz! *** Bir deyim vardır ya, teşbihte hata olmaz: “Taşları bağladılar, köpekleri saldılar”... Bakalım neler olacak, bakın neler olacak neler...",https://www.cumhuriyet.com.tr/yazarlar/orhan-bursali/gercek-ile-yalana-yer-degistirtecek-yasa-1992698
Orhan Bursalı,‘Nereye kaçtı bu Kılıçdaroğlu?’,13 Ekim 2022 Perşembe,"Şüphesiz bu ABD ziyaretini Kılıçdaroğlu bilgiye, bilime, yolculuk olarak görüyor. Günlük siyasete girmeyi tercih etmiyor. Gerçekten dünya çapında hemen çoğunu tanıdığım veya bildiğim Türk ve Amerikalı bilim insanlarıyla bilgi alışverişini, onlardan öğrenmeyi ön plana alıyor. Şüphesiz, kafasında Türkiye var, iktidara geldiklerinde neyi nasıl yapmaları gerektiği konusunda düşünceler var. Bilim dünyası dışında, Kılıçdaroğlu’nun ikinci hatta üçüncü bir ayağı var: Yatırımcılar, bu konuda tanınmış teknoloji ve yatırımcılarla bilgi alışverişi. Amacı tahmin edebiliriz: İktidar olduklarında Türkiye’nin dünya ile donan yatırım ilişkilerini canlandırmak. Boston’da Prof. Dr. Joel Shulman ile baş başa sabah kahvaltısı bu amaca yönelikti. Shulman hem yatırım danışmanı ve destekçisi. Gördüğümüz kadarıyla Shulman Türkiye’nin hukuk, yargı, demokrasi vb. konularındaki büyük eksiklikleri nedeniyle Avrupalı ve Amerikalı yatırımcıların uzak durduğu görüşünde. Yatırım ikliminin değişmesi beklentisi var. Üçüncü ayak ekonomi bilimcileriyle bilgi alışverişi. Önceki gün yine basına kapalı olarak Daron Acemoğlu ile görüştü. Acemoğlu sosyal demokrat ekonomi görüşleriyle de tanınıyor ve dünyada araştırmalarıyla çok saygın bir konumu var. Çökmekte olan neoliberal iktisat uygulamalarının dışında, Kemal Kılıçdaroğlu yeni arayışlar içinde. Tıpkı dünyada olduğu gibi. Kılıçdaroğlu, neoliberal politikaların dünyada yarattığı büyük eşitsizlikleri, yıkımları, sıkıntıları dile getiriyor. Dün Blokchain Derneği yöneticileriyle de görüşmesi vardı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önceki akşam yemekte, Johns Hopkins Üniversitesi’nden bir bilim adamıyla sohbette, ne yapmalı çözüm yolları nedir sorularına yanıt aradı. Bu üniversitenin Washington’daki yüksek lisans bölümünde bir konuşma yaptı ve öğrencilerin sorularını yanıtladı. Türk öğrenciler de pırıl pırıl, sorularla Kemal Bey’i sıkıştırmayı denediler! Yenilenebilir enerji ve mülteci konusundaki tutumu sorgulandı. Bir kısmı da akşam yemeğe katıldı. Kılıçdaroğlu ABD ziyaretiyle aslında ülkede bilim, teknoloji, bilgi ekonomisi üzerine yeni bir gündem yaratmak istiyor. Türkiye’de gündemin kısır tartışmalarla dolu olmasından biraz gına getirmiş. Geleceği kuruyor. Bakın ne diyorlar, şeklindeki sorulara yanıt vermiyor. Çarşamba günü (dün) Washington’daki toplantıları basına kapalı. Amerikalı Demokratların düşünce kuruluşu Center for American Progress yöneticileriyle ve Amerikalı muhafazakârların ciddi yayını American Purpose dergisi yöneticileriyle buluşacak. Bu yazıyı erken yazıyorum.  Sonra İstanbul’da hunharca öldürülen Cemal Kaşıkçı’nın gazetesi Washington Post’a taziye ziyaretinde bulunacak ve Kaşıkçı’nın arkadaşlarının konuyu taze tutmak için oluşturdukları Dawn yetkilileriyle görüşecek. Kılıçdaroğlu, Kaşıkçı dosyasının Suudi Arabistan’a verilmesini yasalarımız açısından da yanlış buluyor. Siyaset, Johns Hopkins öğrencileriyle konuşuldu. Şüphesiz Demokratlar’ın düşünce kuruluşu ve muhafazakârların dergisi yöneticileriyle konuşmasını bu kapsamda değerlendirmeli. Salı sabahı Boston’dan ayrılıp havaalanına gittik. Uçağa binince önde sadece CHP milletvekilleri ve yetkilileri Faik Öztrak ve Yunus Emre oturuyordu. Kılıçdaroğlu yoktu. Ona ayrılmış bir koltuk da yoktu! Aaa dedim kendime, Kılıçdaroğlu başka yerde! Nereye gitti acaba? Sorduk soruşturduk, sıfır bilgi... Washington’a indikten sonra arabadayız, gelen mesajda Kılıçdaroğlu’nun bir video mesaj paylaşacağı bilgisi vardı. Hemen baktık, Kemal Bey New York’tan cumhurbaşkanının kızı ve oğlunun yönetimlerinde olduğu Türken Vakfı’nın gökdeleni önünde konuşuyor.. RTE’nin türban konusunda el yükselterek anayasa değişikliği yapılmasını öneren, üstelik LGBT dünyasını hedef alarak aile birliğini de işe katan anayasa değişikliği önerisine yanıt veriyor: “Aile konuşacaksak önce buradan bu gökdelenden başlayalım” diyor. Dili esprili, “Tanıdık ziyaretine geldim” diyor. Ve anayasa değişikliğine ret yanıtı veriyor. Türkiye’deki tartışmalara buradan tek siyasi müdahalesi bu oldu diyebiliriz.  Sürpriz, akıllı ve yasa değişikliği konusunu bitiren büyük bir atak! Kılıçdaroğlu Boston’da uçağa binmek yerine arabayla altı saat yolculuğu göze alarak New York’a gidiyor, bu videoyu çekiyor, mesajını veriyor ve aynı arabayla bu kez dört saat yolculukla Washington’a geliyor. Johns Hopkins’te öğrencilerle buluşmasında söze gecikme özrü ile başladı. Bakalım bugünkü (dünkü) ziyaretlerinden neler öğrenebileceğiz... Cuma günü ülkedeyiz.",https://www.cumhuriyet.com.tr/yazarlar/orhan-bursali/nereye-kacti-bu-kilicdaroglu-1991661
Orhan Bursalı,Anket sonuçlarının belirsizliği üzerine,25 Ekim 2022 Salı,"Prof. Dr. Ersin Kalaycıoğlu geçen cuma Bilimler Akademisi’nin düzenlediği toplantıda konuşmacıydı. Konusu: Türkiye’de Seçimler ve Seçmen Davranışı. Çok güncel, gittim tabii, Kalaycıoğlu iyi bir sosyal bilimci ve dikkatli araştırmalarıyla tanınır. Her seçim zamanı, ortaklık yaptığı arkadaşlarıyla (2018 araştırması Ali Çarkoğlu ile) kapsamlı yüz yüze araştırmalarla ve kapsamlı sorularla seçimlerin ve seçmenlerin ve Türkiye’nin profilini çıkartırlar. Eğer kaynak bulurlarsa seçimlere doğru araştırmalarını tekrarlayacaklar. Kalaycıoğlu, şüphesiz 2018 seçimleri öncesi araştırmalarının sonuçlarını paylaştı. Karşımızda nasıl bir seçmen kitlesi vardı, düşünce ve davranışları neydi, öğrendik. Araştırmalarının “Kim kazanacak” sorusuna odaklı olmadığını belirteyim. Bir de anketlerin ne kadar sağlıklı sonuç verebileceği konusunda bilgi veya düşüncelerini paylaştı. Önce anketlerin sağlığı: Kalaycıoğlu, bilimin bu alandaki çalışmalarının dünyada da seçim tahmininde bulunmaya kalkışmadığını ve kendisinden bir tahmin beklenmemesi gerektiğini söyledi. “Kamuoyu yoklaması şirketleri bunu yapıyorlar sık sık, genellikle bunlar üzerinde epey bir tartışma var. Bu platformlar bazı bakımlardan iyileşti ama bazı bakımlardan sorunlu olmaya devam ediyor. Elimizdeki yöntem kesin tahmin yapmayı fevkalade zor kılıyor. Biz işte yüzde 95 olasılıkla sadece örneklem seçiminde eğer olasılık örneklerini doğru kullandıysak, rassallık ölçütüne uyabildiysek o zaman bir tahminde bulunabiliyoruz.” Ersin Bey, örneklem hataları doğru tahmini zorlaştırır, büyük sapmalara yol açar diyor ve bir örnek veriyor: “Soruların soruluş biçimi, içerikleri, kullandığınız Türkçenin niteliği, soruyu soran kişinin giyimi kuşamı, artı örneğin kalem kâğıt kullanıyorsa kalemin üzerindeki renkler... Nikaragua seçimlerinde bundan 20 sene önce yüzde 20 hata yapıldı. Büyük sapma. Neden çünkü kullandıkları kalemlerin üzerindeki renkler Sandinista partisinin renkleriymiş, yanıt da ona göre verilmiş.” Ersin Bey yakın tarihlerde Kanada ve İngiltere seçimleri için yapılan tahminlerde de yüzde 9 hata yapıldığını anımsatıyor. Kanada’da muhafazakârlar kazanacak tahmini boş çıktı, liberaller kazandı. Örnekler oluşturulurken yapılan hataların sonucu, diyor. Bu ay başında Brezilya ilk tur seçimlerinde de anketçiler çuvalladı. Bolsonaro farklı kaybedecek dediler, aradaki fark sadece yüzde 5 oldu ve seçim ikinci tura kaldı. Kalaycıoğlu, özellikle telefonla yapılan anketlerin oldukça sorunlu olduğunu belirtiyor ve bizdeki anketlerin büyük çoğunluğunun telefon üzerinden yapıldığına dikkat çekiyor: “Özellikle Kanada'da telefon numaralarına ulaştıkları kişilerin çoğu muhafazakâr çıkıyor; ayrıca kodlama sırasında karşılaşılan sorunlar var... Bütün bunları eklerseniz hata payı yüzde 10 mu olur 20 mi oluyor 30 mu oluyor? Yani tahmin için iyi bir yöntem değil. Ama toplanmış olan veriler üzerinden bazı analizleri hata payı ile birlikte kabul eder ve ona göre yorumlarsanız üç aşağı beş yukarı bir şey çıkarabiliyorsunuz. Veya hayal kırıklığına uğruyorsunuz...” Bir de seçim tarihinin netleşmediğini anımsatıyor: “6 Nisan’dan önce yaparlarsa başka bir seçim kanunu geçerli olacak, 6 Nisan’dan sonra yaparlarsa başka bir seçim kanunu. Eğer seçim kanunu ve anayasayı dikkate alırlarsa! Bilinmezlikler var, neye göre tahmin yapacaksınız. Dolayısıyla bu seçim tarihlerine uyacaklar mı bilmiyoruz. Uymuyoruz dediler. Kim denetleyecek? Yüksek Seçim Kurulu. Denetleyecek mi? Bu nedenle 6 Nisan önemli bir tarih...” Eski sistem ile yeni sistem çok farklı.. Çeşitli ittifaklar kuruldu, ittifakın içindeki bazı partiler kapatılabilir, HDP seçime girecek mi bilmiyoruz... Dolayısıyla çok sayıda bilinmeyen var diyor Kalaycıoğlu. Bize seçim sonuçları hakkında öngörülerde bulunmak yerine, hangi ortamda hangi yapı içerisinde seçime gittiğimizi anlatmayı tercih ediyor çünkü seçmen böyle bir ortamda oy kullanacak. 30 yıldır çalıştığı konunun ne tür etkenler altında seçmenin oy kullandığı. Ve temel itibarıyla bunlar üzerinde konuşmasını yapıyor.. Ülkenin 100 yılda yedi farklı rejime sahip olduğunu, 2018’den itibaren nasıl çeşitli rejimler altında yaşadığına örnekler vererek şimdi ise “Neo-Patrimonyal Sultanizm” rejimine geçtiğimizi anımsatıyor. Demokrasinin melezi var, bu sistemde seçmenin yapısı üzerine saptamalarını paylaşacağım.",https://www.cumhuriyet.com.tr/yazarlar/orhan-bursali/anket-sonuclarinin-belirsizligi-uzerine-1995861
Orhan Bursalı,TOGG neyin eksikliğini ortaya çıkardı?,01 Kasım 2022 Salı,"TOGG üzerine bu ikinci yazım. İlk basın toplantısında izlenimlerimi yazmıştım (31 Aralık 2021). Doğru ve ülkeye katkı sunacak bir proje olarak görmüştüm. Şimdi fabrika tamamlandı ve açıldı. Projenin arkasında duran cumhurbaşkanının bu açılışı bir seçim şovuna dönüştüreceği belliydi, nemasını aldı. En çok tartışılan “yerli ve milli” yönü oldu. Haklı olarak soruldu: Tasarım, oto entegrasyon, elektrik motoru Alman, tasarım İtalyan, akü Çin, şasi sistemi İngiliz, peki neresi yerli ve milli? Ben de bir tane ekleyeyim: Robotları da tabii ki yabancı, yabancı, en önemli üretim aracı, Almanya merkezli akıllı otomasyon çözümleri sunan Kuka’nın adı okunuyor robotlarda. Büyük olasılıkla boyahane, karoser vb. gibi hizmetleri de üstlenmiş olabilir. Çünkü uzman şirket. Peki neresi yerli? Parası... tüm operasyonu ve organizasyonu, programlanması, kararların verilmesi ve model seçimleri, satış kararları vb. Aslında para, organizasyon ve operasyonel kararlar önemli. Otoyu yerli yapan bunlar. Pek çok ünlü marka üretimlerini başka ülkelerde yapıyor. Mesela Apple, üretim merkezi Uzak Doğu. Ama Apple’ı Apple yapan baştan sona tasarımı. Bir Amerikan operasyonu. TOGG bir Apple değil. Peki, TOGG bize ne olmadığımızı gösterdi? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol TOGG’un tasarım merkezi yoktu. İtalyanlara yaptırdı. Buradaki merkezlerinde baştan sona tasarım yetkinliğini kaç (on) yılda ne zaman kazanırlar bilmiyoruz. Böyle yerli bir otomobili tasarlayacak bir bağımsız bir kurum ülkemizde yok. Otomobil vb. tasarlanmadı mı ülkemizde? Tasarlandı. TOFAŞ’ın Doblosu. Jan Nahum. Karsan. Bu tasarımda İtalyan katkısı neydi bilmiyorum. Ama İtalyan. Ford’da da ülkemizde tasarlanan otolar vb. var. Sayarsak başkaları da var. Oto şirketlerinin çoğu merkezi olarak kendileri tasarlıyor ve ülkemizde üretiyor. Bunun dışında deniz araçları da tasarlanıyor ülkemizde... TOGG Ford’un kapısını çalıp “Acaba tasarımcılarınızı kullanabilir miyiz” diyemeyeceğine göre, dışarıyla başvuracaktı. Otonun tüm sistemlerinin entegrasyonu için de dışarının kapısını çalacaktı! Pil-batarya üretimi için bu konunun uzmanı Çinlilerle ortaklık ve üretim tesisi kurdu. Olumlu. Şasi de oto için en önemli konu, elektrik motoru da Almanlardan olacaktı. Robotlar hakeza! Bu konularda ülkemizde bağımsız yetkinlikler yok. Yeni bir oto inşa edecekseniz, ülkenizde bunlara ulaşamıyorsanız, satın alacaksınız. TOGG bunu yapıyor. Yüzlerce mühendisimiz, kurulum ve inşada görev başında. Bunlar yavaş yavaş tüm üretim sürecini zamanla devralacak. Tüm bu temel açılardan baktığınızda, TOGG’un yerlilik oranı ilan edildiği gibi yüzde 51’i bulmaz.. Ama toplam maliyet-harcama açısından mümkündür. Yazılımlar, parça üretimi vb. konularında bir eko sistemi yaratılıyor, zamanla bu büyüyecek. Arabanın akıllı olması, yani alışverişi arabadan yapacak olmanız, evdeki buzdolabı, kalorifer vb. akıllı cihazları yönetecek donanımda olması, evdeki tüm bu cihazların entegre, uzaktan kumanda edilebilir bir sistem gerektirir. Kimin evi böyle ki? Şimdilik orta vade fütüristik bir gelecek. Ama unutmayın, yetenek ve reklamı hep bir artıdır. Başka bir eleştiri, pahalı araba. Halk arabası üretilmedi, SUV hep pahalıdır. En az 1 milyon TL’si olanlar satın alabilecek. Belki daha pahalıya. Bu da üst sınıf. Çoğunun da lüks araçları var, nam olsun diye filolarına TOGG katan olacaktır! Hele ekonomik kriz 2023’ü de kapsayacak şekilde süreceğine, yeni yılda 20 bin araba üretimi olacağına göre devlet de toptan alır biraz, şirketlere, kurumlara TOGG alımını dayatır. Hepsi satılsa (?) 20 milyar TL eder. Bunu gelir hanesine saymanız hata olur. Benzeri rakiplerini unutmayalım. Dış piyasalara açılması yıllar alacaktır.",https://www.cumhuriyet.com.tr/yazarlar/orhan-bursali/togg-neyin-eksikligini-ortaya-cikardi-1998274
Orhan Bursalı,"İlk kez bir siyasi liderin bilime, bilgiye teknolojiye yolculuğu",11 Ekim 2022 Salı,"“Bilgi ekonomisi”, “bilim ve teknoloji üretimi”, “bilgiyi ekonomik yarara dönüştürmek”, “ülkeyi bilgi üzerine yeniden inşa etmek”, “bilgi üreterek halkın refahına katkıda bulunmak”... “Üniversiteler gerçek bir üniversite olmaktan uzaklaştı”, “Üniversitelere liyakat değil yandaşların iktidarın ideolojisine uygun kimseler atanıyor”, “Farklı fikirlerin dile getirilmediği, seslendirilmediği, bilim insanlarının merakının peşinden koşamadığı üniversitelere dönüştü...” “Büyük çoğunluğu üniversite değil”... “Katma değeri yüksek ürün üretemiyoruz.” “Teknoloji geliştiren ülkelerin pazarı mı olacaksınız yoksa siz de teknolojiyi geliştirecek misiniz..” *** THY’nin Boston uçağında havada, ilk kez bir siyasi liderden, Kemal Kılıçdaroğlu’ndan bu kez çok farklı ama o kadar gerekli sesler duyduk. “Bilgi ekonomisi yaratmalıyız” diyor, “yoksa Osmanlı gibi batarız”. Bir örnek veriyor, Covid mRNA aşısını geliştiren Almanya’ya milyarlar kazandıran Türk kökenli iki ünlü bilim insanımız Özlem Türeci ve Uğur Şahin... (Madem Türeci ve Şahin, o zaman bir bilim yolculuğu da onlara, Almanya’nın etkin bilim kurumlarına yapmak şart oldu!) Atatürk ve arkadaşlarının kurduğu aşı üretim tesislerini “dışarıdan daha ucuza alırız” berbat kafasıyla kapatan siyasilerin yönettiği bir ülkedeyiz. Programlı bir şekilde tek yürüyen, 1990’lı yıllarda başlatılan milli sanayi programı var. Sözde bir aşı yaptılar ama tek bir bilimsel açıklamasını yapamadılar. Öyle rafta duruyor. Turşusunu kurdular! Ağır aksak işleyen iyi hedefler konmamış, inşaatçı bir iktidarın yaratabileceği bir şey değil “bilgi ekonomisi”. Bu uzun vadeli, ülkenin ana çıkarı. Oysa iktidar cebini dolduracağı, yandaşlarını zengin edeceği, iki üç yılda parayı gördüğü inşaat peşinde. Oysa ilk 13 yılında ülkeye akan trilyonlarla Türkiye’de bilgi ekonomisinin altyapısı kurulmuş ve ülke tüm bilim dünyası için bir cazibe merkezine dönüşmüş olurdu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İktidar despotik baskılar, hukuksuzluklar, adaletsizlikler, kötü üniversiteler ile tüm yeteneklerimizi dışarıya yolcu ediyor. Arkalarından da “byeee” diye el sallayarak! *** Kemal Bey Boston’a inmeye üç saat kala, neden bu yolculuğa çıktığını anlatıyordu. Ülkenin bilgi ve teknoloji üzerine yeniden üretiminden, ülkenin geleceğinden, yani Türkiye Cumhuriyeti’nin 29 Ekim 2023’te başlayacak İkinci Yüzyılını inşasından... Gördüğüm kadarıyla bir gelecek programı inşa etmeye çalışıyor Kılıçdaroğlu ve arkadaşları. Böyle bir inşa, şaşmaz ve geri dönmez bir iradeyi, büyük bir adanmışlığı ve çok akıllı, danışarak, konuşarak sistemik davranmayı şart koşar. Geleceği yeniden kurmak, orta ve uzun vadeli, aman yarın seçim var diye düşünmeyecek ve köprüleri yakmış bir politik bakış ister. *** Kılıçdaroğlu’nun “bilime-teknolojiye yolculuğu”nun ilk ayağı ABD’nin dünyaca ünlü MIT ve Harvard üniversiteleri oldu. MIT’in çok ünlü laboratuvarlarını gezmesine, direktörleriyle konuşmasına buradaki bilim insanları ve öğrencilerle buluşmasına eşlik ettik. Canan Dağdeviren ve laboratuvarı var, Türk öğrencilerle buluşma var, Bilge Yıldız var, Mehmet Toner var, Gökhan Hotamışlıgil var... *** Diyor ki: Ülke kısır çekişmelerin içinde kalamaz. Ülkeyi içinde bulunduğu ekonomik ve sosyal krizlerden, zorluklardan kurtarmanın yollarını aramalı ve bulmalıyız. Gelişmiş ülkeler ekonomik ve sosyal refahlarını bilgi ekonomileri üzerinde inşa ettiler. Üniversiteler özgür olacak, bilgi üretecek, buralarda üretilen bilgiyi teknolojiyi sanayici hayata geçirecek.. Haydi hayırlısı, şüphesiz bu politikanın kararlı izleyicisi olacağız...",https://www.cumhuriyet.com.tr/yazarlar/orhan-bursali/ilk-kez-bir-siyasi-liderin-bilime-bilgiye-teknolojiye-yolculugu-1990869
Orhan Bursalı,Cumhurbaşkanı ne demeliydi? Madenlere mühendis ataması!,18 Ekim 2022 Salı,"Cumhurbaşkanı, biliyorsunuz, 301 madencinin öldüğü kaza için “Kaza ve ölüm bu işin fıtratında var” demiş ve tepki çekmişti. Bartın’daki kaza için de bu kez kaza ve ölümler “İşin fıtratında var” sözüne benzer, hatta daha ötesinde şunları söyledi. “Kader planı”: “Merhumların sayısı 41 olmuş oldu. Patlamanın sorumluları soruşturmayla ortaya çıkacak. Amasra en ileri maden teknolojilerine sahip... Birileri bununla dalgasını geçebilir ama önemli değil, biz kader planına inanmış insanlarız. Kader planına inandığımız için bunun ne dünü bugünü ne de yarını olmayacaktır, bunlar her zaman olacaktır bunu da bilmemiz lazım.” Sonra şunları da söyledi: “Soma’da kurtarma çalışmaları çok uzun sürmüştü, şimdi hamdolsun çok kısa sürede şehitlere ulaştık.” Bu söylenenlerin hepsi yanlış veya hatalı... Kader planı üzerine dünkü yazıda etraflıca yazdım. Ek olarak şunu söylerim, tarafsız ilahiyatçıların söylediğine göre, İslamda kadere inanmak Emevi döneminin halka boyun eğdirmek, yönetime biat etmelerini sağlamak, protestoları önlemek için başa gelen kötülükleri kadere, yani Allah’ın buyruğuna bağlayan bir söylemi başlatmış ve ne yazık ki bugün İslam dünyasının belki de yarısında felaketler “Kader buymuş” inancıyla kabul edilir olmuş. Böylece İslam inancının istismarı ile toplum felaketlerin eline bırakılmış. İktidarların başlıca görevi insanı toplumu korumaktır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhurbaşkanı göçük altında hayatını kaybeden madencilere Soma’ya kıyasla çok hızlı ulaştıklarını söylüyor ve “Hamdolsun” diyor. Biz ölenlerimize ne kadar çabuk ulaştığımızı kazaları önlemede bir ilerleme mi kabul edeceğiz? Hayır şüphesiz ki önemli olan kazaları önlemek ve insanları canlı kurtarmak! Ayrıca Soma madeni ile Bartın maden kazalarının maden planları birbirinden çok farklı. Bakın son büyük kazalarda kayıp sayısındaki yükselişe: 1983 Armutlu’da 103 kayıp... 1992 Kozluk’ta 263 kayıp... 2014 Soma’da 301 kayıp... Adım adım artış. Herhalde artık 300’den daha büyük kayıp olamayacağı için 41 kayıpla felaket tablosu sürüyor. Üstelik “Amasra en ileri maden teknolojilerine sahip.” Neye göre “en ileri”? Eğer Türkiye madenlerine göre ise diğer madenlerde daha büyük felaketler bizi bekliyor demektir. Yok, dünya maden teknolojilerine göre ise hiç doğru değil. Çin ve Almanya en ileri teknolojileri uygulayarak kaza ve ölüm sayısını son 10 yıl içinde müthiş düşürdüler! Türkiye ölümlü maden kazalarında ikinci sırada dünyada. Cumhurbaşkanı şunu söylemeliydi: Bu kaza gösteriyor ki aldığımız önlemler yeterli değil, biz burayı en ileri teknoloji uygulanan yer sanıyorduk.. Şimdi tüm madenlerde işçi hayatını birinci derecede önemli kabul ederek kaza ve ölümleri çağdaş dünya düzeyine, en aza indireceğiz. Maliyet ucuzluğu değil artık işçi canı! Bu söylem, cumhurbaşkanının fıtratına uygun mudur bilmiyorum. “Kader planına inandığımız için bunun dünü bugünü yarını olmayacaktır, bunlar her zaman olacaktır bunu da bilmemiz lazım” diyen ve bundan sonra da yüksek kaza ve ölüm beklentilerini topluma sunan cumhurbaşkanına görüş değiştirmek sanki mümkün değil gibi, seçim sloganları ne diyordu: “Vazgeçmek yok yola devam!” Hayır lütfen, hayır hayır!!! Cumhurbaşkanı karşılaşılabilecek felaketlere önlem olarak zırhlı arabalarla, güvenliği çok yüksek uçaklarla geziyor. Kader planına karşı en üst düzeyde önlemler alıyor. Maden ve iş kazalarında büyük mağduriyetleri önlemek ve Türkiye’yi utanılacak birinciliklerden kurtarmak ve aileleri bu acıları yaşatmamak için: Lütfen kaza ve ölümleri işin fıtratından çıkartacak önlemlere birinci derecede önem verin! Burada başka bir öneri daha sunayım: Maden kaza ve ölümlere karşı en iyi çarelerden biri, Maden Mühendisleri Odası’nı devreye sokmak, tüm madenlerde birer maden mühendisi bulundurmaktır. Türk-İş’e bağlı sendika orada sıfır işe yaramış. Sendikalar patronla anlaşabiliyor, işçilerin sırtından. Maden Mühendisleri Odası’nı hiç sevmezsiniz.. Ama kaza ve ölümleri önleyici varlıkları en çok sizin iktidarınızın işine yarar ve “Ölümleri, kazaları sıfırladık” diye milletten aferin alırsınız..",https://www.cumhuriyet.com.tr/yazarlar/orhan-bursali/cumhurbaskani-ne-demeliydi-madenlere-muhendis-atamasi-1993370
Orhan Bursalı,"Her dilde insan düşünür, Mahir Ünal’ın sorunu",27 Ekim 2022 Perşembe,"Dünyada binlerce dil var, 6 bini aşkın. Lehçeleri dahil, 7 bin 500... Bu dillerden bir kısmı yok oldu veya yok olma eşiğinde, çünkü o dillerin sahibi, geliştiricisi, yaşatanı, kullanıcısı etnisiteler büyük dil ve güçlerin baskısı altında eritildiler. Yani çok yönlü soykırım da yaşanıyor.. dil soykırımı bir dilin büyük bir egemen dilin altında gelişememesidir. Burada ekonomik, siyasal, küresel, emperyalist pek çok baskı neden vardır. Yani etnisitesi yaşıyor gibi, ama dilini kaybetmiş. Dilini yitirmiş bir etnisiteden artık yaşıyor anlamı çıkar mı, tartışılır. Çünkü dil ile “ırk” birlikte varolan ikilidir. Her dilde insan düşünür, tartışır, fikir geliştirir.. Mesela Mahir Ünal’ın çocuğu, Afrika’da bir azınlık dil konuşan bir etnik topluma verilse, düşünmeyi de o dille öğrenir, her şeyi yapabilir. Söz konusu etnik topluluk ne kadar gelişmişse, Ünal’ın çocuğu da o kadar zengin düşünür hatta zekiyse daha fazlasını düşünür ve dünya çapında bir insan da olup çıkabilir. Babasını çok çok geride bırakır. Kaldı ki Türkçe, en gelişmiş yaygın dillerdendir. Şüphesiz Türkiye Türkçesi var ayrıca Türkçe kökünden üretilen geniş bir dil ailesi lehçesi var. Bir dil çok farklı alfabeler ile yazılabilir. Hangi alfabe ile yazılacağından çok, hangi alfabe ile toplumun yaygın konuşup üretebileceği önemli olsa gerek. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkçenin Arap alfabesinden kurtulup Latin alfabesine geçmesi, o dönemin ve toplumun geleceğinin ihtiyaçlarına göre saptanmıştır. Türkiye Cumhuriyeti çağdaşlaşma, çağdaş uygarlık düzeyine ulaşmak hedefiyle kuruldu. Çağdaş uygarlık ise Arapçayı, Arap uygarlığını çoktan geri bırakmıştı. 400 yıldır Avrupa, bilimde, sanayide, teknolojide, sanayileşmede, felsefede, siyasal düşüncede, toplum bilimlerinde, güzel sanatlarda... yepyeni bir çağa girmişti. Dolayısıyla, ülkenin yüzü Batı’ya çağdaşlaşmaya yönelmişti.. Bu yönelmenin bir yönü de dil ve alfabe idi. Eğer Atatürk’ün bu radikal devrimleri olmasaydı, bugün ülkemiz İslam ülkeleri arasında ayrıcalıklı yerini alamazdı. Sadece bu değil, kendi dil kaynaklarını zenginleştirme ve geliştirme, öğrenmenin kolaylığı açısından da konu önemlidir. Arapça, emperyalist bir yayılmanın sonucu / aracı olarak Orta Asya’da yaşayan Türk topluluk ve lehçelerini değiştirmiş baskı altına almış ve ayrıca Arapça düşünmeyi dayatmıştır. Türkçe ile düşünce üretemezmiş. Arap alfabesiyle Osmanlı ve ulemasının hangi çağdaş düşünceyi, bilimi, felsefeyi vb. ürettiğini bir açıklasa da öğrensek. Türkiye Cumhuriyeti’nde Türkçe ile çok büyük işler başarıldı, düşünceler üretildi, bilim, sanat, teknoloji.. Tabii Mahir Ünal’ın çağdaşlıkla ilişkisi kalmadığı, aklı fikri “Ah Osmanlı vah Osmanlı”da, dünyaya ayak uyduramayıp çöken ve biten Osmanlı ve ulemasına takılı kaldığı ve kendisini onlarla özdeşleştirdiği için kendisini de yok eden bu sözleri dile getiriyor. Mahir Bey, hiç de mahir bir insan olmamışsınız, siyaseten de... Cumhuriyeti ve tüm kazanımlarını temelden yıkıcı bir role bürünmüşsünüz. Artık bu düşünme biçiminiz üzerinize yapışıp kalmıştır. Sizden siyasetçi bile olmaz. AKP bakalım ne kadar sizi orada tutabilecek. Ama parti yönetiminin mezhebi geniştir, herkesi, tüm yolsuzluk iddialarını da hazmettiğine göre, sizi de hazmeder. Bakmayın Ömer Çelik’in söylediklerine.. Cumhuriyeti bir reklam arası görenler de partinizden çıktı. Ah Yunan kazandı diyenler de.. Onların devamı olarak konuştunuz sadece.. Ama zamansız...",https://www.cumhuriyet.com.tr/yazarlar/orhan-bursali/her-dilde-insan-dusunur-mahir-unalin-sorunu-1996593
Orhan Bursalı,Kader planı ve fıtrat cinayetleri kol geziyor,17 Ekim 2022 Pazartesi,"“Kaderin böyleymiş...” “Alın yazın..” “Tanrı kaderini böyle planladı” “Kader planı bu kazalar..”, Siyasetçinin, özellikle Allah’ı Tanrı’yı toplumsal olaylarda ve iktidar amaçlarıyla veya kendi ihmalini gizlemek için kullanan cinsinin her zaman başvurduğu kavramlardır. Bu sözler şüphesiz ki insanların inancını istismar etmenin şahikasıdır. Ayrıca şunu öğütler: “Boyun eğ!”... “Kabul et!”, “Bunun bizimle ilgisi yok”.. “Tanrı kaderini böyle çizmiş”.. Yani şu: Diyelim yol berbat yapılmış... Bir tarafı çökecek ve sen de uçurumdan aşağı yuvarlanacaksın.. Siyasetçi diyecektir ki: Kaderin buymuş! Yani Tanrı yolun öyle yapılmasını istemiş, kaderini de çizmiş, yol kırılacak sen de geberip gideceksin... Diyelim ki uçak düştü... Ne yapalım kaderinde bu varmış.. Peki uçak neden düşmüş? Mesela bir Alman pilot uçağı dağa çarptırdı ve yüzlerce kişi öldü... Anlaşıldı ki adam psikiyatrik tedavi görmüş, kafayı yemiş ve uçağı dağa çarptırmış. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunun yorumu şu mu yani: Tanrı pilota uçağı dağa çarptırdı.. Tanrı senin kaderini böyle çizdi. Yolcuları pilotu mu öldürdü yoksa Tanrı mı öldürmüş oluyor? Tanrı böylece “kullarının canını mı alıyor?” Maden kazası... Soma, 301 madenci Soma’da öldürüldü. Katil kim? Allah mı? Ortaya çıktı ki gözü, cebi, kasası doymaz maden sahibi, madende çalışılması için gerekli önlemleri almamış. Bunlardan tasarruf etmiş. Sonuçta grizu patlaması kaçınılmaz olmuş. Fakat birileri “Maden kazası işin fıtratında var” demiş. Yani ölüm kaçınılmaz. Madene girince ölebileceğini bileceksin... Adamlarından biri de protesto edenleri yerde tekmelemiş. Sonra da Frankfurt’a atanmış ödül olarak. Ama hayır! İşin fıtratında ölüm olduğunu, ölümlerin Tanrı’nın çizdiği kader planı gereğince olduğunu söyleyenlerin buyurdukları çerçevede, 301 işçinin katilleri bir bir serbest bırakılmışlar. Suçu Allah’ın üzerine atarak.. İşçi olmasaydın, madenci olmasaydın, eğer olduysan Allah’ın planları gereğince ölmeye mahkûmsun! Bartın’da 40’ın üzerinde madenci bu “Kader Planı” gereğince hayattan koptu gitti. Geride kalanlar kanlı gözyaşları içinde kaldı. Beş savcı görevlendirilmiş! Soma’daki gibi! Savcıların iddianamesine “Kader Planı” ve işin fıtratı girer mi, girmez, çünkü yasalarımızda ne kader planı ne de fıtrat kavramları var. Fakat savcıların elindeki kanunun üzerinde Allah var. Arada bu kazaların ne olduğunu buyuran var. Soma’da işçileri köle gibi çalıştıran patronlar paçayı sıyırdılar mı, evet. Bartın’daki kazada yetkililer ve sorumlular iktidarın adamları. Devleti de esir alan vahşi kapitalizmin bu durumlarda inancı “Fıtrat ve Kader”dir. Ölenlerin ailelerine birkaç on bin lira “kan parası” verilir, “Kader ve Fıtrat” gereği dosya kapanır. Çünkü yasaların “Fıtrat ve Kader Planı” karşısında boynu kıldan incedir. Kader planı öyle bir şeydir ki kimini altın kaplı tahtlara oturtur. Paralar, dolarlar su gibi altlarından akar, gider New York’ta gökdelenlere dönüşür. Bir yerlere milyarlarca dolar yığdırır. Halkı, milleti soydurtur.. Altın tahtlara oturamayan halkın her bireyi suçludur. Onlar için Tanrı’nın ölüm planları çalışır.",https://www.cumhuriyet.com.tr/yazarlar/orhan-bursali/kader-plani-ve-fitrat-cinayetleri-kol-geziyor-1992966
Orhan Bursalı,6’lı masa tehlikede mi? Niye bu el ense? Gerilim var mı?,03 Kasım 2022 Perşembe,"Meral Akşener, CHP’ye, daha doğrusu Kılıçdaroğlu’na el ense çekti, küçük bir partiyi de 7. olarak masaya davet ederek. Normalde Meral Hanım istek ve önerisini masaya öneri olarak getirmeliydi, normal olarak. Ama yapmadı, hem parti liderini ziyaret etti hem de davet etti. Şüphesiz bu konuda kararı yakında yapılacak masa toplantısında liderler verecek. El ense çekti, derken neye karşılık? Tabii ki Kılıçdaroğlu’nun Cumhurbaşkanlığı adaylığını neredeyse ilana varan açıklama ve konuşmalarına karşı bir el ense. Şüphesiz Kılıçdaroğlu ve ekibi, adaya 6’lı masa karar verecek diye sık sık açıklamalar yaptı ve yapıyor. Fakat bir yandan da Kılıçdaroğlu’nun aday seçilecek, tek aday benim şeklinde yorumlanan ve yorumlanabilecek çıkışlarının masadaki özellikle iki lideri rahatsız ettiğini biliyoruz. Biri Babacan diğeri Meral Akşener. Akşener’in “Bizim borcumuz yok, eğer bir borç vardıysa biz onu 31 Mart’ta ödedik, hâlâ alacaklı haline döndük”; “Altılı masanın noter olma görevi yok. Aday konusu belli bir noktaya geldikten sonra çözümlerimizi ortaklaştıracağız. Masaya biz de aday getirebiliriz. Aday CHP’li de olabilir. Kazanmak önemli”; “Ortak bir adayla gidilmesinde fayda var ama bugünden bunları konuşmak aradaki birlikteliğe zarar verir” gibi benzeri sözleri, ve son olarak CHP’yi destekleyen bazı kalemlerin masadaki liderlerin geçmişleri üzerine hesap vermeleri gerekir biçimindeki yazılarından rahatsızlığını dile getirmesi de bu bağlamda değerlendirilmeli. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu yazar ve yazıları, “Sanki parti sözcüsü gibi” gibi algılaması ise yanlış.. Ama dışarıdan bu tür hesap sormalar da yanlış, Türkiye yeni bir döneme girdi ve yeni bir iktidar oluşturulmaya çalışılıyor. Bu dönemde pek çok insan geçmişini geride bırakarak, ülkenin geleceği konusunda ortak bir mutabakatla ülkeyi yeniden inşa etmek için elini taşın altına koyuyor. Meral Hanım Kılıçdaroğlu’nun sanki adaylığını tek başına ilan etmiş gibi kabul etmesi karşısında, o da 7. partiyi davette tek başına hareket ederek karşılık veriyor. Tabii bunun arkasında başka siyasi hesaplar yoksa.. Aslında dikkat edin, seçim süreci ilerledikçe, 6’lı masa partileri arasında cumhurbaşkanı adayının seçimi halinde nasıl bir program uygulanacağı, Cumhurbaşkanlığı yardımcıları (veya yardımcısı), bakanların seçimi, ekonomiyi ve diğer bakanlıkların kimlerde olması gerektiği gibi konular üzerinde perde arkasında süren tartışmalar ilerleyip geliştikçe, masada gerilimin arttığını da görüyoruz.. Bu gerilim bence partilerin kendilerine en çok yararı sağlamaya yönelik çabalarının gerilimidir. Ama unutmasınlar ki esas gerilim ülkede... Partilerden yararlarından ziyade Türkiye’de zorunlu ve şart olan iktidar değişikliğinin gerçekleşmesini sağlayacak adımları güven verici bir şekilde atılması her şeyden daha önemlidir. Ülkenin bir beş yıl daha beklemeye tahammülü yok. Öte yandan, CHP’lilerin ve Kılıçdaroğlu’nun konuşmalarında iktidara geldiklerinde neler yapacakları konusunda açıkladıkları vaatlerine İYİ Parti’nin bazı konuşmacılarından gelen “masada kararlaştırılmadı” biçimindeki tepkilerin de bir anlamı yok. En sonunda partiler iktidar mücadelesinde, seçmenden en yüksek oyu almaya ve en çok milletvekilini çıkarmaya çalışıyorlar. CHP ve Kılıçdaroğlu’nun iktidara geldiklerinde yapacaklarını açıklamaları çok doğal. Bunların ve diğer partilerin vaatlerinden hangilerinin 6’lı masanın ortak programlarında yer alacağı ve hangileri üzerinde uzlaşılacağı ise ayrı bir konudur. CHP bu ayın sonuna doğru ciddi bir program ilanı hazırlığı içinde... Kılıçdaroğlu’nun gezileri de bu amaca yönelik. Masa dağılmaz, ama böyle sürerse güven sarsar, dedikodu alır yürür.",https://www.cumhuriyet.com.tr/yazarlar/orhan-bursali/6li-masa-tehlikede-mi-niye-bu-el-ense-gerilim-var-mi-1999067
Orhan Bursalı,"Brezilya: Bolsonaro kaybedecek, iktidarı bırakır mı?",02 Ekim 2022 Pazar,"Bugün Brezilya’da seçim var. Eski yüzbaşı Jair Bolsonaro’nun, 4 yıllık fırtınalı, kamplaştırdığı, aşırı ölçüde kutuplaştırdığı, siyasi şiddetin hâkim olduğu adeta kanlı bıçaklı hale getirdiği ülkede seçimi kaybetme olasılığının fazla olduğu görülüyor. Eski Başkan Lula, anketlerde 13 puan önde, ama Bolsonaro’cular anketlere inanmıyor. “Brezilya ibne olmayacak” sözlerini bile kampanyası için kullanacak kadar aşırı sağda ve erkek egemenliğini alabildiğine tırmandırma eğiliminde. Brezilya’yı yıllarca yöneten askeri cunta dönemine özlem duyan ve hükümetinde çok sayıda asker emeklisi barındıran Bolsonaro, Trump’ın ikizi gibi. Hem kendisi hem taraftarları, tıpkı Trump gibi, aslında seçimleri kazanacak durumda olduklarını, anketçilerin solcu olduğunu (ne kadar tanıdık!), devlet memurlarının kendi lehine olan sonuçları değiştireceğini, seçim sistemine güvenilemeyeceğini ve seçim sonuçlarını tanımamak gerektiğini söylüyor. Yüzde 20 gibi çok sadık bir oy tabanı var, yani kaybetse de ayakta kalacak deniyor (tıpkı biz!). Bolsonaro, yargı-adalet sistemini epey hırpaladı ama tam yıkamadı. Mesela yargı, pandemi rüşveti aldığı için en yakın adamlarından bir senatörü tutukladı. Tüm çocukları siyasette etkin olduğu için “Bolsonaristalar” diye anılıyorlar (biz de özgün bir kavram icat etmeliyiz!). Türkiye ile benzerlikler çok fazla. Brezilyadaki şu saptamayı paylaşayım: “Tehdit, saldırı ve sahte haberler gibi tanıdık taktikler” gündemde ve bunları parti liderlerine karşı kullanıyor. Otoriter eğilimli popülist liderlerde olduğu gibi Bolsonaro’cuların politikası da yüzsüzce yalan söylemek. Bu yöntemleri seçmenleri için adeta “bir sadakat testi işlevi” görüyor. Yalan olsa bile, doğru olmasa bile inanacaksın ve destekleyeceksin. Türkiye’de de iktidar bu atmosfere girdi! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Siyasi otoriteler şu saptamayı yapıyor: Otoriter eğilimli tüm liderler, seçimleri kazandıktan sonra, çok daha radikal antidemokrat kararlar alıyor. Ülkemizde de AKP lideri, kazandığı seçimlerden sonra daha da otoriterleşmedi mi, yasaları keyfince uygulamadı mı, şimdi de seçimlere giderken yarın daha fazla sansür getirecek yasayı Meclis’e sunmuyor mu? Bolsonaro’nun dış güçleri ve kuruluşları “şeytanlaştırma” ve dışarısı ile gerilimi artırma taktiği de ülkemizde işlemiyor mu? Sivillerin silahlanması için bütün yasaları birkaç kez kolaylaştırdı. Otomatik silah bile satın almak mümkün. Silahlanma, siyasi kampanyanın bir parçası. Silahlanmanın siyasi lideri ise kongre üyesi olan oğlu. Bolsonaro’nun seçimleri kaybederse ülkeyi uçuruma itme olasılığı da tartışılıyor: “Bolsonaro, siyasi idolü eski ABD Başkanı Donald Trump’ı kopya edebilir, Brezilya 6 Ocak’ı yaratmaya çalışarak demokratik bir geçişi engellemeye, kargaşa kışkırtmaya çalışabilir. En kötü durumda, destekçileri siyasi şiddete başvurabilir ve silahlı kuvvetleri iktidara el koymaya teşvik edebilir”. Şu öneriyi bile yaptılar: “Silahlı kuvvetler seçimleri denetlesin!” Brezilyalı bir akademisyen diyor ki: “2 Ekim’de işler yine de ters gidebilir. Bugün Brezilya’da var olan aşırı kutuplaşmış ortamda, küçük olaylar bile önemli istikrarsızlığa yol açabilir. Sözde arızalı oylama makineleri, sonuçların açıklanmasındaki gecikme veya seçim gününde yaşanan bir şiddet olayı üzerine sahte videolar, demokratik sürece müdahale ortamı yaratabilir.” Ülkede oylama elektronik yapılıyor. İsveç ve İtalya’da “aşırı sağ” iktidara geldi. Dünyada otoriterleşme eğilimi var. Ama Brezilya sanırım sırasını savacak bu seçimlerde. Çünkü başarısız oldu. Türkiye’deki “aşırı sağ” diyebileceğimiz otoriter bir çizgiye giren iktidar da ülkede yarattığı büyük yıkım nedeniyle Brezilya’yı izleyecek bir sürece girdi. Ama bizde iktidar değişimi, Brezilya’daki gibi “kolay” geçmeyebilir... Nedeni, tüm erklerin tek elde toplanmış olması.",https://www.cumhuriyet.com.tr/yazarlar/orhan-bursali/brezilya-bolsonaro-kaybedecek-iktidari-birakir-mi-1987544
Orhan Bursalı,RTE’nin yenilmezliği üzerine inançlar,27 Eylül 2022 Salı,"Siyasette değerlendirmeler yaparken belirleyici o anki olan koşullardır. “Eğer durum böyle giderse..”, değerlendirmelerin eksenindedir. Koşullarda beklenmedik önemli değişiklikler olursa yeniden kolları sıvamak zorundasınız. Lütfen bu köşedeki öngörü yazılarını bu bakışla okuyun. Nostradamusluk yapmıyoruz.. Siyaseti köklü etkileyecek değişkenler, dinamikler neler olur, acaba bu değişkenler ana gidişatı ne derece ve nasıl etkiler soruları, başka bir konudur. Yani bir bilinmezlik hep vardır! Bugün, bir inancı konu edineceğim: Şimdiki cumhurbaşkanı, Recep Tayyip Erdoğan’ın seçimi kaybetmesi zordur. Erdoğan sanki iktidar olmamış, bu ülkeyi 20 yıldır yönetmiyor, sıfırdan umut veren genç bir lider, millet de “eskilerden ne gördük, bir de bunu deneyelim” diyor. Bu bakış ülkede çok güçlü. Bazı gazeteci yorumcularda da. Bu nedenle mesela Kılıçdaroğlu’na baştan beri dudak büküyorlar. Onun yerine kendisi veya AKP’li eski birisi aday gösterilse RTE’ye kaybettirecek tek seçenektir! RTE, 2015 Haziranı’nda seçim kaybetti (yüzde 40.9). Cumhurbaşkanlığı koltuğunda oturduğu için AKP dışında bir hükümet kurdurmadı, kasımda erken seçim kararı aldırdı, iki seçim arası ülke dört ay belki de hayatının en karanlık dehlizine sokuldu, millet bir varoluş noktasına sürüklendi ve kasım seçimlerinde olağanüstü bir sonuçla (49.8) yeniden iktidarı ele geçirdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Haziranda koalisyonu engelleyen MHP, kasımda milletvekillerinin tam yarısını (40) kaybetti ve oylarının yüzde 4.5’i AKP’ye gitti. MHP o zamandan beri AKP’nin ekidir. 2017 başkanlık anayasasının kabulü, yüzde 51.41 ile yoğun şaibelerin olduğu tartışmalı seçim sonucu gerçekleşti. Buradaki yüksek oyun arkasında, FETÖ’nün ülkeyi sürüklediği kanlı darbe girişiminin yarattığı RTE’ye destek olduğunu unutmayalım. FETÖ’nün alçak girişimi olmasa bugün anayasa değişikliğini halk çöpe gönderirdi. Burada kilit faktör MHP’nin desteğiydi, değişen “derin devletin” hâkim görüşü doğrultusunda (bir kısmı da kendisidir!), MHP artık Erdoğan’ın iki ayak üzerinde durmasını sağlayan yarım ayağıdır. Yani AKP’nin tek başına oyçoğunluğuyla iktidara gelmesi ham hayaldir. 2018 cumhurbaşkanlığı ve genel seçimleri ise ülkede hâlâ süren sıkıyönetim koşullarında yapıldı. Seçmen çevrelerinde büyük baskılar oldu. MHP’nin desteğiyle RTE’nin yüzde 52.5 ile kazandığı açıklandı. Milletvekili seçimlerinde AKP yüzde 42.5’e düştü. 2019 yerel seçimlerinde ise bu kez sahnede Milletin Birleşik Gücü vardı. Aslında ülke henüz ekonomik olarak çökmemişti. Ama iktidar yerel seçimleri kaybetti. Büyük kaleleri yıkıldı. Erdoğan bu seçimlerin ana figürüydü hep, kendini, kişiliğini, kariyerini, cazibesini işte ne varsa ortaya koymasına rağmen. Şimdi ise bu “büyük cazibe”, MHP ittifakına rağmen daha ilk turda seçimi kaybedecek noktada. İkinci turda ise kaybedeceği kesin gibi. Yani cumhurbaşkanının eski karizması bitmiştir. RTE şimdi 2023 Ocak ayına “ekonomik yığma” hazırlığında. Pahalılık düşmeyecek. Ekmek 2.5 TL olmayacak. Araba fiyatları, benzin, mazot, gaz, meyve- sebze fiyatları azalmayacak. Temel ihtiyaçlar ateş pahası olmayı sürdürecek hatta. Çünkü üretici fiyatları el yakıyor. Ama enflasyondaki “baz etkisi” denen düşüşü, “Türkiye ucuzluyor başardık” yaldızıyla millete yutturmayı deneyecekler. 2023’te asgari ücret, emeklilik zammı vb. iyice yükseltilecek. EYT çözülür. Bunların etkisini görüp değerlendireceğiz. Muhalefet, “enflasyon düşüşü, pahalılık azalacak demek değildir”i anlatabilmeli. Sepette bir de Yunanistan krizi var! İktidara derin kriz gerekir!",https://www.cumhuriyet.com.tr/yazarlar/orhan-bursali/rtenin-yenilmezligi-uzerine-inanclar-1985591
Orhan Bursalı,Matbaa kuranı nasıl tanırsınız?,25 Eylül 2022 Pazar,"Bugün günlük siyaset beklemeyin bu köşede. Bunun yerine tarihi bir kişilikten bahsedeceğim. Bilmediğiniz yönüyle.. *** Adalete özen göstermeme.. Güzelce siyaset ve idare etmede gevşeklik.. İşleri ehline vermeme… Alınan kararlarda müşavere etmeme… İlim adamları ve iş bilir kimselerin görüşüyle iş yapmama… Rüşvetin yaygınlığı… İşlerin mükemmelen öğrenilmemesi ve baştan savmacılık… *** Sanmayın ki bu iktidarın özelliklerini sayıyorum. Bugün şüphesiz bunlara eklenecek çok şey var. *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yukarıda okuduklarınız ise 1732’de basılmış ve II. Mahmut’a da verilmiş bir kitaptan... Kitabın içeriği Osmanlı’nın neden çökmekte olduğu, Avrupa’nın neden ve nasıl yükseldiği.. üzerine... Peki kim yazmış? Çok az sayıda bileni bir kenara bırakacak olursak, çoğunuza sürpriz gelecek bir isim: İbrahim Müteferrika.. (1670-1745) Onun kim olduğunu sormayacağım artık. Hepiniz bilirsiniz. Tek bildiğimiz zaten bu: Matbaanın kurucusu! Ama bence esas ve belirgin özelliği bu değil. Matbaa kuruluşuna soyunması ise Osmanlı’da bir aydınlanma hareketini başlatabilmek. Şüphesiz matbaacılığı biliyor, baskıyı, makineleri ve önemini.. Ama Osmanlı’da ilk bilim tarihçisi olma özelliği var. Avrupa’yı izliyor. Bilimsel gelişmelerden haberi var. Adnan Adıvar: “İbrahim Efendi, esasen memlekete müspet ilimleri sokmak hevesine düşmüş hür fikirli bir zat..” Müteferrika matbaasında bastığı ilk kitap olan Kâtip Çelebi’nin Cihannüma’sına eklediği notlarda geometri üzerine ilk bilgiler, “evren üzerine çeşitli öğretileri mesela Tycho Brahe ve Kopernik’in sistemlerini de ekliyor, belki bizim için pek yeni sayılabilecek ilimlerin temel bilgilerini verecek eserler, ekler yazmış ve bu suretle memleketimize Avrupa Rönesansı’ndan ilk haberleri vermiştir..” Ne zaman? 200-300 yıl sonra! Bu kadar değil, daha ötesini Türkiye’de Çağdaşlaşma başlıklı anıt eserin sahibi Niyazi Berkes keşfediyor: Macar değil Erdel’lidir (Transilvanya). Katolik veya Kalvinist değil, bunlara karşı var olan Unitarius inancındadır. Bu inancı “İspanya’da Miguel Servetus adında, Katolik ve Kalvinist kiliseleri tarafından takibe uğrayan düşünür” yaratmıştır ve Cenevre’de Kalvinistler tarafından kütükler üzerinde yakılmasına rağmen inancı yayılmıştır.” İbrahim Bey, onlardan! Berkes onun niteliğini “matbaacılık, coğrafyacılık ve bilimcilik” olarak sayar. Ama yazdığı Ulusların Düzeni Üzerine Akıl İlkeleri kitabının büyük önemini ilk kez Berkes keşfeder! Müteferrika, kitabında Avrupa’nın neden ve nasıl geliştiğini, Osmanlı’nın neden gerilediğini, savaşları kaybettiğini, neler yapılması gerektiğini, ordunun nasıl yeniden bilimsel olarak değiştirileceğini anlatır. Kitabın büyük bölümü eski orduların artık tamamen zamanının geçtiğini ve bu¨tu¨n Avrupa devletlerinin Nizamı Cedid’e geçtiğini yazar. Bu kavramı da ilk kullanandır! Orduya “fen”in girişi İbrahim Bey ile başlar. Kitapta Avrupa’daki siyasal yönetim biçimlerini “monarhiya, aristokrasiye, demokrasiya” başlıklarıyla anlatır, “demokrasiya”ya yakın durur. Çünkü kitabında “Avrupa’nın en ileri uluslarının, İngiltere ve Hollanda’yı örnek göstererek ‘demokrasiya’ düzeni içinde olanların savaşları kazandığını, yasalarının da ‘şeriat ilkelerine göre değil akıl yoluyla bulunan ilkeler olduğunu’” yazar. O, “Osmanlı tarih çerçevesinde, her yanı ile çağdaş Batı’nın en ileri yanını temsil eden” kişidir. Ulusların Düzeni Üzerine Akıl İlkeleri, kitabının adı bile, “aklı” vurgulaması açısından başlı başına kitabın özgünlüğünü gösterir. *** Ülkeye bakarsak, hâlâ Osmanlı yaşıyor ve ülkeyi yönetiyor dersiniz! Büyük entelektüelin anısına saygıyla..",https://www.cumhuriyet.com.tr/yazarlar/orhan-bursali/matbaa-kurani-nasil-tanirsiniz-1984876
Orhan Bursalı,Türban konusunda çok yanlış adımlar,06 Ekim 2022 Perşembe,"Türban / başörtüsü konusu ülkede aşılmış.. AKP saflarında “İktidara gelince türbanı yeniden yasaklayacaklar” propagandası alttan alta ısıtılınca, Kılıçdaroğlu (herhalde partisi ile de görüşerek, hatta ittifakın diğer bileşenlerini de bilgilendirerek), türban meselesini bir yasa maddesi ile siyasetin gündeminden çıkaralım girişiminde bulundu. Bu bir güvence sayılabilirdi. İlk başta, yine türban üzerine tartışmalar gündemi meşgul edecek, ana konular arka plana itilecek itirazımı arka plana iterek, yasa önerisine yine de olumlu yaklaştım. Düşünülmeyen bir nokta ortaya çıktı: Türban AKP müktesebatının bir parçası, CHP’nin yasa önerisine asla destek vermeyecekleri açık (CHP de böylece açığa düşecekler diye düşünmüş olmalı!) ve 2007- 2012 yılları sürecindeki tüm türban tartışmalarını gündeme getirecekleri ve haftalarca sürecek bir türban tartışmasını sürdürecekleri, can alıcı tüm sorunları ötelemeye girişecekleri görülmedi. Özgürlükler bir bütün. Dezenformasyon yasasıyla tamamen yasaklı, cezalı, habere konuşmaya yasak ve ağır cezalar koyan bir ülkeye dönüştürülmeye çalışılan bir ortamda, özgürlük denince “türbanı, tarikatı, ensarı, cemaatleri” anlayan, “Özgürlükleri biz getirdik” yalanıyla ortalıkta dolaşan bir iktidarla, hiçbir ortaklık kurulamayacağı görülemiyor. İşte gelin bunu anayasanın bir daha değiştirilemez maddesine dönüştürelim önerisi, böyle bir arsızlık içeriyor. Yasaklar cenderesine tıkılan bir ülkede, zaten özgür - serbest olan türbanı mı konu etmeliyiz? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hayır, “Gelin anayasanın basın hürdür sansür edilemez, habere yasak konulamaz, insanların TV’lerde özgürce konuşmasından dolayı TV’lere asla ceza verilemez, ifade özgürlüğü asla kısıtlanamaz, dezenformasyon yasası ile iktidarın emrindeki mahkemelerin, RTÜK’ün, BİK’in anayasayı -yasaları çiğnemesi kabul edilemez konusunu bir daha anayasa maddesi yapalım” denmesi gereken bir ortamda, kılık kıyafeti AKP’ye büyük bir yem olarak atmak, yanlışın da yanlışı bir adım. İktidar özgürlük yalanı arkasında duruyor. Başörtüsüne -türbana yasallık kazandırma girişimini, tamam ülke gitti, şeriat geldi zırvalığına alet etmek, nasıl kabul görecek hatta tartışılacak bir görüş değilse... Ülke batmışken türbanı günlerce sürecek bir karşı saldırı maddesi yapmak da o kadar yanlış... CHP ve Millet İttifakı’nın ana gündem maddesinden asla sapmamaları gerekiyor. Konuyu, hedefi dağıtmak, odaktan uzaklaşmak olur. Şimdi görüldüğü gibi, çırpınan iktidara can suyu vermek olur. AKP’li seçmenin asla kazanamayacağınız, ikna edemeyeceğiniz bir çoğunluğu olacağını kabul etmelisiniz, biz hepsini kazanacağız, herkesle birleşeceğiz politikası zerre akılcı değildir ve sizi güncel hedeften saptırır. İktidarın ekmeğine yağ sürer. Batağa saplanmış iktidara, başını kaldırma ve yalanlarla karşı saldırıya geçmesine zemin hazırlar. Atılacak adımlar iyi tartışılmalı, önü arkası varacağı nokta ve iktidarın vereceği yanıtlar düşünülmeli ve öyle hareket edilmeli.. Bence bu tür konular artık Millet İttifakı’nın görüşleriyle biçimlensin. Millet İttifakı artık “tek parti” gibi hareket etmek zorundadır. Partiler yok, iktidarı kazanmak var. Beş yıl boyunca batırılan ülkeyi her açıdan ayağa kaldırmak var. Parti yararı yok, ülke yararı var. Tali meseleler, odaktan saptıracaktır...",https://www.cumhuriyet.com.tr/yazarlar/orhan-bursali/turban-konusunda-cok-yanlis-adimlar-1989083
Orhan Bursalı,Amerika'nın gücünün başlıca kaynağı: Dolar imparatorluğu,09 Ekim 2022 Pazar,"Bazı sayılar/rakamlar bazen hepimizi şaşkınlığa uğratabilir. Şu haberi görünce “Vay canınaaa!” dedim: ABD Ulusal Borçları İlk Kez 31 Trilyon Doları buldu! Düşük faiz oranları varken Amerikalılar bu borçları sürdürülebilir görüyordu. Ama ABD’de enflasyonu düşürmek için faiz oranları artınca, Amerikan kurumları endişeye kapılmış: Bu borçlar ödenebilir mi? Ödeyeceği faizlere 1 trilyon dolar daha katılacakmış. Konuşulan rakamlar trilyon mertebesinde! Yani biz mesela ihracatı ve ithalatı 500’er milyar dolar artırsak ancak 1 trilyon yapar.. Buna rağmen ABD, dolarıyla dünyayı avucunun içinde tutuyor. İlginç sonuçlar sizin de ilginizi çekebilir diye paylaşıyorum. Dünyada dolar imparatorluğu veya gücü ABD’yi ayakta tutuyor. Dolar dünyada en önemli para birimi. - 2021’de küresel döviz rezervlerinin yüzde 59’u dolar. - Tüm ticari faturaların yüzde 70’inden fazlası - Yerel olmayan para birimleri cinsinden mevduat ve kredilerin yüzde 60’ından fazlası - 2019’da dünya genelindeki döviz işlemlerinin yüzde 80’inden fazlası ... hepsi dolar cinsinden. Hemen her şey doların egemenliği altında. Doların değerindeki oynamalar tüm diğer para birimlerini etkiliyor. Dünyadaki tüm ülke ve mali piyasalar dolar endeksli.. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dolara karşı şimdilik tek güçlü para Avro. O da Avrupa’nın ekonomik istikrarına bağlı olarak değişiyor. Şu müthiş: “27 trilyon ABD Doları değerindeki ABD hazine menkul kıymetleri piyasası dünyanın en büyük ve en güvenilen piyasası kabul ediliyor. Dünyada bir sıkıntı/belirsizlik olduğunda, yatırımcılar dolar alıyor, ABD piyasalarına yatırım yapıyor.” Tüm bunlar Amerikan Federal Merkez Bankası’nı (Fed) dünyanın en güçlüsü yapıyor. Bu nedenle Fed aşağı Fed yukarı, herkes ne halt edecek, faizleri indirecek mi yükseltecek mi bakıp duruyor. Hop oturuluyor hop kalkılıyor. Faizler yükseldikçe, dünyadaki dolarlar, çok güvenilir yatırım aracı olarak ABD’ye akıyor. Ülkemizden de sıcak paralar, borsadaki dolarlar uçuyor, ABD’ye konuyor. Yani Fed mali dünyayı yöneten en büyük güç. Faizleri artırınca, dünya ekonomisini de fena vuruyor. Piyasalardan paralar çekiliyor. Ülkelerin tüm dolar stokları, Amerika’nın dolar imparatorluğunu güçlendiriyor. Bizim bankada, mevduatta, kasada, cepte tuttuğumuz dolarlar ABD egemenliğinin hizmetinde. ABD’nin küresel GSYİH’deki payına göre, uluslararası rezervlerdeki payını kıyaslarsanız, korkunç. Yüzde 25’e yüzde 60! Doların rezervlerdeki payı 2000 yılında yüzde 71 iken 2021’de yüzde 60’a düştü. Avro’nun payı yüzde 21. Japon Yeni yüzde 6. İngilizinki yüzde 5. Çin yuan’ı yüzde 2. “2021’in ilk çeyreğinin sonu itibarıyla, 7 trilyon ABD Doları veya mevcut Amerikan hazine menkul kıymetlerinin yüzde 33’ü, hem resmi hem de özel yabancı yatırımcıların elinde. Yüzde 42’si özel Amerikan yatırımcılarına, yüzde 25’i Federal Rezerv Sistemi’ne ait.” Ülke dışındaki dolarların yarısı, yaklaşık 950 milyarı yabancıların elinde duruyor. Doların değerlendirilen başka bir noktası da çok sayıda ülke paralarını dolara çıpalamış durumda. ABD dışındaki dünya GSYİH’sinin yüzde 50’sinin, para birimi ABD Doları’na bağlı olan ülkelerde üretildiği tahmin ediliyor. “ABD Doları, küresel ticarette en sık kullanılan para birimi. 1999-2019 arası dolar, Amerika kıtasında ticari faturalandırmanın yüzde 96’sını, Asya-Pasifik bölgesinde yüzde 74’ünü, yüzde 79’u dünyanın geri kalan bölgelerinden. Bunun tek istisnası, Avro’nun baskın olduğu Avrupa.” “ABD Doları uluslararası bankacılıkta da baskın para birimi, uluslararası ve yabancı para cinsinden borçların (öncelikle mevduat) ve alacakların (öncelikle krediler) yaklaşık yüzde 60’ı ABD Doları cinsinden.” **** ABD, Doları sayesinde, ekonomisinin çok çok ötesinde bir ekonomik güç ve dünyayı domine ediyor. Bizdeki dolarlar, aslında ABD’nin askeri gücü olarak da yine bize, dünya milletlerine karşı bir savaş aracı olarak kullanılıyor. Bu arada, pek çok ülke kendi para birimleriyle alışverişi geliştirmeye çalışıyor. Minik adımlar. Doların egemenliğini kısa sürede sarsmaları zor. https://bit.ly/3CJC6Ck www.federalreserve.gov/econres/notes/feds-notes/the-international-role-of-the-u-s-dollar-20211006.html https://nyti.ms/3EroRrn",https://www.cumhuriyet.com.tr/yazarlar/orhan-bursali/amerikanin-gucunun-baslica-kaynagi-dolar-imparatorlugu-1990218
Orhan Bursalı,"CHP dünyaya açılmalı: Şam, Avrupa, Moskova, Pekin",10 Ekim 2022 Pazartesi,"Kemal Kılıçdaroğlu’nun bugüne kadar eksik bıraktığı çok önemli bir konu var: Türkiye’yi birinci dereceden ilgilendiren ülkelerle, liderleriyle ilişkilerde çekingenlik veya ihmal veya başka bir şey.. Şimdi ilk kez ABD’ye, “yeni bir Türkiye vizyonu oluşturmak” amacıyla yola çıktı. Ben de davet üzerine katıldım. Yazıyı okuduğunuzda Boston’da olacağız. Boston’da dünyanın en önemli üniversitelerinden ikisini ziyaret edecek. M.I.T ve Harvard. Laboratuvarları gezecek, önde gelen Türk ve Amerikalı bilim insanlarıyla konuşmalar yapacak, öğrencilerle birlikte olacak. Konuşmaların içeriğini orada göreceğiz ama öncü bilim insanları şüphesiz ki dünyanın, bilimin, siyasetin gidişatı hakkında vizyoner görüşlerini açıklayacak ve bir görüş alışverişi olacak. Kılıçdaroğlu bilimi ve teknolojiyi izleyen, Herkese Bilim Teknoloji dergisini düzenli okuyan bir lider. (Keşke RTE ve diğer liderler de okusa!!!) Dünyanın hali meydanda. Gemi yürümüyor, yeni bir dünyaya yeni bir ekonomik-toplumsal sözleşmeye şiddetle ihtiyaç var. Hele Türkiye’nin ikinci yüzyılda, dünyanın ve Türkiye’nin içinde bulunduğu derin zorlukları dikkate alarak yolunu yeniden çizmesi gerekir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu şüphesiz geniş bir ulusal uzlaşma ile olur.. Böyle bir olasılık şimdilik gözükmüyorsa ufukta, o zaman birleşilebilecek herkesle ulusal bir gelecek zemininde buluşmak zorunlu ve şart. Yazının başına dönelim ve seçim odaklı düşünelim. Kılıçdaroğlu dış ilişkileri epey boşladı. Seçmene bu ilişkiler vizyonunu sunmak RTE’ye kaldı. Uzun zaman önce yazdım. En önemli konulardan biri Suriye. Irak, Suriye ve diğer ülkelerin Türkiye ile birlikte ortak refah, büyük devletlerin artık karıştırıcılık görevinden dışlanacağı, kültür, bilim, teknoloji, ticaret, ortak yatırımlar temelinde birleşmesi gerekir. Bu büyük bir politikadır. Kılıçdaroğlu Şam’a gitmeli, Esad ile görüşmeli.. Moskova’ya gitmeli, Putin ile görüşmeli.. Pekin’e uçmalı, Avrupa’da boy göstermeli.. ABD’ye bu gezi bir ilk adım gözüküyor. Bir 21. yüzyıl vizyonu geliştirmek için gezilerini sürdüreceğini öğreniyoruz. Bu iyi bir şey. Vizyon oluşturmanın yanı sıra, ülkemizin can alıcı dış konu ve sorunları da bu seçim sürecinde gündeme gelmeli diye düşünüyorum. Kılıçdaroğlu, Washington’da da bir dizi temaslarda bulunacak. En önemlisi ve belki de tek üst düzey siyasi teması Demokrat Parti’nin senatörü, solcu kimliğiyle tanınan, Biden ile başkanlık yarışına katılan Bernie Sanders ile olacak.",https://www.cumhuriyet.com.tr/yazarlar/orhan-bursali/chp-dunyaya-acilmali-sam-avrupa-moskova-pekin-1990464
Orhan Bursalı,Kendi milletine düşmanlık: Yıkılsın şiddet iktidarları,22 Eylül 2022 Perşembe,"İran’da şiddet ve halka zulmetme üzerine kurulu ahlak inzibatları saçı görünüyor diye 22 yaşındaki Mahsa Amini’yi vura vura öldürdü. (Bu alçaklardan ülkemizde de boy göstermeye başlayanlar var!) İranlılar ayakta, saçlar kesiliyor, meydanlarda yakılıyor ve özgürlük çığlıkları yükseliyor. Üniversitelerde de gösteriler var. Kadınlar kızlar başı çekiyor. Erkek iktidarın ve erkek toplumunun bir bahane ile her zaman ağır ezdiği, vurup öldürdüğü kadınlar... İran’ın halkını ezmek için kullandığı silahlı külahlı şiddet araçları protestoculara ateş açıyor: Beş özgürlük şehidi daha! İran lideri İbrahim Reisi “soruşturma emri” vermiş. Bu tür emirleri biz çok biliriz, İranlılar da bilir. Tek vereceği emir, “Bu güruhu feshettim, artık başlar özgürdür, ister takar ister takmaz”dır. Nedir din adına milletinize kadınlara kızlara yaptığınız bu zulüm!!! Zulmetmek için mi iktidar oldunuz! İran’da mecliste temsil edilen reformist Hizbi-i İtimad-i Milli Partisi, başörtü yasağının kaldırılmasını istedi. Bu ilk kez oluyor! Rejim, başörtüsünü kadınları halkı terörize etmenin en temel aracı olarak kullanıyor. İran dışişleri bakanının attığı tweet’de güya “İran için insan hakları... doğuştan gelen bir değere sahip”miş! Afganistan’daki kadın düşmanları: Afganistan’da yeniden yönetime gelen Taliban’ın, özellikle Afgan kadınlara kızlara karşı zulmü giderek artıyor. Okumak yok, eve kapanacaksın ve erkeğinin ve Taliban’ların seks kölesi olacaksın! Myanmar’da (eski adıyla Burma) iktidara el koyan askeri vahşiler, önceki gün de muhalif insan avına çıktılar. Sözde içeride isyancıların bulunduğu gerekçesiyle helikopter ile Sagaing bölgesinde bir tapınak okuluna ateş açtılar: 11 çocuğu ve aynı gün 7 yetişkini öldürdüler. 15 kişiyi götürdüler, 20’den fazla yaralı var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İktidardaki vahşilerin toplu katliamları da ortaya çıktı. Ölümüne işkence yaptıkları belirlendi. Geçen şubatta seçilmiş hükümeti deviren askerlerin şimdiye kadar 1500 kişiyi katlettikleri açıklandı. Hangi ülke? Türkiye! Dün hem İmamoğlu’nun yargılandığı Kartal Adliyesi’nde hem Cumartesi Annelerinin yapacakları basın açıklaması nedeniyle iki yerde adeta sıkıyönetim yasakları yaşandı. Soylu, kaymakamları aracılığıyla yasaklar koyarak ve tabii polisinin marifetiyle, onlarca kişiyi şiddet kullanarak anayasal haklarını kullanmalarını engelledi. Anayasa mı dedim? İktidar, anayasayı çiğneyerek ortadan kaldırıyor. Muhalefet böyle bir delme teşebbüsü yapsa, hapishanelerde hayatı çürür. Ama iktidar istediği yasadışılığı, zorbalığı yapmakta özgür. Sözde mahkemeleriyle insanları yasadışı olarak hapishanede yıllarca tutabiliyor. Üç partinin afişlerini toplattırıyor... Tarikat, din kisvesindeki zorbaların, içimizdeki Taliban ve İran’daki sözde irşad polisi ruhluların talimatları doğrultusunda festivalleri konserleri yasaklıyor. İrşad dedim de sarıklı cüppeli takımın sokak sokak gezerek sözde “tebliğ”de bulunmaları da İran’dakinin başta bir türü. Bir-iki adım öncesi! Birileri iktidarı ele geçirince, bu aygıtı milletine, insanına karşı bir zulmetme makinesi olarak kullanmaya başlıyor. İktidar olmak böyle bir şey.. Her zaman bir zulmetme karakterine sahip. Dünyanın her köşesinde bunu görürsünüz. Afrika’dan Asya’ya, Kuzey’den Güney’e, Doğu’dan Batı’ya.. Rusya’dan Türkiye’ye, Brezilya’ya... Devlet aygıtının insanına karşı şiddet makinesi olarak kullanılması karşısında, dünya milletleri ne diyecek, yaşasın anarşizm, kahrolsun devlet mi?",https://www.cumhuriyet.com.tr/yazarlar/orhan-bursali/kendi-milletine-dusmanlik-yikilsin-siddet-iktidarlari-1983733
Orhan Bursalı,6’lı masada ne oluyor?,26 Eylül 2022 Pazartesi,"Çok kısa yanıt: CHP dışındaki partiler adaylık sonrasına, dahası seçim sonrasına odaklandı: Bizim kurulacak iktidarda payımız ve etkimiz ne kadar olacak? Hayır, şunu yabana atmıyorum: Şüphesiz ki kesin seçilecek bir cumhurbaşkanı adayı hepsi için çok önemli. Ülke için de... Kılıçdaroğlu’nun kapsayıcılığı giderek büyüyor. Desteği yükselişte. Aylardır gösterdiği yüksek performans, kendisini adaylık sahnesinde giderek yalnız bırakıyor. Kimse ciddi bir ikinci ismi öne sürmüyor. Son İzmir’deki açıklamasından sonra adaylığı kesin aydınlandı. Henüz 6’lı masadaki diğer liderlerin ağızlarındaki fermuarların kapalı olması önemli değil. Bir söz verdiler ve adaylık masadan açıklanacak. Meral Hanım, Kılıçdaroğlu hakkında son söylediği, “Kendisinden 15 milletvekili istedim ve verdi, bunu asla unutmayacağım, ailesi benim sülaleme emanet” biçimindeki sözleriyle, aslında ağzındaki fermuarı farklı açan tek lider oldu. İYİ Parti’nin ihtiyacı olan 15 milletvekilini CHP’den ödünç alması, siyaset tarihinin en büyük, belki de bir daha rastlanamayacak büyük olaylarından biridir. Mimarı Kemal Bey’dir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Masadaki beş partinin de birleştirici gücün Kılıçdaroğlu olduğu konusunda bir şüphesi bence yok. Seçimi kazanırsa masa, büyük bir uzlaşma, uyum ve özveriyle ülkeyi yönetecek ve başarılara imza atılmasını sağlayacak liderin Kılıçdaroğlu olduğunu da biliyorlar. Siyaset bilmezler, siyaset okumazlar, hâlâ Kılıçdaroğlu 9 seçim kaybetti, kazanamaz gibi anlamsız iddialarda bulunuyor. Bu iddialar, aslında Kemal Bey’e karşı duruşlarının 10 paralık gerekçesidir. Hep yazdım, bir iktidarın yıkılma gerekçeleri oluşmadan, değil CHP, 15 parti de bir olsa, seçimi kazanamaz. Çünkü AKP-RTE gücün doruğundaydı, su gibi para akıyor, yaratılıyor ve harcanıyordu. Bu kadar basit bir öykü. Bugün iki olay yaşanıyor: İlki, RTE’nin ülkede kurduğu büyük saadet zincirinin çökmesi ve ülkeyi çökertmesi. Müthiş bir enflasyon ve yoksullaşma ile millet ve ülke darmadağın oldu. Hâlâ sanıyorlar ki RTE bütün bunlara rağmen seçilir... Hele Kılıçdaroğlu aday olursa haydi haydi seçilir. Siyaset dışı, aptalca bir bakış. İkincisi, eski seçimlerde CHP tek başınaydı. Dorukta olan bir AKP’den fazla oy alması zaten mümkün değildi. “9 seçim kaybetti” zırvası, kasıtlı olarak ileri sürülüyor. Şimdi ise milletin birleşik gücü sahada. Bu güç, yerel seçimlerde neler yapabileceğini kanıtladı. Bu kanıtlar hele, büyük iflastan önceydi. Millet İttifakı eğer büyük hırsızlık ve yasadışılık olmazsa (seçim kurulları AKP’nin kesme, biçme, doğrama makinesi olarak çalışmazsa! Çalışırsa seçimin zerre meşruiyeti kalmaz ve ülke büyük bir kaosa sürüklenir, bunun da hesabını verir sorumlular...) büyük bir farkla seçimi alacaktır. Yazının başında dedik ki 6’lı masa Kılıçdaroğlu’nu işaret eder. Kemal Bey de onlara aslında bu kararlarında yardımcı oluyor. Kimse bu masayı dağıtmaz, masadan ayrılmaz. Bunu yapmaya kalkışan yalnız kalır ve silinir. Hiçbir muhalif partinin ülkenin bir beş yıl daha tek adamın keyfi rejimine, giderek artan otoriterliğine ve otokratlığına, devletin, ülkenin değil partinin devleti olmasına, soyguna ve talana, yoksulluğun ve eşitsizliğin artmasına tahammülü yok. Ülkenin de milletin de.. Rejim de değişecek, iktidar da! Hepsi için iktidara gelmelerinin tam zamanı. Kılıçdaroğlu’nun masadan aday olarak ilan edilmesine şunun şurasında iki ay var. Bu süre içinde arka planda yaşanmakta olanlar, kurulacak iktidarda nasıl daha çok etkin olabilirim, mücadelesidir. Adaylığa onayı bunun için kullandıklarına ilişkin bir kanaatim var. Umarım yanlıştır. Yarın, sürdüreceğim.",https://www.cumhuriyet.com.tr/yazarlar/orhan-bursali/6li-masada-ne-oluyor-1985180
Orhan Bursalı,Dünyanın var olmak için insanlara ihtiyacı var mı?,03 Ekim 2022 Pazartesi,"Tamtamlar çalıyor! Çalanların çoğu, sermayenin iktidarını, egemenliğini ve büyümesini yükselten politikaların savunucuları! “Eyvah otokratlar, aşırı sağcılar, faşist eğilimliler dünyanın kurulu düzenine karşı çıkanlar, Batı demokrasisini mezara gömecekler..” Evet, bu gidişat öyle. Yalancılar, sahte haberciler, baskıcılar, özgürlük ortamını yok ediciler toplumları yeni karanlıklara doğru sevk ederken, savunduğunuz sermayenin yeni liberal dogmalarıyla bu durumu yaratmış olmayasınız sakın?! Dünyayı küresel küçük bir köy haline dönüştürürken “Adil bir dünya düzeni” kurulması konusunda da en minik bir çaba sarf etmeyince bu durumu yaratmış olabilir misiniz? “Küresel köy”de, sadece zengin ülkelerin ve şirketlerin, kendi kazançlarını ençoklaştırma ve ticarette sürekli kâr etme ve diğer ülkeleri sürekli ütme politikaları, karanlıkları çağırmış olabilir mi? Bizim gibi ülkelerde, büyük şirketleriniz ihale almak için yolsuz iktidar sahiplerini ve politikacıları rüşvetlere boğarak, ülkede adaletsizliği, yolsuzluğu, rüşvetçiliği alabildiğine teşvik ederek acaba ülkede tüm kötü değerlerin iktidarını sağlamlaştırmış ve sonra da şikâyet ettiğiniz demokrasi ve insan hak ve özgürlüklerini, insani değerleri mezara gömme yarışını başlatmış olabilir mi? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dünyadaki müthiş adaletsizliklere, gelir eşitsizliklerine göz yummuş olabilir misiniz? Zengin ülkelerin bu politikalarına karşı büyük kampanyalar açmayarak, halkı buna karşı uyarmayarak yoksullukların eşitsizliklerin artmasına hizmet etmiş olabilir misiniz? Her bakımdan eşitsiz bir dünya! Bölgeler, coğrafyalar, ülkeler arasındaki müthiş eşitsizliklerin, milyonlarca insanın büyük göç hareketlerini tetiklediğini, toplumu tutucu, daha ırkçı, daha sağcı, sahip olduğu refahı korumak için Meloni’leri, Marine Le Pen’leri, İsveç’te bilmem kim sağcı-aşırı sağcıları iktidarlara taşıyor olabilir mi? Bu politikalarınız sayesinde Bolsonaro ve benzerlerinin iktidarlarını teşvik ediyor olabilir misiniz? Eşitsiz bir dünya ve ülkeler arasındaki çatışmaları kışkırtan politikalarınızın, milliyetçi-ırkçı duyguları tırmandırdığını, gerçek sorunlardan uzaklaştırarak demagog, üçkâğıtçı, yalancı, iktidar olmak için her şeyi göze alan siyasetçileri yükselttiğini görmezsiniz. Hegemonya kurma politikalarınızın, bloklar arasındaki çatışmaları nükleer savaşların konuşulduğu bir dünya noktasına getirdiğini, hiç anlamak istemezsiniz. Bu küçücük küresel köyle, çatışma yerine işbirliği, daha çok eşitlik ve ortaklaşa refahın zorunlu ve gerekli bir şart olduğunun farkında değil misiniz demeyeceğim, bu kadar dünyayı anlayan yazarınız yorumcunuz politikacınız ne halt ediyor? NATO’nuzu güçlendirmenize, dünya çapında çıkarlarınızı koruyacak bir savaş örgütüne dönüştürmenize mi ihtiyacı var insanlığın? Yoksa, tüm savunma-savaş örgütlerini işlevsiz kılacak ve birlikte yaşamanın temel ilkelerini geliştirecek, silahlanmayı en aza indirecek büyük politikalar, büyük düşüncelere, büyük karşı koymalara mı? Toplumları silah kusacak hale getirmekte, dünyayı kana bulamakta bu ısrardan sizin de kimsenin de kazancı yok. Dünyanın da tüm canlı cansız varlıkların da... Yok İsveç’te aşırı sağcılar iktidar olmuş.. Yok Meloni İtalya’yı aşırı sağa çekecek, Mussolini’yi canlandıracakmış. Yok Marine Le Pen Fransa’da iktidara gelecekmiş. Demokrasi, özgürlükler, insan hakları tehlikeye girmiş... Cart curt... Yarattığınız canavar sizleri boğacak. “Küresel Küçük Köy”ün sorunu evrensel ve geneldir. Oralarda yaşanan tüm derin rahatsızlıklar tüm ülkelerin sorunudur. Eninde sonunda her ülkeye bir şekilde ağır fatura edilir. Her ülkenin ve her politikacının kendi çıkarını koruyan, diğerlerini dışlayan, sömüren, ezen adaletsiz ve eşitsizlik politikaları mezara gömülmedikçe gerçek bir küresel köyün mutlu insanları olarak yaşayamadığımız sürece.. Atom dahil her türlü pisliği bekleyin. Dünya geleceği değil geçmişi yaşıyor. Bu dünyanın var olmak için insanlara ihtiyacı yok.",https://www.cumhuriyet.com.tr/yazarlar/orhan-bursali/dunyanin-var-olmak-icin-insanlara-ihtiyaci-var-mi-1987848
Orhan Bursalı,"İhracat, ama nasıl? Çölleşen ülke ve muhalefet geleceğe hazır mı?",20 Eylül 2022 Salı,"İktidarın mensupları tarımda derin sorunları dile getirdiğinde, bakanlık makamında oturanlar ve medyadaki tekrarcıları tarımda büyük ihracat masallarını gündeme getirir. Yaşadığımız büyük enflasyon şüphesiz ki hem üreticiyi hem tüketiciyi ağır vurdu. Üstelik Ukrayna üzerindeki savaş hem de iklim değişiminin ağır etkilerini hissettirmesi, ülkemizin yaşadığı ağır su sorunu, gelecek 10 yıla yönelik tüm bu gelişmeleri dikkate alan bir stratejik plan hazırlanmazsa aç kalacağız. Şu kadarını söyleyeyim: Türkiye bütün göllerini adım adım kurutuyor, çölleştiriyor. Yeraltı akarsuları diyeyim yüzlerce metre derine çekiliyor veya kuruyor. Bakanlığın umurunda mı ülke ve gelecek! Ama ya muhalefetin? Şüphesiz programlarında görürsünüz, ama bu sıradan konulardan değil: Ülke varlık yokluk sorunu. Orta/uzun vadeli, anlaşılır uygulanabilir üretim, koruma ve zenginleşme planı milletin önüne koyabilir misiniz? Bu iş, mazot fiyatını indireceğiz demekle olmuyor. “Türkiye imalat sanayisinin genelinde olduğu gibi, tarımsal sanayilerde de küresel değer zincirine düşük katma değerli ürünler ve düşük birim fiyatlar ile eklemlenmiş durumda. Türkiye’nin ihracatında önemli yer tutan tarımsal ürünlerin ihraç fiyatları aynı ürünü ihraç eden diğer ülkelere göre son derece düşük. Diğer yandan, Türkiye’nin ihracatında önemli yer tutan tarımsal sanayilerde yurtiçi katma değerin payı da giderek aşınmakta. Dünyada tarımın katma değer yaratma kapasitesi en fazla aşınan ülkelerin başında Türkiye yer alıyor...” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Nerede yazıyor bu? Ülkemizin tek bilim, teknoloji, düşünce ve kültür – tartışma haftalık dergisi Herkese Bilim Teknoloji’de. Sanayi ve tarım politikaları uzmanı Bayram Ali Eşiyok derginin 327. sayısındaki “En yoksul ülkelerle rekabet ediyoruz! Türkiye Tarımda da Düşük Katma Değerli Ürün Tuzağında” başlıklı yazısı, bir gelecek planlaması açısından önemli. Meraklılar dergiyi HBT web sitesinden indirebilir. Şu grafiğe bakın. Burada seçme ülkeler ve Türkiye’nin 2021 ortalama genel ihracat kg fiyatlarını görüyorsunuz. Türkiye ise 2021’de 225 milyar dolarlık ihracata, kg fiyatı 1.26 dolar olan ihracat ile ulaşmış. İhracat değeri az, düşük ve orta teknolojik üretime dayalı bir üretim biçimi. Yükte ağır ama fiyatta ucuz mallar! “İhracat patlaması” ile övünülüyor ya, Çin 2020’de dünya mal ihracatının yüzde 14.8’ini tek başına gerçekleştirirken Türkiye’nin ihracat payı ise yüzde 0.95 ile sınırlı! Peki Türkiye tarımsal girdilere dayalı sanayilerde, örneğin makarnada yüksek katma değerli ürünler mi satıyor? Eşiyok, makarna ihracatında öncü ülkelere bakmış. Türkiye miktar olarak dünyada 2. sırada ama gelirde 4. sırada. Çünkü dışa sattığımız makarnanın ton fiyatı diğerlerine göre daha düşük. “Örneğin Türkiye 2021’de tonu 569 dolardan yaklaşık 1 milyon 365 bin ton makarna ihracatı yaptı ve 777.3 milyon dolar elde etti. Güney Kore ise 278 bin ton ihracattan Türkiye’den yaklaşık 114 milyon dolar daha fazla gelir elde etmiş... Türkiye, sıfır gümrük ile ithal ettiği buğdaya düşük bir katma değer ekleyerek makarna ya da un olarak ihraç etmekte, bu da ihracattan beklenen geliri sınırlandırarak yerli buğday üreticisini olumsuz etkilemekte.” Bu tekstilde de böyle. Türkiye’nin en önemli 2 ihracat kaleminde dünyanın en yoksul/çevre ülkeleri ile rekabet ediyor.. Ve iktidar övünüyor. Muhalefet ne yapacak peki? *** Düzeltme: Dünkü yazımla ilgili Boyner’den not geldi: Boyner Holding ve Katar Mayhoola’nın vardığı mutabakat kapsamında Boyner Büyük Mağazacılık ve Altınyıldız Tekstil’in tamamı Boyner Holding’in oldu.",https://www.cumhuriyet.com.tr/yazarlar/orhan-bursali/ihracat-ama-nasil-collesen-ulke-ve-muhalefet-gelecege-hazir-mi-1982931
Orhan Bursalı,CHP Arap ülkelerine nasıl bakmalı?,19 Eylül 2022 Pazartesi,"Geçen 30 Haziran’da CHP Genel Merkezi’nde ilginç bir buluşma gerçekleşmişti. Kimse de bunu yorumlamadı, dikkatlerden de kaçmış olabilir. Kemal Kılıçdaroğlu, Muhamed bin Nasser bin Jassim Al Thani’yi kabul etmişti. Al Thani, Kılıçdaroğlu’na 2022 FIFA Dünya Kupası anısına, bir futbol topu ve arkasında Kılıçdaroğlu yazılı bir forma hediye etti. Kılıçdaroğlu da “Yurtta barış dünyada barış” yazılı kristal biblo. Katar, akıllı bir politika yapıyor. Girişimin onlardan geldiği belli. Demek istiyor ki Kılıçdaroğlu’na-muhalefete “Biz yatırım yapıyorsak, bu AKP iktidarda olduğu için değil, Türkiye ile ilişki kuruyoruz. AKP gider, sizlerle işbirliğini sürdürürüz..” Muhalefetin lideri... Ayrıca muhalefet içinde Katar’a karşı en çok eleştiri CHP saflarından... Tank palet fabrikası konusunda açılan kampanyaları anımsayın. CHP saflarından ve muhalefet gazetelerinden sık sık “yine Katar’a” diye manşetler atılıyor. Cumhuriyet’de bile birkaç gün önce “Katar’ın Türkiye aşkı bitmiyor” manşeti altında Katar devlet fonunun Avrasya Tüneli’nin ortaklarından Koreli şirketin bir kısım hissesini satın aldığı bildiriliyordu. Katar’ın Türkiye’de önemli yatırımları var. Yiyecek sektöründen tutun, giyime (Boyner), bankalara, askeri alanlara (BMC), sağlık sektörüne (Memorial hissesi yüzde 30) kadar geniş bir alana yayılıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yatırımların toplamı ne kadar tutar? 25 milyar doları bulur mu bilmiyorum. Burada tartışmak istediğim şu: Bu yatırımları Batı sermayesi yapsaydı gündem olmayacaktı. Peki neden Katar? İlişkilerin, satın almaların şüphesiz düzgün olması gerekir. Tank palet ne olur bilemem ama doğrudan yatırımların en aza indiği bir süreçte Katar ve diğer Körfez ülkelerinden gelmesini doğal karşılamalı sermayeyi yönlendirmeli! Katar’a, Birleşik Arap Emirlikleri’ne ve diğerlerine hatta, Türkiye’nin ithal bağımlılığını azaltacak sektörlere doğrudan ve temelden yatırım yapmaları için projeler sunmalı. Biz tüketici milletiz. Büyük katma değer yaratacak veya dışa bağımlılığımızı azaltacak orta ve uzun vadeli yatırımlarla bu iktidarın ilgisi yok. Bunlar tüccar adamlar. Al sattan yapacakları kâra bakıyorlar. Onların bildiği tek şey inşaat yapmak! Bu konuda muhalefet şimdiden çalışma yapmalı. Arap ülkelerini dost bilmeli. Düne kadar RTE bu ülkelere karşı düşmanca politikalar izledi. Katar dışında diğerlerine yönelik yeni bir politika izlemeye yeni başladı. Ne zaman? Ortadoğu’da Müslüman Kardeşler’in liderliği rolü artık tamamen imkânsız olunca. Türkiye Doğu Akdeniz’de tecrit olunca.. İslam ülkeleri ile Yunanistan arasında her türlü ilişki gelişmeye başlayınca.. Mısır’la, BAE ile ve diğerleriyle yeni bir rota çizdi… Muhalefet, Arap ülkeleriyle çok yönlü ilişkilere, dostça, samimi, daha ülke yararına yatırımlara yönlendirerek ve projeler ortaya koyarak... hazır olmalı. Ülkenin kaybedecek zamanı yok. İslam ülkeleri bu iktidarın tekelinde değildir. Dahası bu iktidar İslam ülkeleriyle son 10-15 yıldır ideolojik saplantılarla dışlayıcı ve hatta aşağılayıcı bir ilişki kurdu, mesela BAE’yi Gezi protestolarının finansörü bile gösterdi. İktidarın uyduruk ve bağımlı medyası, lafta düşünce kuruluşları, gazete ve ekran papağanlarının yazıp söyledikleri ortadadır. Muhalefet, CHP hazır mı?",https://www.cumhuriyet.com.tr/yazarlar/orhan-bursali/chp-arap-ulkelerine-nasil-bakmali-1982515
Orhan Bursalı,İktidarın ‘benim şiddet dilimi kullan’ dayatması,15 Eylül 2022 Perşembe,"Geçen yıl İzmir’in kurtuluş törenleri konusunda iktidarın sesi çıkmış mıydı? Hayır. Tunç Soyer o günkü konuşmasında da “Yunanları denize döktük” dememişti, en azından okuduğum haberde böyle bir ifade yoktu. Diyordu ki “99 yıl önce bugün İzmir işgalden kurtuldu, ülkede ise tam bağımsız ve hür bir yaşamın kapısı aralandı... İzmir’in Kurtuluşu ile birlikte halk egemenliğine dayanan Cumhuriyetin temelleri atıldı.. kurtuluş destanı için İzmir bir sembol, bir parola oldu. Dolayısıyla 9 Eylül, sadece bir şehrin esaretten kurtuluşunun değil, aynı zamanda bir milletin omuz omuza verdiği mücadelenin, yani umudun tarihi oldu.. 9 Eylül ruhu, halk egemenliğine dayanan Türkiye Cumhuriyeti’nin dünya sahnesinde yerini aldığı günü simgeler...” Kimse sesini çıkarmadı. Şimdi iki ülke seçim sürecine girdi. Karşı yakadaki adam, milliyetçiliği ve Türkiye düşmanlığını körüklüyor. Bizimkiler onlara daha üst perdeden yanıt veriyor: “Bir gece ansızın gelebiliriz”... “Adalar bizim hakkımız...” Oysa Ankara, “Gel kardeşim öpeyim yanaklarından.. sorun nedir Atina’ya geliyorum konuşalım, meclisinizden sesleneyim, yaptığınız yanlıştır, iki ülke olarak Ege’yi bir barış denizine dönüştürelim, Atatürk ve Venizelos’u yeniden taçlandıralım..” demeli. Büyük ülke ve kendine güvenen iktidar böyle yapar.. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Hayır, edepsizliklere karşı savaş çığırtkanlığı. İkisi de seçimler için daha büyük düşman yaratarak iki ülkenin birbirine düşmanlığını körükleyerek seçmeninden “aferin bravo..” alkışları bekliyor. İktidar ve mensuplarını, yandaşlarını bir kenara bırakıyorum. Koca koca medya adamları “Evet Yunanlara küfretmeliydi” anlamında konuşup duruyor. Akıl gitmiş ve iktidarın şiddet dilinin esaretine girmiş her şey: Sen de öyle konuş! Neden iktidar dilini konuşalım ki! Atatürk, ayaklarının altına Yunanistan bayrağını serenlere, “Kaldırın bu bayrağı yerden.. Yunan kralı bizim bayrağı çiğneyerek hata etmiş. Çünkü, bayrak bir milletin onurudur. Ben bu hatayı tekrarlamam” diyor. Büyük adamın Çanakkale’de ölüm kalım savaşı verdiği Anzakların ailelerine nasıl seslendiğini biliyorsunuz: “Bu memleketin toprakları üzerinde kanlarını döken kahramanlar! Burada bir dost vatanın toprağındasınız. Huzur ve sükûn içinde uyuyunuz. Sizler, Mehmetçiklerle yan yana, koyun koyunasınız. Uzak diyarlardan evlatlarını harbe gönderen analar! Gözyaşlarınızı dindiriniz. Evlatlarınız bizim bağrımızdadır. Huzur içindedirler ve huzur içinde rahat uyuyacaklardır. Onlar, bu toprakta canlarını verdikten sonra, artık bizim evlatlarımız olmuşlardır.” Kendine güvenen, savaşla barışı birbirinden ayıran, barışı ön plana çıkartan, Atatürk’ün yanına yaklaşan bile olamamıştır. İzmir savaş arabalarınız mı? “Hain değildi, büyük yanlışlıklar yaptı, aptallık derecesindeydi... Artık hainlik lafını kullanmayalım...” Bu masalları dinliyoruz. Hainlik lafını çok sık duyduğumuz doğrudur. Olur olmaz konularda kişiler için olaylar için bol bol kullanılıyor. Siyah ve beyaz. Fakat Vahdettin Padişah için aynı şey mi? Adam, İngiliz muhibi. Tek derdi İstanbul ve tahtı.. 15 yıl İngilizler yönetsin derdinde. Atatürk Samsun’da Kurtuluş için çalışmalara başladığını görünce, bir ay içinde İngilizlerin talimatıyla müfettişlik görevini iptal ediyor. Yakalanması, tutuklanması sonra da öldürülmesi için ferman çıkarıyor. Kuvayı Milliye güçlerine karşı Hilafet Ordusu çıkarıp savaştırıyor. Ülkenin ölümü demek olan Sevr’i kabul ediyor. Bu en büyük ihanettir. Ruhunu bedenini teslim etmiş bir kişi var ortada. Yunanistan’ın Anadolu’yu işgale girişmesi karşısında kılını bile kıpırdatmıyor. İngilizlerin esiri olmaktan memnun. Yunan işgalinin ardında İngilizler vardır. İngilizler Yunanlıları alet olarak kullandı. Denize dökülen, aynı zamanda İngilizlerdir! Ama hain demeyeceksin.. O zaman kime hain denecek, yoksa sözlükten mi kaldıralım?! Padişah ve muhiplerine sormalı...",https://www.cumhuriyet.com.tr/yazarlar/orhan-bursali/iktidarin-benim-siddet-dilimi-kullan-dayatmasi-1981098
Orhan Bursalı,"İktidar, ‘vesayet odağı’ gördüğü Boğaziçi’ni yıkarken",18 Eylül 2022 Pazar,"AKP’nin akademik unvanlı bazı ekran adamlarının, Boğaziçi Üniversitesi’ne AKP’li bir rektör atanmasıyla başlayan ilk “saldırının” gerçekleştiği sırada savunmaları şuydu: “Boğaziçi’ne hep belirli çevrelerden öğrenciler alınıyor. Üniversite Anadolu’ya kapalı. Bu değişmeli üniversite tüm halka açık olmalı.” Programdaki tartışmada buna bizzat şahit olmuştum ve ağzım açık kalmıştı. Sormuştum: O zaman üniversite sınavları ve sıralamalar neden yapılıyor, kaldırın sınavları herkes her yere milyonlarca üst üste yığılsın.. Neden Boğaziçi benzeri az sayıdaki üniversitelere büyük talep var? Çünkü nitelikli eğitim var. Eğitim mümkün olduğunca bilimsel temellere dayanır. Buralardan aldıkları diplomanın, AKP devleti için hiç önemi olmayabilir, ama devlet örgütü dışındaki tüm hayat için, tüm dünya için önemlidir. O diplomalar, nitelikli yükselişin bir kapısıdır. Sadece bu mu? Hayır tabii ki: Ülkenin seçkinlerinin büyük çoğunluğu bu üniversitelerde yetişir. Bu seçkinler bilimde, sanayide hemen hayatın her alanında etkindir. Dünyanın ve ülkelerin liyakata, yani yetkinliğe, beceriye, iyi yönetime, iyi üretime dayanan piramidi böyle oluşur. Oradan mezun olursunuz, daha iyi okullarda master, doktora, doktora üstü dereceler yaparsınız. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ülke nüfuslarının en zeki ve yaratıcı nüfusu yüzde 2 civarındadır. Tüm insanlar aynı değildir. Tembeli var, aptalı var, istemeyeni var, üç kâğıtçısı var, canisi var, sıradanı, hırsızı var. Üniversiteler, (ilkokullar, ortaokullar, liseler...) giren herkese belirli bir eğitim vererek ortalama bir kültür ve bilgi düzeyine sahip insanlar yetişmesine yardımcı olur. Böylece birbirinin dilini az çok anlayan bir nüfus kalitesi ve beceri sahibi insanlar yaratılmaya çalışılır... Bunlar da çeşitli işlevleri yerine getirerek toplumsal örgütlenmeyi oluşturur. Ülkeler, eğitim sistemleriyle bu yüzde 2’ye en iyi olanakları ve fırsatları sunup ülkelerin en değerli zenginliği olan “insan kaynaklarını” en üst düzeye çıkarmaya çalışır. AKP iktidarı ise 20 yıldır, bunun tam tersini yapmaya çalışıyor. Gelir gelmez, bilimcilerin en seçkin örgütü olan TÜBA’yı bu kimliğinden arındırıyor. İktidara bağlı, istediğinin atandığı bir kuruma dönüştürüyor. Üniversite rektörlüklerine, yönetimlerine tamamen siyasi atamalar yapıyor: Çoğu bilimde, araştırma hayatında yok. Unvanı var ama içeriği boş. Kendisini atayan siyasete bağlı ve belirli bir ideolojik anlayışı üniversitelere egemen kılma göreviyle çalışıyor. Üniversite adı altında 210’a yakın, çoğu yeni kurulmuş örgütlere mümkün olan en yüksek sayıda öğrenci yığarak hepsinin eline diploma tutuşturma politikası izliyor. Akademisyenler suspus. Çünkü seslerini çıkardıkları anda kafalarına siyasetin demir yumruğu iniyor. Eğitim dinselleştiriliyor. Üniversiteler medreseleştiriliyor. Osmanlı’nın 200 yıl boyunca akli bilimlere geçebilmesini engelleyen medreselerin “ulemaları”nın, hacı hoca takımlarının vb. egemen olduğu toplumsal düzenine geri dönüş çabası var. 110’a yakın ilahiyat fakültesi adı altında medrese kafaları yetiştiriliyor ve bunlar iktidarın atamalarında en makbul diplomalılar olarak seçiliyor: AKP’nin seçkinleri! Erdoğan, iktidar olduk ama fikri iktidar olamadık demişti. “Fikri iktidarını” kurmanın önünde her şeyi engel ve vesayet odağı olarak görüyor. Boğaziçi Üniversitesi de iktidarın önünde bir vesayet odağıdır, yıkılmalı, dağıtılmalı, bu üniversiteyi değerli kılan ne varsa alaşağı edilmeli, değiştirilmeli-dönüştürülmeli, iktidarın ideolojik saplantıları egemen kılınmalı. Bu şüphesiz ki akıl ve bilim düşmanlığıdır. Bu işi için görevli adam, gereğini yapıyor. Korkusuzca, fütursuzca, utanmazca...",https://www.cumhuriyet.com.tr/yazarlar/orhan-bursali/iktidar-vesayet-odagi-gordugu-bogazicini-yikarken-1982208
Orhan Bursalı,"İnsanın kökeni, nereden geldik sorusuna Nobel",04 Ekim 2022 Salı,"İnsanlığın en merak ettiği konuların başında kendi soyunun kökeni geliyor: Nereden geliyoruz, nasıl biz olduk, bizden önceki benzerlerimiz var mıydı, varsa onlar kimlerdi, bizlerle onlar arasında akrabalık ilişkileri neydi, peki onlar neden yok oldular, yoksa aramızda yaşayanları var mı, birbirimize ne kadar benziyoruz, onları biz mi yok ettik... Sonu gelmez sorular. Bilim insanları bu soruları büyük ölçüde yanıtladılar. Afrika’da, Avrupa’da, Asya’da arkeolog ve eski canlı bilimcilerin yüzyıldan fazla süren “fosil avcılığı” sonucu, insanların yakın atalarının kemiklerini bulması ile ilk adımlar atılmıştı. Kafatası ve diğer iskelet kemikleriyle bugünkü insanların karşılaştırmalı çok derin çok yönlü çok disiplinli araştırmaları, farklılıkları ortaya koydu. Evet benzerlerimiz vardı, bunlar bize benziyordu adeta biz gibiydiler ama ‘homo sapiens’ten ayrıydılar. Çok sayıda yakın akrabamız ortaya çıkarıldı. En yakın akrabamız ise Neandertal insanıydı. Bir akrabamız daha vardı: Denisovan insanı. (Daha çok var da şimdilik konu dışı) Neandertal insanı Afrika dışında gelişmiş, Avrupa ve Batı Asya’ya yayılmıştı. 400.000- 30.000 yılları arasında yaşadılar. Homo sapiens, yani bizler ise Afrika’da ortaya çıktık, 300.000 yıl öncesinde.. 70.000 yıl önce Afrika’dan çıkıp Orta Doğu’ya göç etti, oradan Anadolu yollarından Avrupa’ya ve Asya’ya yayıldı. (Bugün yeryüzünü istila etmiş durumdayız.) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yani bizler Neandertal soyuyla uzun yıllar benzer coğrafyayı demek ki ortalama 40 bin yıl paylaşmışız. Genç bir adam, İsveç kökenli Svante Pääbo daha doktora öğrencisiyken kim bu Neandertaller ve bizlerle ilişkisi nedir sorusunun peşine düştü. Ömrünü buna harcadı denebilir. Soyu tükenmiş Neandertallerin bulunan kemiklerinden genomunu, yani genetik yapısını çıkardı (2010). Bu on yıllar alan olağanüstü bir çalışmanın ürünüydü. Bunun için yeni analiz yöntemleri geliştirdi. Bizlerle Neandertallerin genetik yapılarını karşılaştırdı: karışmışız, beraber olmuşuz çocuklarımız olmuş... Bugün çeşitli coğrafyalarda yaşayan çağdaş insanların genomunda, yüzde 1-4 arası Neandertal var! Sonra bir büyük keşif daha yaptı: Sibirya’da bir mağarada kuzenimiz Denisova insanı! 40 bin yıllık parmak kemiğinden elde edilen DNA analizi, Denisovaların Neandertal ve bizlerden farklı olduğunu gösterdi. Denisovalarla Güneydoğu Asya’da yaşayan Homo sapiensler arasında da gen alışverişi olmuştu. Bu bölgelerdeki insanların genomunda Denisova kökeni ise yüzde 6’ya kadar varıyordu. Nobel Ödül komitesi diyor ki: “Svante Pääbo’nun keşifleri sayesinde artık soyu tükenmiş akrabalarımızdan gelen arkaik gen dizilerinin günümüz insanının fizyolojisini etkilediğini anlıyoruz. Mesela, yüksek irtifada hayatta kalma avantajı sağlayan ve günümüz Tibetlileri arasında yaygın olan EPAS1 geni, Denisova versiyonudur. Farklı enfeksiyon türlerine karşı bağışıklık tepkimiz Neandertal genleri sayesindedir.” Tek başına Nobel’i alan bilimcimiz, tüm bu çalışmaları sonucu “paleogenomik” bilim disiplinini kurmuş oldu. Yani şimdi hayatta olmayan kuzenlerimizin genlerini araştıran disiplin. Neandertal ve Denisovaların neden ve nasıl yok oldukları ve homo sapiens’in nasıl ve neden yeryüzünde tek kaldığı, aralarındaki savaş ve birliktelikler apayrı bir maceradır. Şüphesiz, akıl, beceri ve yetenek konusunda farklılıklar bizi en istilacı tür yaptı. Homo sapiens’in nereye doğru evrildiği ve gelecek yüzyıllarda daha üstün bir türün çıkıp çıkmayacağı ise bilimin spekülatif yönünü oluşturur ve bilimkurgulara bol senaryolar sunar. Evrimi beklemeden, bugün bilim insan genomuyla istediği gibi oynayarak yeni insan tipleri yaratmaya doğru da gidiyor! Bir yandan da yapay zekâ insanları oluşturmaya çalışıyoruz! Ama insan soyunun macerası her şeyi yok ederek sürüyor.",https://www.cumhuriyet.com.tr/yazarlar/orhan-bursali/insanin-kokeni-nereden-geldik-sorusuna-nobel-1988221
Orhan Bursalı,"Meral Hanım umudu mu kırdı? Kılıçdaroğlu, kazanamayacağı seçime girer mi?",29 Eylül 2022 Perşembe,"Meral Hanım “6’lı masa noter değil” dedi, Fatih Altaylı’nın sorularına verdiği yanıtta. İkincisi “Vefa borcumuz yok CHP’ye, 31 Mart’ta belediye seçimlerinde bu borcu ödedik” dedi. “Seçilebilecek bir aday” istedi. Aslında Meral Hanım’ın tüm bu söylediklerinde 6’lı masada durumu değiştirecek yeni bir şey yok. Meral Hanım oldukça istikrarlı. Hiç yalpalamıyor. Eski tutumu ve sözlerini başka sözlerle yeniliyor. Ama yeni bir şey yok derken, açıklık var. Mesela “Noter değiliz” derken peşinen dayatmalara karşı çıkıyor; tüm partilerin, Kılıçdaroğlu dahil, “6’lı masa karar verecek” iradesini tekrarlıyor. Partiler masada eşittir diyeceksin, ama Kılıçdaroğlu’nun peşinen onaylanmasını isteyeceksin. Şüphesiz ki etik değil. Bazı CHP’lilerin “Seçmezlerse masa dağılır” biçiminde gözdağı vermeleri zaten kökten yanlıştı. İnsanlar ağızlarını tutamıyor. Kılıçdaroğlu’nun İzmir’deki sözleri de tamamen kendi partisine yönelikti. CHP’nin adayı şimdiki koşullarda Kılıçdaroğlu’dur ve. Orada aday tekleşti. Meral Hanım herkes aday olabilir, sözleriyle şunu demek istiyor: Kılıçdaroğlu’nun adaylığını gördük, fakat seçilebilirliğini görmemiz gerekir. Haklı. Meral Hanım, Kılıçdaroğlu’nun hızla seçilebilirliğe doğru yükseldiğini de görüyor. Muhalefette hızla tek adaylığa doğru yükseliyor. Yeni yıla kadar bu yükselişini daha hızlı tırmandırması için üç ayı var. 6’lı masa aday belirlemede acele etmeyecek. Biz gazeteciler ne kadar açıkla açıkla diye bastırsak da bunun faydası yok. Seçmen kimin yükseldiğini zaten görüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aday isminin erken konmasını isteyen 1) iktidar (saldırmak için) ve 2) medya (liderlere durmadan bu soru yöneltecekler, yeni laflar ve boş bulunup enteresan sözler ağızlardan alabilmek ve gündem yaratmak için, işi bu medyanın, yoksa aynı şeyleri çiğneyecek millet). Pazartesi yazımda şunu belirttim, 6’lı masa Kılıçdaroğlu’nu onaylayacak ve partiler şimdiden iktidarda etkin olabilmeyi düşünüyor, bu öngörüm geçerliliği koruyor. 6’lı masanın seçilemeyecek birini aday gösterelim diye bir saplantısı yok ki gözlüyorlar ve bekliyorlar. Hepsi, en iyi yönetecek uzlaşılacak adayın Kılıçdaroğlu olduğunun farkında. Hepsi ülkenin ve kendilerinin de tarihi bir dönemeçte olduklarının farkında. Zor bir görevdeler. Bu nedenle beklemede ve gözlemlemedeler. İktidar sahiplerinin seçimler için her şeyi yapabileceğinin bilincinde.. Biraz da buna hazırlıklı olmalılar. Öngörüm, Kılıçdaroğlu bu gidişle, eğer beklenmedik bir durum olmazsa, adaylığını sağlamlaştırarak ilerleyecek ve 6’lı masada konu tartışılarak onay çıkacak. Üç ay içinde! Soruyu tersten soralım: Kılıçdaroğlu gerçekçidir. Seçilemeyeceğini görürse, aday olur mu? Olmaz. O zaman başka birini aday gösterir. Çünkü konu Türkiye’dir, gelecektir. Meral Hanım’ın “vefa borcu” konusundaki söyledikleri de gerçekçidir. Bugün birçok belediyede rejime karşı olanların ortak desteğiyle iktidar devrilmiştir. Ben buna “Milletin Birleşik Gücü” diyorum. Ama Meral Hanım 15 milletvekili olayını da unutmuyor. CHP en büyük parti olarak ortak seçilmiştir. Diğer konu, bazı oyunu bozacakların HDP’yi neden almıyorsunuz dayatmasıdır. Siyaset bilmez veya bilir de kendileri oyunun içinde olmadığı için ortalığı karıştırmayı sevenler. Zaten HDP’nin öyle bir talebi de yok, ama talep yaratmaya çalışanlar var. HDP ve seçmeni gelecekleri için nasıl oy kullanacaklarına kendileri karar verecek. Kime nasıl oy kullanacaklarını bilirler. PKK’nin ülkede bir geleceği yok. HDP’liler bunu gördükçe, daha özgür bir ortamda siyaset yapacaklar. Orada da yol ayrımı veya özgürleşme tartışılıyor.",https://www.cumhuriyet.com.tr/yazarlar/orhan-bursali/meral-hanim-umudu-mu-kirdi-kilicdaroglu-kazanamayacagi-secime-girer-mi-1986489
Orhan Bursalı,Diyanet İşleri Başkanlığı Atatürk’ü seviyor,13 Eylül 2022 Salı,"Bir yanlış inancı yıkalım.. Kim demiş Diyanet Atatürk’e karşı diye! Bugün Diyanet’in tepesinde oturan adamla, yardımcılarıyla, Din İşleri Yüksek Kurulu’nu işgal edenlerle Diyanet’i karıştırmazsak sorunu çözeriz! Koltuğu işgal eden kişi ve adamları, evet Atatürk ve arkadaşlarının kazandığı zaferler, doğumu, vefatı vb. söz konusu olduğunda tek kelime etmiyorlar. Bu açık ve seçik nefretin ifadesidir. Onun kurduğu Türkiye Cumhuriyeti toprakları içinde doğup yaşayacaksın, varlığını kurtuluş ve kuruluşa borçlu olacaksın, bu barış ortamında anan ile baban rastlantısal olarak birbirlerini bulacak, evlenecekler, sen doğacaksın.. Bu düzen kurulmamış olmasaydı, varlığın bile söz konusu olmayacaktı… Ama bu ülke kurucularını yok sayacaksın. Bu ülkeye kötülük yapmanın bir yoludur bu. Hadi diyelim kör inanç, saplantılı beyinler, kişisel olarak sevmeyebilir, nefret de edebilir. Ama orada oturduğun koltuk, milletin koltuğudur. Yediğin para milletin parasıdır. Bu millet Atatürk’e saygı ve sevgi besliyorsa buna hürmet edecek ve milletin bu iradesi karşısında boyun eğeceksin. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Onun kurduğu Diyanet’in koltuğuna oturacaksın, bu milletin vergileriyle maddi ve manevi besleneceksin, yüz milyarları harcayacaksın, ama Atatürk sevgisinde birleşen bu milletin de iradesini yok sayacaksın. Hayır, bin kez hayır! Diyanet İşleri Başkanlığı’nın Atatürk’ün 125. doğum yıldönümü dolayısıyla yayımladığı büyük boy bir kitap önümde duruyor. Yayımlayan Diyanet İşleri Başkanlığı. Din İşleri Yüksek Kurulu ile yayımlanmış. Diyanet İşleri Başkanlığı Dini Yayınlar Daire Başkanlığı. Yayımlandığı yıl 2007. Derleyen Dr. Mehmet Bulut. Önsöz girişindeki cümlede şöyle deniyor: “Elinizdeki kitap, Mustafa Kemal Atatürk’ün doğumunun 125. yılını kutlama etkinlikleri çerçevesinde hazırlanmıştır. Eser, Diyanet İşleri Başkanlığı süreli yayınlarında (Diyanet Gazetesi, Diyanet Aylık Dergi, Diyanet Avrupa Aylık Dergi ve Diyanet Avrasya Dergisi) farklı yazarlar tarafından kaleme alınmış ve değişik tarihlerde çıkmış Atatürk’le ilgili makalelerden seçmeler yapılarak derlenmiştir. Bu haliyle 25 makaleyi ihtiva etmektedir.” 1. Bölüm, Atatürk’ü tanımak ve anlamak: Mustafa Kemal Atatürk 1881-1938. Atatürk’ü anarken. 2. Bölüm, Kişiliği: Liderlik ve Atatürk, Liderlik kavramı ve Atatürk, Atatürk’ü anarken, Kahramanlar zinciri ve Atatürk. 3. Bölüm, Bilim, Uygarlık ve Atatürk: Din, Bilim ve Uygarlık ışığında Atatürk’ü anlamak. Cumhuriyete giden yol ve Atatürk. Atatürk, Türkiye Cumhuriyeti ve Din eğitimi. Atatürk ve Osmanlı tarihi. Atatürk’ten mesajlar... 4. Bölüm, Atatürk ve İslam dini... 5. Bölüm, Milli Mücadele, Atatürk ve din adamları... 6. Bölüm, Eseri/Konuşmalarından seçmeler... Bu son bölümlerin başlığı altındaki makalelerin isimleri yazmıyorum. Hepsi doğru, nesnel, bir büyük liderin, kurucunun hakkını veriyor. Kitaptan: “Atatürk Türkiye’yi ‘çağdaş uygarlık düzeyine çıkarmak’ amacıyla bir dizi devrim yaptı.. Bu devrimleri beş başlık altında toplayabiliriz: Siyasal devrimler, toplumsal devrimler, hukuk devrimi, eğitim ve kültür alanındaki devrimler, ekonomi alanında devrimler.” Tabii hepsini de isim isim sayıyor. Renkli resimler var. “Saat dokuzu beş geçe” diyor. “Atatürk milleti ile millet de Atatürk ile muharebe meydanlarında kaynaşarak bütünleşti” diyor. “Birbirlerine güvenleri tamdı. Şerefi, namusu, tarih ve varlığı için bunca insanüstü fedakârlıklara katlanmış bu büyük millete hâkimiyetten başka ne verilebilirdi? İşte Atatürk’ün dehası buradadır. O, milletin kazandığını millete verdi. ‘Hâkimiyet kayıtsız şartsız milletin’ diyerek bunu tarihe tescil etti.” diyor. Nerede bu kitabı hazırlayanlar, yazanlar?! Kim bunlar, milletin Diyanet’ini işgal etmişler, nereden geldiler? Onları oraya kim oturttu, amaçları ne, ne yapmaya çalışıyorlar, hangi hakla, hangi hukukla.. Hiç kendilerine demiyorlar mı, “Yaa bu ülkeyi, burasını Atatürk kurdu, bu millet bu büyük evladını seviyor, sonuna kadar bağrına basıyor, biz kimiz ki onu yok sayıyoruz, hiç utanmıyor muyuz... Bu koltuğu boşaltalım arkadaşlar..” Demiyorlar mı, yoksa bunu yapacak yürek mi dürüstlük mü yok? Sizin bu milletle ne ilişkiniz olabilir?",https://www.cumhuriyet.com.tr/yazarlar/orhan-bursali/diyanet-isleri-baskanligi-ataturku-seviyor-1980255
Orhan Bursalı,"Herkes, içeriden dışarıdan 6’lı masayı sallıyor",08 Eylül 2022 Perşembe,"Valla helal! 6’lı masa salıncak gibi, sadece ileri geri değil, sağa sola, her yöne sallanıyor. Sanki dinamik, şimdilik küçük sismik hareketlerin olduğu bir fay hattının üzerinde oturtulmuş 6’lı masa.. Ama bunu da 6’lı masayı oluşturanların bizzat kendileri yaratıyor. En ufak bir laf bile yetiyor içerisinin dışarısının karışmasına, hadi tüm medya tam yazar çizer ekibi, tüm gece tartışmaları... En son Gürsel Tekin, gerçi bir açıklama yaptı, konuşmamın bütününü dinlemeden laf ediyorlar dedi ama zevahiri pek de kurtaramadı. Tekin CHP’de yönetimde değil, 6’lı masa ile ilgisi yok, süreçle ilgisi yok, sadece bir seyirci. Ama olsun, birileri Meral Hanım’a “Bu adam çok etkilidir parti içinde, aslında CHP’nin fikrini söylüyor” demiş. İyi Parti’nin içi mi karışık, şüphesiz çatışmalı durumlar olabilir, ama Meral Hanım ne olup bittiğinin farkında olmasına rağmen bunları tekrar ediyor. Bu adeta Kılıçdaroğlu’na tam bir güvensizlik, sanki “Ne o bizi tuzağa mı düşürüyorsun?” diyor. 6’lı masa adayı belirleyecek. Burada akıl mı yürüyecek yoksa irili ufaklı partilerin menfaat gözetimleri ve çıkarları mı... “Herkes olabilir, masadan da dışarıdan” da.. Bu sanki siyasete yabancı, ne olması gerektiğini bilemeyenlerin, politika dışı lafı olabilir ancak. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Olabilecekler üzerinden yürür her şey. Ekranlarda şu tartışmaya bakın: “Aday gösterilen seçildi diyelim, kendisine yöneltilen bir soruya yanıt verecek, kendisini seçen liderlere sormadan kendiliğinden yanıt verebilir mi”.. Yok WhatsApp üzerinden haberleşirlermiş yok bilmem ne... İnsanların kafası zırvalıklar üzerinden mi çalışır. Çüşünüz... O zaman oraya bir robot seçin. Yapay zekâ bunu epey mümkün kılıyor, hangi sorulara nasıl cevap vereceği konusundaki olasılıkları yükleyin, papağan gibi konuşsun. Şimdiden örnekleri var. Üç ay içinde hızla bir örneği önünüze gelir! Seçilecek adayı bağlayacak olan üzerinde uzlaşılmış ana hatlarıyla bir protokoldur. Bunun fazla ayrıntısı olmaz. Ayrıntı, seçilecek kişinin maharetinde gizlidir. Ana protokol yürürlükte olduğu sürece, yok o lafı öyle söylemeyecekti, yok şunun bilmem nesine dokundu mu denecek... 6’lı masayı oluşturan ve ülkeyi dönüştürecek, büyük talanı soygunu durduracak, ülkeyi demokratik bir ülkeye dönüştürecek ve özgürlükleri kuracak liderler, bunlarla mı uğraşıyor? O zaman yıkın masayı kardeşim... Hiç biriniz ciddi değilsiniz... Mutlu mesut ülkenin milletin soyuluşunu, ülkenin batırılışını, yurttaşlarının rezil edilişini ve kendinizin de yok edilişini izleyin. 6’lı masada iki lider var aday olacak, Meral Hanım ve Kemal Bey.. Meral hanım cumhurbaşkanı değil başbakanlığa aday olduğunu ilan etti ve tartışmanın dışına çekildi. Aslında Kemal Bey’e yolu açtı. Herkes aday olabilir, şeklen bir laftır. Dışarıdan biri aday gösterilmesi kadar, bu masayı kuranlar açısından absürt, altı partiyi de çöpe atan bir seçenek olamaz. Kemal Kılıçdaroğlu bu gidişle, eğer seçim olacaksa, eğer ülkeyi soyan büyük hırsızlar sandıkları da soymayacaksa ve iktidarın hukukçuları rezillikler sergilemeyecekse, ikinci turda yüzde 55’in üzerinde oy oranı ile kazanır. Tam oran vermeyeyim! Bu notu düşüyorum. Kılıçdaroğlu’nun hem itibarı hem oyu düzenli yükseliyor. Altı aydır sürdürdüğü politika, ülke çapında iletişimi açısından (eleştirileri saklı tutarak) başarılı. CHP’liler, diğerleri, düşüncemi açıklıyorum diyerek politikasızlık örnekleri sergileyenler, bu ülkeyi sevenler konuşurken ağızlarından çıkacak sözcükleri şöyle bir beyin kıvrımlarında dolaştırsınlar. Zaman, “yüksek politika” yapmak zamanı... Anlamsız çöp politikaların değil. Kendinizi değil, ülkeyi düşünün!",https://www.cumhuriyet.com.tr/yazarlar/orhan-bursali/herkes-iceriden-disaridan-6li-masayi-salliyor-1978444
Orhan Bursalı,"Bir yazılı anayasa var, bir de uygulama anayasası",01 Eylül 2022 Perşembe,"Sedat Peker’in açıklamalarıyla bu kez sermaye piyasasını yöneten mekanizma patladı. Allah derim, rüşvete karıştıkları suçlamasına maruz kalan iki cumhurbaşkanı danışmanı istifa etti. Öyle istifa etmek gibi bir özgür davranış biçimi başkanlık sisteminde olmadığı için, etmelerine izin verildi veya ettirildiler. Büyük bir patlama olmuş ve adeta kanalizasyon akmaya başlamış ama savcılardan ses seda çıkmamış, siyasi partiler suç duyurusu için kuyruğa girmişler. Savcı beylerin ne yapalım diye yukarılara baktıktan sonra dosyayı ele aldıklarını öğreniyoruz. Yine de “yargının bağımlı”lığına örnek vereceğim, anayasanın öngördükleriyle iktidar tasarrufları müthiş çelişiyor. Durum şu: Yazılı Anayasa kâğıt üzerinde.. İcrada ise çalışan ayrı bir “Uygulama Anayasası” var. Yazılı ama geçerli olmayan anayasaya göre a) Türkiye Cumhuriyeti bir hukuk devletidir (m.2). b) Yargı yetkisi Türk Milleti adına bağımsız mahkemelerce kullanılır (m.9). c) Hâkimler, görevlerinde bağımsızdırlar (m.138). d) Anayasanın 139. maddesi ise hâkimlik ve savcılık teminatını öngörmektedir. Yargıya ilişkin bu anayasal hükümler çağdaş demokratik ülkelerdeki düzenlemelere paralel niteliktedir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Her şey demokrasilerde olması gerektiği gibi, değil mi? Ama değil. Yargıyı yöneten, Anayasa 159. madde uyarınca Hâkimler ve Savcılar Kurulunda (HSK). Kurulun başkanı, yöneticisi adalet bakanı. Yetmez Bakan yardımcısı (müsteşar) kurulun doğal üyesi. HSK 13 kişiden oluşuyor. Demek iki üye doğal olarak cumhurbaşkanının, yani sistemin adamı. Bu kurula partili cumhurbaşkanı dört kişiyi daha doğrudan atıyor. Etti altı. Geri kalan yedi üyeyi TBMM seçer. Cumhurbaşkanı partisi Meclis’te çoğunlukta olduğundan partili cumhurbaşkanı 7’sinden 4’ünü seçtirir. HSK’de böylece 10 üyesi olur. Seçerken de neleri dikkate aldığını tartışmaya gerek yok. Oluşturduğu HSK gereğini yapıyor. HSK, hâkim ve savcıların mesleğe kabulü, atama, yükselme, meslekten çıkarma dahil tüm disiplin işlemleri konusunda tek yetkilidir. HSK, Yargıtay üyelerini belirlemekte, Bölge Adliye Mahkemesi üye ve daire başkanlarını, Cumhuriyet başsavcıları, Ağır Ceza Mahkemesi başkanları ve  adalet komisyonu başkanlarını atamakta, özelliği olan davalara (!) yargıç görevlendirebilmekte ya da görevden alabilmektedir. Aslında tüm bu işleri atayan liderin yaptığını varsayabilirsiniz! Hiyerarşiye bakın: Partili cumhurbaşkanı, > HSK > Yargıtay > Bölge Adliye Mahkemeleri > yerel mahkemeler > başsavcılıklar. Bu yazının yazılmasında destek olan yargıç okurum diyor ki: Bu hiyerarşik yapı içerisinde görevlendirmeler büyük ölçüde tek tip olarak yapılır, ayrıkotu göremezsiniz! “Bugün mesela Peker’in ifşaatlarında yargı neden harekete geçmiyor? Neden Gülşen olayında hukuka aykırı işlem ve karar veriyor sorularının yanıtı, bu hiyerarşi içinde duruyor.” Neden Kavala tüm hukuksuzlukların tescil edilmiş olmasına rağmen içeride.. Neden daha önce beraat eden Osman Kavala’ya ağırlaştırılmış müebbet hapis cezası, Mücella Yapıcı, Çiğdem Mater, Hakan Altınay, Can Atalay, Mine Özerden, Yiğit Ali Ekmekçi, Tayfun Kahraman’a 18’er yıl hapis cezası verildi, sorusunun yanıtı da yargının bu hiyerarşik sistemi içinde. Partili cumhurbaşkanı tarafından tasarlanan bir yargı sistemi var. Derin siyasi bölünme ve kutuplaşmanın yaşandığı ülkemizde partili cumhurbaşkanınca seçilen üyelerin oluşturduğu bu HSK ile hukuk devleti, yargı bağımsızlığı, adaleti ve hukuk güvenliğini sağlamak neredeyse olanaksızdır. Soru: Yazılı anayasayı nasıl hayata geçirebileceğiz?",https://www.cumhuriyet.com.tr/yazarlar/orhan-bursali/bir-yazili-anayasa-var-bir-de-uygulama-anayasasi-1975881
Orhan Bursalı,"Size bu soruyu soracağım, yanıt verir misiniz?",11 Eylül 2022 Pazar,"Gürsel Tekin, TV100 isimli kanalda Millet İttifakı’nın iktidar olması durumunda “HDP’den bir bakan atanabileceği” yolundaki spekülatif, İYİ Parti ile CHP arasına nifak sokacağı ve ortalığı karıştıracağı çok açık sözlerinin arka planında şöyle bir bilgi var: Stüdyoda program başlamadan önce, program sunucusu Tekin’e böyle bir soru soracağını bildiriyor. Tekin de sorabilirsin diyor. Yani bu sözler canlı yayında aniden sorulmuş ve aniden yanıt alınmış değil. Tasarlanmış, Tekin de soruya hazırlıklı. Bu arada bu kanalın büyüyerek dal budak salacağı, sözde bir “merkez medya” iddiasında bulunduğu, gazete de çıkartarak etkili bir medya olmaya soyunduğu ve sahibinin ihalelerle büyüdüğü söylentileri yayılıyor medya koridorlarında! Anlaşılan iktidara sayısız kanalın desteği yeterli görülmemiş. Veya kanal kurmak iş büyütmenin bir aracına dönüşmüş. Ülke tam bir manipülasyon ortamının içine girdi. Daha çok şey yaşayacağız. Anket şirketleri arasından bir iki tanesinin, diğer şirketlerin bulgularının ortalamasının çok ötesine geçerek, açıkça Kılıçdaroğlu’nun seçilmesinin zor olduğu kanaatini paylaşacak sonuçlar ürettiği görülüyor. Özellikle bir tanesi, başından beri Kemal Kılıçdaroğlu’nun kaybedeceği görüşünü işliyor. Ve anket sorularını bu kanıyı pekiştirecek şekilde düzenliyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tabii oranlarda ne manipulasyonlar yapılıyor, başka bir konu. Artistik jimnastik veya benzer şampiyonluklarda diyelim 10 hakemin bir sporcuya verdikleri notlar nasıl değerlendirilir bilir misiniz? Hepsinin ortalaması mı alınır? Hayır! Verilen notlar arasında en yüksek ve en düşük not atılır ve geri kalan notların ortalaması alınır. Bu anketlerin hangi kaynaklar kullanılarak yapıldığını da sorgulamak gerekir. Şüphesiz ki hepsini, sadece “şüpheli” görülenleri değil. “Seçilemez” konvoyuna katılan yazarları da görüyoruz. Bunu neye dayanarak yazıyorlar sorusunu sormak abes. Bazı merkezlerden güdüleme var. Bunlar sadece Kılıçdaroğlu’nu kişisel olarak hedef almıyor. Evet bu da var, aslında ana amaç 6’lı masayı karıştırıp adaylık konusunda birbirine düşürmek. İYİ Parti saflarında giderek Mansur Yavaş adı bilinçli olarak öne çıkartılıyor. Mansur Yavaş adı, 6’lı masayı birbirine düşürmek ve dağıtmak için bir araca dönüştürülüyor. İYİ Parti CHP rekabeti mi? Bir yanıyla evet. Kılıçdaroğlu’nun giderek Cumhurbaşkanlığı adaylığını daha net ortaya koyması ve iktidara geldiklerinde neler yapacağı konusunda bizzat konuşmaya başlaması, siyaset mahfillerini ayaklandırdı hareketlendirdi. Kılıçdaroğlu’nun en azından ikinci turda büyük bir farkla seçimi alabileceği olasılığının ortaya çıkması, KK aday olmamalı kampanyasının ve 6’lı masa içine nifak sokmanın nedenini açıklıyor. Neden Mansur Yavaş adıyla oynanıyor? Kılıçdaroğlu’nun “Belediye başkanlarımız görevlerinde çok önemli işler yapıyor, bu işlerini sürdürecekler” demesine ve Mansur Bey’i aday göstermeyeceği belli olmasına rağmen? Ve Mansur Bey adaylığı konusunda olumlu hiçbir şey söylememesine rağmen? 6’lı masanın, tabii en önemlisi, Meral Hanım ile Kemal Bey arasında bir çatışma çıkartılması, iktidara gelme olasılıklarını safdışı bırakılması düşüncesi, bir iktidar projesidir. CHP, Kılıçdaroğlu’nun adaylığında ısrarlı olursa ne olacak? Soru budur. Aleyhte kampanya başlatanlar da bu sorunun öneminin farkında. Bu planın arkasında, bu iktidar döneminde muazzam paralar kazanan finans oligarşi, 5’li çeteler vb. var. Kılıçdaroğlu’nun çıkışları hepsini tedirgin ediyor, halkı ve Hazine’yi soymayı sürdürme eylemlerine çomak sokulacağını ve düzenin değişeceğini görüyorlar. En çok tedirgin oldukları, kaynakların halka da yöneleceği konusundaki vaadler. Ve yazarlarını, anketçilerini besliyorlar.. Tabii CHP içinde pusuya yatmış olanlar şimdilik bu yazı dışı...",https://www.cumhuriyet.com.tr/yazarlar/orhan-bursali/size-bu-soruyu-soracagim-yanit-verir-misiniz-1979587
Orhan Bursalı,10 metre ötene bir yıldırım düşerse,04 Eylül 2022 Pazar,"La Fayatte Meydanı’na yağmurda bir ağacın altına sığınan dört kişi yıldırıma tutuldu, üç ölü bir yaralı. WP’de kurtulanla bir röportaj vardı. Haberi okuyunca ne alaka dedim. Paris’te nasıl olur bu, diye düşünürken baktım Washington’da President Park’ta bulunan Lafayette imiş. Yağmur başlayınca, ikisi evlilik yıldönümleri için kente gelen 75’lik karı koca, diğeri LA’dan bir banka yetkilisi ile en gençleri Amber Escudero-Kontostathis, fırtına başlayınca rastlantısal olarak aynı ağacın altına sığınmışlar... Daha doğrusu Amber, karı kocayı ağacın altına çağırmış. Sohbet ederken gök gürültülü sağanak altında ne olduklarını anlamamışlar, ama dördü de ağacın altında bulunmuşlar. Yıldırım düşmüş. Üçü orada ölmüş, doğum gününü kutlamaya hazırlanan Amber ise günlerce hastanede yattıktan ve yanıkları tedavi edildikten sonra kapalı bilinci açılmış ve kendine gelmiş. Uzmanlar saptamış: Altı ayrı elektrik dalgası yarım saniye içinde aynı noktaya çarpmış. Ağaca yani. Bir görgü tanığı: “Bütün bölgeyi salladı. Kelimenin tam anlamıyla bir bomba patlamış gibiydi.” Neden bu haberi buraya taşıdığımı anlatacağım. Benzer olayı yaşadım. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önceki hafta Ada’da korkunç fırtına ve gök gürültülü yağmurda, oturduğumuz evin üzerinde bomba patlamış gibi hissettim ve yarım metre havaya sıçradığımı duyumsadım. Sonra bir daha! Eve yıldırım düşmemişti ama mutlaka çok yakınlara, 100 metre civarına düşmüş olmalıydı. Neden böyle korktuğumu hemen anladım, sanki köyde yağmur altında yürüyordum ve başımın ucuna yıldırım düşer gibi olmuştu. İçim titredi! İki yılım, 6-8 veya 7-9 yaşlarım Rize’de annemin köyünde geçmişti. Anneannemin evinden çıkmış, kardeşimle birlikte, 200-300 metre aşağıda kaldığımız eve doğru yola koyulmuştuk. Yağmur yağacak gibiydi, yakalanmamak için acele ediyorduk, ama birden gök gürültüsü ile yağmur patladı. Hızlandık.. Köyün içinden evleri geçtik, açıklığa geldik, ev uzakta görünmüştü, sırılsıklam olmuştuk, derken o güne kadar görmediğimiz parlaklıkta bir ışık patladı üzerimize ve yere kapaklandık. Ne olduğunu anlamaya çalışırken gözüm 10 metre uzağımızda açıklıkta tek başına duran bir ağaca takıldı, cayır cayır yanıyordu, kısmen kömür olmuştu. Hemen kalktık ve hızla kendimizi eve attık. Yıldırım düşmüş, bizi değil ama ağacı seçmişti. *** Bu olay, Ada’da geçen hafta evde havaya sıçratan gök gürültüsünden duyduğum korkunun nedeniydi. O gün bize bir şey olmamıştı. Ama parkta ağacın altına sığınanlar o kadar şanslı değildi. Amber Hanım, hâlâ bedenine binlerce iğnenin battığını anımsıyor. Yürüteçle yürüyor ve ayrıca yaşlı çifte ağacın altına doğru el ettiği için azap içinde! Neden o hayatta kaldı, uzmanlar bir açıklama yapamıyor. Şüphesiz bulunduğu konumda, diğerlerine göre çok az bir farklılık, Bayan Amber’i büyük elektrik yükünün ana demetinden birkaç santim uzakta tutmuş ve hayatı kurtulmuş olabilir. Hayat rastlantılar ile iç içedir. Peki biz? Acaba ev çok daha uzakta olsaydı, yağmurdan korunmak için biz de yıldırımın düştüğü ağacın altına sığınır mıydık? Böyle durumlarda kesinlikle ağaçtan uzak durun. Islaklık ve yukarıda doğru uzayan boyu, yıldırımın bir an önce toprağa ulaşması için iyi bir aracı kılıyor ağacı. Bir ağaca elektrik yükü çarptığında, ıslaklık ve ağacın özsuyu iletkenlik rolü üstlenir ve hızla toprağa kavuşur. Yıldırım ağaca çarptığında, altına sığınanların vücutlarına girip üzerlerinden geçmeden önce, yüz milyonlarca volt ağaçtan geçip toprakta kayboluyor. Ağaçtaysanız, siz de ağır hasar alıyorsanız, Amber Hanım gibi çok şanslıysanız, hayatta kalabiliyorsunuz.",https://www.cumhuriyet.com.tr/yazarlar/orhan-bursali/10-metre-otene-bir-yildirim-duserse-1976888
Orhan Bursalı,"‘Bir gece ansızın’ adalara mı gidecek, Maraş’a mı?",05 Eylül 2022 Pazartesi,"Cumartesi günü cumhurbaşkanının Samsun’da Yunanistan’ın kışkırtmaları karşısında yaptığı konuşmada sarf ettiği sözler önemli: “Adaları işgal etmeniz falan bizi bağlamaz. Vakti saati geldiğinde gereğini yaparız. Hani diyoruz ya ‘Bir gece ansızın gelebiliriz’. Vereceğimiz mücadele zorlu olacaktır, fedakârlık gerektirecektir ama sonunda ortaya çıkacak başarının getireceği huzurun, mutluluğun, refahın tarifi mümkün değil.” Yunanistan’a karşı bir savaş kararı alınmış adeta ve halk bu kararın getireceği başarı ve mutluluğa inandırılıyor. Epeydir seçimi kazanmak için cumhurbaşkanının elinin altında tuttuğu seçeneklerden birinin “dışta büyük bir olay”la milleti iktidar saflarında toplamak olduğunu tartışırım. Bu 2015 Haziran-Kasım seçimleri arasında yaşadıklarımızla test edilmiş bir bellek kaydıdır. Haziran seçimlerinde hükümeti kuramamış (yüzde 42), yaşadığımız büyük karanlık dönemin sonunda beş ayda yüzde 49’u aşan oyla iktidarını sürdürmüştür. Şüphesiz Yunanistan yönetimi siyasi aptallıklarını sergiliyor. Üç bir yanı denizlerle çevrili Türkiye’yi haksız ve hukuksuz kendi sahilleri içine hapsetmek, S-300’lerle uluslararası sularda Türk uçaklarını “radarda kilitlemek”, Türkiye’ye karşı durmadan silahlanmak, Yunanistan’ı ve bazı adaları tamamen Amerika’nın askeri üslerine dönüştürmek (5 iken 9 olmuş), bir komşu ülkenin kesin düşmanca tutumunu ve kışkırtma politikalarını gösterir. Yunanistan ve Türkiye, iki NATO ülkesi, dost değildir ve mesela NATO’nun içinde bulunduğu bir savaşta adeta birbirleriyle savaşabilecek bir gerilime-potansiyele ulaşmıştır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kurtuluş Savaşı yenilgisi Yunan politikacıların intikamcı duygularını hep ayakta tutmaktadır. Yunanistan’dan bir politikacı adam olarak Venizelos çıktı, başka da çıkmadı. Çipras daha akıllı ve makul. İki ülke, tarihin en büyük birliğini, karşılıklı yararı, dostluğu, barışı sağlayabilecekken ve bunları iki milletin refahına dönüştürecekken Atina, Büyük Yunanistan miti ve Türkiye düşmanlığı peşinde koşmayı tercih etmektedir. Bu politika şüphesiz halkları birbirine düşman etmekte ve büyük devletlerin savaş ve gerilim, silahlanma silah satışı politikalarına da kurban etmektedir. Evet Miçotakis iktidarı tacize oynuyor fakat Erdoğan’ın bu sözleri Yunanistan’ın tacizlerine verilebilecek benzer karşılıkları çok aşıyor. Erdoğan’ın “Adaları işgal etmeniz bizi bağlamaz” sözlerinin altında “Aslında adalar bizim, bunları size veren anlaşmaları tanımıyoruz, adaları almak kolay..” anlayışı veya karşı tacizi var. “Vereceğimiz mücadele zorlu olacaktır, fedakârlık gerektirecektir ama sonunda ortaya çıkacak başarının getireceği huzurun, mutluluğun, refahın tarifi mümkün değil.” Bu sözler arka planda bir niyeti mi dışa vuruyor yoksa Atina’ya üst perdeden, onların tacizlerinin üzerine çıkan bir üst taciz mi, tabii bilmiyoruz. Amacını aştığını kabul etsek bile ikinci olasılık olmasını dileriz şüphesiz ki. Atina, politikasıyla, Erdoğan’ın hizmetinde. Yeniden seçilmesini istediği görülüyor. Erdoğan’a sürekli pas atıyor, bu açıklamaları yapmasını sağlıyor, Hulusi Akar da sahada, askeri elbiselerle F-16’lar kullanıyor. O da bol bol konuşuyor. Erdoğan’ın elinde seçimlerde bir Yunanistan kartı mı var? Yunan adalarına yönelik bir “saldırı projesi” olamaz. Zerre akılcı değil, sonuç da hüsran olur, ABD ve NATO’nun varlığını düşünürseniz. Ankara’da kimsenin aklından böyle bir düşünce geçtiğini düşünmüyorum. Erdoğan’ın klasik “Bir gece ansızın gelebiliriz” halka siyasi gazı. Peki, ne olabilir? Kıbrıs’ta mesela Maraş’ı açmak mı? Bunun doğurabileceği tepkileri göğüsleriz diye düşünüyor olabilirler. Zaten bir iki küçük girişim oldu. Maraş zaten Türkiye’nin işgali altında, Kıbrıs pazarlığı için elde tutuluyordu. Benim aklıma yatıyor. Peki bu girişimin yaratacağı “milli his kışkırtması” bekleneni sağlar mı iktidara?",https://www.cumhuriyet.com.tr/yazarlar/orhan-bursali/bir-gece-ansizin-adalara-mi-gidecek-marasa-mi-1977167
Orhan Bursalı,Olağanüstü hal ilanı üzerine bir halüsinasyon (06 Eylül 2022),06 Eylül 2022 Salı,"Bu başlığı ve yazısını anımsayan var mı? Tarih 12 Nisan 2022 Salı. Dün Cumhurbaşkanı’nın Yunanistan’a karşı söylediği sözleri yorumlarken “Adalara mı Maraş’a mı” diye sormuştum. Tabii Yunanistan’la tırmanışın seçimi nasıl etkileyeceğini bilemeyiz ama sandıktan sonuç çıkmayacağını gördüklerinde “seçimi erteleme” maddesi çıkacak sepetten. Ekonomik kriz! Ve üstelik düşmanla büyük gerilim!  Bu konuyu bakın nasıl anlattım (az kısaltarak). *** “Nisan ayı sonunda enflasyon inişe geçer” diyen çok uzak görüşlü Maliye Bakanımız Bay Nebati bu inişi aralık ayına erteledi. Çitlere takılacak koyun yünlerini toplayıp satarak borcunu ödeme sözü veren Nasreddin Hoca fıkrası ile karşı karşıyayız... Ülkeyi, milleti tahrip eden bu enflasyonun ve pahalılığın tahammül edilebilir bir düzeye çekilebilmesi gelecek yılın ilk yarısında bile mümkün görülmezken... Seçimlere kadar Saray’ın önünde, şapkadan tavşan çıkarmak için kaç yol var diye sormuştum dünkü yazımda. Şu sıralarda gazetelerde mesela Karadeniz gazının karaya pompalanması haberleri sıklaştı, TOGG otomobillerine test sürüşü için Bay Nebati dahil bakan binmeleri başladı... Bunların pahalılık ve enflasyona olumlu bir etkisinin olacağına inanan da yok. Cumhurbaşkanı eğer ücret ve maaşları, enflasyon ve pahalılığın en azından üç beş puan önüne sıçratma gibi bir hüner sergileyemezse, seçimleri kaybetme riskinin giderek büyümesi karşısında elindeki tek seçenek, anayasada yazılı maddeyi işleterek seçimleri ertelemek... Otobid ile ücretsiz ekspertiz Otobid Fiyatı Gör Hiç istemem.. ülkeyi raydan çıkaracak sonuçlar doğurur. Ama anayasada yazılı.. Bugün bu maddeleri hatırlatacağım, bir kenarda durması için… “Madde 78 - Savaş sebebiyle yeni seçimlerin yapılmasına imkân görülmezse, Türkiye Büyük Millet Meclisi, seçimlerin bir yıl geriye bırakılmasına karar verebilir. Geri bırakma sebebi ortadan kalkmamışsa, erteleme kararındaki usule göre bu işlem tekrarlanabilir.” Meclis’in, cumhurbaşkanından ayrı erteleme yetkisi bu kadar. Fakat seçimleri erteleme yetkisi esas cumhurbaşkanında. “Madde 119 – Cumhurbaşkanı; savaş, savaşı gerektirecek bir durumun baş göstermesi, seferberlik, ayaklanma, vatan veya Cumhuriyete karşı kuvvetli ve eylemli bir kalkışma, ülkenin ve milletin bölünmezliğini içten veya dıştan tehlikeye düşüren şiddet hareketlerinin yaygınlaşması, anayasal düzeni veya temel hak ve hürriyetleri ortadan kaldırmaya yönelik yaygın şiddet hareketlerinin ortaya çıkması, şiddet olayları nedeniyle kamu düzeninin ciddi şekilde bozulması, tabii afet veya tehlikeli salgın hastalık ya da ağır ekonomik bunalımın ortaya çıkması hallerinde yurdun tamamında veya bir bölgesinde, süresi altı ayı geçmemek üzere olağanüstü hal ilan edebilir.” Meclis, “olağanüstü halin süresini kısaltabilir, uzatabilir veya olağanüstü hali kaldırabilir”. Diyelim 6 ay OHAL ilan etti ve seçimleri erteledi. Çoğunluğa sahip olduğu Meclis, “Cumhurbaşkanının talebiyle Türkiye Büyük Millet Meclisi her defasında dört ayı geçmemek üzere süreyi uzatabilir..” Anayasanın hoşlanmadığı amir hükümleri bile uygulanmazken anayasanın kendine tanıdığı erteleme hakkını kullanamaz demek, boştur. Şüphesiz ki ertelemeye giderlerse, orada ne kadar kalabilirler ayrı konu. Şüphesiz ertelemeye gitmezler de denebilir. Erteleme yerine, seçim il ve ilçe kurullarının oluşmasında getirdikleri yargıç seçimi değişikliğine mi bel bağlarlar, bilemem. Tabii ki AKP hukuka demokratik düzene bağlı ona sadık bir parti, bunlara zerre tevessül etmez de diyebilirsiniz. Burada ekonomik gidişin giderek altından kalkılamaz hale gelmesi karşısında, Cumhurbaşkanı mutlaka iktidarda kalmak istiyorsa, elindeki seçeneğin seçimleri erteleme, meşru anayasal düzeni askıya alma olasılığını anımsattım. Sanki ekonomiyi iyice çökertmek için ellerinden geleni yapıyor olmaları, bu olasılığı daha çok gündeme getiriyor gibi.. Tabii, bu yazdığım bir halisünasyondur, önceki gece rüyama girip ter içinde uyanmama neden olan...” *** Yazı bu kadar, şimdi kriz üzerine Yunanistan’la gerilimi ekleyin.",https://www.cumhuriyet.com.tr/yazarlar/orhan-bursali/olaganustu-hal-ilani-uzerine-bir-halusinasyon-1977625
Orhan Bursalı,Daha 10 ay var.. başka neler yaşayacağız,28 Ağustos 2022 Pazar,"Evet konu değişti, toplumsal yarılmalar, kışkırtmalar, birbirine düşmanlıklar, kamplaşmalar ve sonuç: Şarkıcı Gülşen’in tutuklanması. Teamüllere aykırı olarak beş yılını doldurmadan, henüz bir yıllıkken İstanbul’a iktidar tarafından atanmış savcı varsa, özel görevli olmasını haklı olarak dile getirirsiniz. Böyle bir durumu şüphesiz hâkimler de bilir ve ona göre karar verir. Biri doğrudan iktidarı temsil etmektedir, özel atanmıştır, diğeri ise bunu bilir, eğer bir özel durumu yoksa, isteğe uyar. Bunlar karışık işler, yargının çivisinin çıktığı dönemler yaşadığımız için, bu tür tutuklamalar artık “olağan işler”e dönüşmüştür. Adalet Bakanlığı’nda oturan “Buz yüzlü” adamın tutuklamayı öven normal kabul eden kişi de aslında olağanüstü seçim döneminin olağan görevini yerine getirmektedir. “Sivri” diller demokrasinin doğal ve normal halleridir. Terör ve katliam, vur-kır öldür gibi sapıklıklar- çağrılar içermedikleri sürece, (Erbakan’ın mahdumu partisi bunlarla mı dolu?), tamam soruşturma konusu olsa bile tutuklamaya asla varmayacak “adi vaka”lardır. Ama adi vakaların bir linç kampanyasına, kadınlara adeta bir cadı avına dönüşmesi, ülkedeki rejimin karakterini net olarak ortaya serer. Geçen ocak ayında Sezen Aksu’nun da dilini kopartacaklar mıydı yoksa kesecekler miydi? Şahane Bir Şey Yaşamak isimli şarkısı üzerine başlayan tartışmaya “Hz. Adem efendimize kimsenin dili uzanamaz, o uzanan dilleri yeri geldiğinde koparmak bizim görevimizdir” kim demişti, bir türlü anımsayamıyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Daha geçen haziran ayında yine aynı kişi Gezi Parkı protestolarına katılan kadınlar kızlar için “çürük” ve “sürtük” diyen de aynı kişi değil miydi. Evet, yüzlerce kişi suç duyurusunda bulundu ve işe bakın ki tek bir savcı bunu ciddiye alıp hakkında soruşturma açmadı. Bırakın fezleke mezlekeyi, akla gelmesi bile ayak keser! Hah, anımsadım, bu kişi Saray’da oturan AKP’li cumhurbaşkanıydı! Yargı için tam bir boyun eğme teslimiyet gösterisi! Veya başlarının üzerinde sallanan Demoklesin Kılıcı’nın beyinlerine inmesi veya kafalarını uçurması (tabii ki mecazi anlamda!) ama sürüm sürüp süründürülmenin kaçınılmazlığının farkındalığı içindeler şüphesiz ki! Savcı yargıç güvenliğinin olmadığı, veya özel seçilmiş sözde yargı- savcı mensuplarının varlığı, yargı ve adalet bakımından rejimin kara yüzünün, keyfiliğin, ülkeyi nerelere kadar sürükleyebileceklerinin dipsizliğini gösterir. Öte yandan Gülşen, Aksu, Kabaş vd. örnekleri, ülkede kadın düşmanlığını körüklemenin de araçları olarak kullanılıyor. Bu cinayetlerin bir kısmı, İstanbul Sözleşmesi’nin iptalinin ayrı bir yan etkisi olarak da iktidarın alıp cebine koyması, olayın ekstrası! İktidarın kol ve kanat gerdiği din tüccarı tüm cemaatler özgürlük ve kadın düşmanıdır. Zaten bu sözleşme, bu siyaset cüppesine asla oturmazdı, ve dolayısıyla iptal ettiler. Tümü ve topu sakallı erkek takımının 1500 yıldır yazdığı “İslam müktesebatı”nın esası, kadın düşmanlığına, kadını kapatmaya, erkeğe boyun eğdirmeye, cinsel istismarına dayanır. *** Aksu, Kabaş, Gülşen hem bu düşmanlığın kurbanları hem de toplumu seçime giderken siyasi olarak düşman kamplara bölmenin, ülkeyi çökerten politikaları arka plana atmanın araçları.. Sarmayın ki bitti! Daha 10 ay kadar var.. Bakın başka neler yaşayacağız!",https://www.cumhuriyet.com.tr/yazarlar/orhan-bursali/daha-10-ay-var-baska-neler-yasayacagiz-1974411
Orhan Bursalı,İktidar iyice din aldatmasına ve yasaklara sarıldı,25 Ağustos 2022 Perşembe,"Cumhurbaşkanı “İktidar olduk ama kültürel hâkimiyeti kuramadık” sözleriyle neyi kastettiği ne kadar tartışıldı bilmiyorum ama Türkiye Cumhuriyeti’nin çağdaşlık ve uygarlık konusunda bugüne kadar kazanımları karşısında bir “karşı kültür” kuramadıklarından şikâyetçi olduğunu rahatça söyleyebiliriz. Kültürel hâkimiyeti kurmadık, sözlerinden sonra yaşadıklarımıza bir göz atacak olursak kurulan beş - on kişilik İslamcı şeriatçı tamamen köktendinci birtakım derneklerin “14 ahlaksız festivali yasaklattık” açıklamalarını iktidarın “kültürel hâkimiyetini” kurma yolunda girişimleri, etkinlikleri olarak mı göreceğiz? Evet! Bu dernekler valileri kaymakamları yönlendirerek yasak kararları aldırdıklarını göğüslerini gererek ve belge yayımlayarak ilan ediyorlar. Nitekim İçişleri Bakanı Soylu da bunlara sahip çıkıyor ve “festival adı altında bir dizi sahtekârın gayri kanuni olarak yapmak istediği hiçbir organizasyona devlet izin vermez” tweet’i atabiliyor. Neresinden tutabilirsiniz? Yıllardır AKP’li belediyelerin de konserler düzenlediği bilinmiyor mu? 21 yıldır iktidarda olan bir partinin bugün geldiği nokta, büyük bir çaresizlikle her şeyi yasaklamaktır. İktidar, uygarlık ve millet düşmanı ucube derneklerle devletin valilik ve kaymakamlıklarını da yasaklara alet ediyor. Ben de ne diyorum, bu makamlar da zaten partinin makamları! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Demek yasaklarla “kültürel hâkimiyet” kuracaklar! Yine Soylu’nun Jandarma ve Sahil Güvenlik Akademisi Başkanlığı Subay ve Astsubay Öğrencileri Mezuniyet Töreni’nde tavsiyeleri de yenilir yutulur cinsten değil: “Mesleğinizin hakkını verin. Görevinize çıkarken Allah rızası için abdestli çıkın, Ayet-el Kürsilerle çıkın. Biliniz ki Cenabı Allah sizin muhafızınızdır”. Laik bir devletin- Cumhuriyetin bakanı bu sözleri söyleyemez. Bakanın dini tavsiyeleriyle değil, görev ve sorumluluklarının bilinciyle işlerini yapacak subaylar üzerinde büyük bir dini baskı yaratılıyor. Bu fişlenmeye kadar gider: Ne abdest alıyor ne Ayetel Kürsileri var! Bakan zaten bir fişleme üstadı gibi. Emniyet’te, valilik ve kaymakamlıklarda hangi dinden hangi mezhepten hangi inançtan insan bulunduğu konusunda geniş bir bilgiye sahip. Bir Ermeni kaymakamın ilk kez atanmış olmasını zikrederek “Emniyet müdürlerimiz arasında bir de Alevi müdür vardı” dedi! Onun yerinde olsam, bu kadar büyük bir ayrımcılığı, dışlamayı itiraf etmekten korkardım. İktidar tüm atama ve görevlendirmelerde büyük bir ayrımcılık yapıyor. Bakıyor Sünni mi, bizden.. Alevi mi bizden değil. Bu ülkede ortalama 25 milyon Alevi bulunuyor. Ve bir tane kaymakam, bir tane vali, bir tane Emniyet müdürü yok onlardan. Saray’da, bakanlıklarda, bunlara bağlı tüm üst yönetim mevkilerinde, tabii ki yok! Tam bir Sünni dini diktatörlüğü yaşanıyor ülkede. Ayrımcılık ve dışlama diz boyu. Peki, durum bu iken cumhurbaşkanı, seçim sürecine girdiğimiz için, kendilerine uygun seçtikleri Alevi evlerine gitmesini çok cesurane bulmaz mısınız? Oradaki Aleviler, kendilerini toptan ve tümden dışlayan bir iktidarın oy taleplerine “Devletlümmm” diyerek el etek öpüp evet mi diyecekler... İktidar en azından öyle sanıyor. Bu ziyaret bile büyük çaresizliklerinin dışavurumu. Bence baş şeriatçının tüm müftüleri dünkü gazetemizde Sefa Uyar’ın haberine göre acele toplantıya çağırıp tüm imamların evlere giderek iktidara oy talep etmelerini istemesi de ne büyük bir çaresizlik içine düşüldüğünün başka bir göstergesi.",https://www.cumhuriyet.com.tr/yazarlar/orhan-bursali/iktidar-iyice-din-aldatmasina-ve-yasaklara-sarildi-1973404
Orhan Bursalı,RTE neden Suriye’ye el uzattı?,22 Ağustos 2022 Pazartesi,"Kaç yıldır bu köşede yazdığım (tabii bunu yazan salt ben değilim, Ahmet Yavuz ve bazı meslektaşlarım da dile getirdi) ama bir türlü gerçekleşmeyen beklentiye kapılar açıldı. Şüphesiz çok geç kalındı, ülkemize maddi ve manevi on milyarlarca bedeli oldu, ayrıca can ve mal kayıplarını saymıyorum, sadece son Pençe operasyonlarında 50 civarında askerimizi şehit verdik. Nedeni, 11 yıldır süren yanlış politika! Bir liderin neyin ülkenin çıkarına olacağına neyin olmayacağına tek başına karar vermesinin ceremesini çekiyoruz. Sorulacak soru şudur: Neden iktidar şimdi küçük ortağı ile birlikte koro halinde “barış ve çözüm çubuğu” uzatıyor Esad’a? Evet soru şudur: Neden şimdi? Soçi’de yaptığı ikili görüşmede Putin, “Operasyon konusunu rejim ile konuşun” dediği için mi? Putin ile neler konuşulduğunu bilmiyoruz, 3.5 saat süren bir görüşme... Bence çok şey konuşuldu, bunların işaretlerini göreceğiz. Ancak Saray’ın medya seslerinin “Putin Ukrayna’da zor durumda, operasyona ses çıkaramaz, tam zamanı” gibi zırva beklentilerinin tam tersi gerçekleşti. Putin’in zor durumda olduğunu hiç düşünmedim. Türkiye’ye 10-15 milyar dolar bile gönderdiği yazılıyor! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Saray yıllar sonra ilk kez ABD’nin ambargolarına katılmayarak Rusya’ya bir nefes borusu oldu, tahıl görüşmelerinde olumlu puan aldı. Ve bu göreli tarafsız konumuna Batı’dan fazla ses çıkaran olmuyor. Bu açıdan Batı-Rusya açısından makbul bir olumlu pozisyon yaratıldı. Ama bundan yararlanan, sadece Moskova değil, aynı ölçüde Ankara! RTE, Soçi’ye giderken Suriye’ye dördüncü operasyona yeşil ışık alacağını, Putin’i ikna edeceğini düşünerek mi gitti, yoksa Suriye konusunda yeni bir dönem başlatma kararı, Saray’ın “görüşme paketi” içinde duruyor muydu? Bence ikincisi! Çünkü Rusya ve İran usulünce “hayır” demişlerdi! İkili görüşmede “hayır dediniz ama..” denmesi komik olur ve diyeni zor durumda bırakır! Evet neden şimdi? Ortadoğu’ya bakın. Evet Saray bir politika dönüşümünde. Arap ülkeleri ile İsrail ile Mısır ile... Konuyu salt “Arap ülkelerinden para geliyor” ile açıklamak yanlış. Bu çerçeve çok eksik kalır. Mısır ile Müslüman Kardeşler birlikteliği, Ankara’yı açmazda bıraktı. Sisi katil ve düşman ilan edildi (tıpkı Esad gibi!). Bu kadar kör gözüm parmağına! Hiçbir devlet, lider vb. bunu yapmaz. Hadi Suriye’ye yönelik yıllardır “Esad’ı devireceğiz, Emevi Camisi’nde namaz kılacağız, iktidarı değiştireceğiz, özgürlük getireceğiz, Suriye’yi kontrol edeceğiz, orası zaten Osmanlı artığı bir yer” gibi imkânsız bir politika izlediniz. Peki Mısır’a da mı “özgürlük” götürecektiniz, Sisi’yi devirip Müslüman Kardeşleri iktidara taşıyacaktınız!? (Yoksa Mısır’ı da mı Osmanlı parçası olarak görüyordunuz! Kavalalı Mehmet Ali Paşa, az kalsın İstanbul’a yürüyecek ve Osmanlı sülalesiyle yer değiştirecekti, Kütahya’da durdu, unuttunuz mu?) Doğu Akdeniz’de yalnız kaldı Ankara. Kilit nokta Yunanistan’dır bütün bu gelişmeler içinde. Yunanistan Mısır ile Mısır, Kıbrıs Rumları ile antlaşmalar ve işbirlikleri yaptı. Suudi Arabistan ve diğer Müslüman ülkeler de Yunanistan ile birlik ve beraberlik görüntüleri verdi ve işbirlikleri yaptı. Hele İsrail ile kopuk ilişkiler, Ankara için olumsuz resim tamamlandı. Bütün Ortadoğu Yunanistan ile birlikte. Ankara bu fotoğrafı değiştirmek istiyor bir süredir küçük adımlarla. Mısır kendi açısından haklı olarak yavaştan alıyor! Doğu Akdeniz’de güvenlik ve işbirliği çemberinin tamamlanması için Suriye ile barış olmazsa olmazdır. Başka noktalar var ama meseleye ilk önce bu açıdan bakın... Saray, “Doğu cephesini” sağlama alma politikasında! Bu ne demek şimdi?",https://www.cumhuriyet.com.tr/yazarlar/orhan-bursali/rte-neden-suriyeye-el-uzatti-1972270
Orhan Bursalı,Barış toplumu için barış liderleri,12 Eylül 2022 Pazartesi,"1 Eylül’ü, Dünya Barış Günü’nü geçirdik ama yine de size geçmişten bir barış yazımı sunuyorum.. *** Barış çok azınlık dışında herkes için zaferdir... Kazanan: İnsanlar... Ülkeler ve milletlerdir... Doğadır, börtü böcektir... Savaş ve süreçlerinde kazananlar ise ırkçılık, milliyetçilik, silah sanayisi, popülist ve demagog politikacılar ve onların iktidarları. Emperyalistler, savaş taraftarları... Ve her türlü ilkellik... Ülkelerin birbirine düşmanlığı kazanır. Milyonlarca insan kırılır, ülkeler yıkılır. Hastalar, çocuklar, kızlar ve kadınlar en büyük açıyı çeker.. Dünya, savaş hastası Savaş, sadece silahlı kuvvetlerin birbiriyle savaşması değil. Toplum içinde de insanlar evde, sokakta, siyasi bölünmüşler içinde, bir erkek veya siyasi şiddet halinde de farklı olan dışlama ve doğayı mahvetme biçiminde de yaşıyor. Ekmek kavgası adı verilen bir ekonomik savaş alanı da var! Silahlı, külahlı... Birbirini yiyip bitiren... Soygun, yağma, ağır sömürü halinde.. Otobid ile ücretsiz ekspertiz Otobid Fiyatı Gör Dünya, savaş hastası dedik. Pandemi koşullarında bile azalmayan bir savaş harcaması var. “Küresel askeri harcamaların, küresel GSH içindeki payı geçen yıl 0.2 puan arttı ve yüzde 2.4’e yükseldi. Toplam küresele askeri harcamalar 1.9 trilyon dolara yükseldi 2020’de. Her şey etkilendi, silahlanma hariç.” İnsanlığın geçmişinde barış içinde yaşayan toplum örnekleri var. Savaşmayan komşulardan oluşan kabile, uluslar ve diğer sosyal sistemlerin varlığı, savaşsız yaşamanın mümkün olduğunu gösterir. Beş İskandinav ülkesi 200 yıldır birbirleriyle savaşmıyor. Anlaşmazlıklarını tartışma ve müzakere, karşılıklı saygı ile hak gözeterek, işbirliğine ve hukukun üstünlüğüne inanarak hallediyorlar..  Hiçbirinin aklına birbirine silah göstermek gelmiyor.. Avrupa Birliği de çok önemli bir barış ve işbirliği girişimidir. Avrupalı kimliği içinde 30’a yakın ülke ve daha çok sayıda dil ve etnik kimlik birleşiyor. Bu, dünya için çok değerli bir deneyimdir. Ancak bu duruma, iki dünya savaşı Avrupa topraklarında çıktıktan sonra vardılar. Fakat hiçbir şey saf değildir, AB’de de henüz milliyetçilikler, çıkarcılıklar var, AB’nin, barışı hem içinde hem dışa yaymak için daha zamana ihtiyacı vardır. Egeli kimliği Biz de mesela Ege’de bir Egeli ortak kimliği niye geliştiremeyelim? Ortadoğulu komşularımızla bir yeni barışçı kimlik niye geliştirmeyelim? Kapsayıcı kimlikleri birleştiren, üst sistemlere şiddetle ihtiyacımız var. Çok sayıda yazımda şunları yazdım: Türkiye Ortadoğu bölgesini savaşlardan ve büyük devletlerin müdahalelerinden arındırmak için büyük bir işbirliği ve barış projesini hayat geçirmelidir; İran, Suriye, Lübnan, Ürdün ile bir büyük işbirliği, bilim-teknoloji temelinde büyük barış programını başlatmalıdır. Ortadoğu ülkeleri arasında savaş, çekişme, egemenlik kurmaya kalkışmak gibi büyük devletlere bölücük fırsatı yaratan politikaları unutmalıyız... Yeni bir Ortadoğu gerekir ülkeye... Giderek daha büyük ordular beslemek ve silaha yatırım, gerçek güvenliği sağlayamaz... Ayrıca silahlanma, emperyalist emelleri körüklüyor. Sürdürülebilir kalkınma, eğitim, sağlık ve diğer insani ihtiyaçlar için gerekli büyük mali kaynaklar yaratılmasını da engelliyor. Aslında dünya işbirliğinin ve ortak yaratıcılığın nimetlerini çok iyi yaşıyor. Mesela internetin gelişimi.. Uzaya yolculuklar.. Çiçek gibi hastalıkların ortadan kaldırılması.. Hele hele bir yıl gibi kısa sürede etkili Covid-19 aşılarının geliştirilmesi. Tüm bunlar ortak insanlık çıkarları için. Büyük bir barış umudunun varlığının göstergeleri.. Barış için liderlik, kadınlar öne Barış liderlerini yaratmalıyız. Dünyada özellikle Kanada merkezli, barış ve adalet konularında liderlik eğitimi veriliyor. Lisans eğitimini bitirmeye bir yıl kalan öğrencilere barış eğitimi bursu veriyor. Barış için liderliğin en büyük adayları kadınlardır. Çünkü savaş durumlarında en çok kaybeden kadınlardır. Bu nedenle kadınlar barışın liderliğini üstlenmelidir. Fakat politikada liderliğe veya milletvekilliğine soyunan kadınlar, politikanın çatışmacı erkek dilini reddetmeliler ve politikada yeni bir kadın dili, barış dili geliştirmeliler. Partilerde, kadınların bu rolü için kadro alanları ve mevkiler açılmalıdır. Partiler artık eski geleneksel, dünyayı değiştiremeyecek olan erkek diline dayalı politik örgütlenmeleri ve söylemlerini değiştirmeye yönelmeli. Mesela CHP, parti ve halkın örgütlenmesinde parti içinde resmen barış kanadı, yeşil kanadı açmalıdır. Bu kanatlar parti meclisinde, merkez yönetimde yer almalı. Geleceğin dünyasını kurabilmek, yeni bir örgütlenme biçimi ve politik dilden geçmektedir.",https://www.cumhuriyet.com.tr/yazarlar/orhan-bursali/baris-toplumu-icin-baris-liderleri-1979862
Orhan Bursalı,Aziz Sancar büyük bir keşfe daha imza attı,21 Ağustos 2022 Pazar,"Bir müjde vereceğim, ilk kez Cumhuriyet’te bu sütunda okuyacaksınız. Nobel ödüllü bilim insanımız Aziz Sancar yeni bir büyük keşfe daha imza attı. Sancar ve ekibi, laboratuvarlarda deneylerde çok kullanılan EdU olarak bilinen molekülün, özellikle beyin kanserlerinin tedavisinde kullanılabileceğini keşfettiler. Bulguları, acil olarak Amerikan Bilimler Akademisi’nin –PNAS– dergisinde yayımlandı. Sancar ile Ankara’daki son buluşmamızda, Prof. Dr. Mehmet Öztürk ile sohbet etmiş ve Anıtkabir’i hep beraber yeniden ziyaret etmiştik. Sancar sohbetimizde önemli bir keşif yaptıklarını, bu keşfin doğru çıkması halinde son yıllarda kendisini bir bilim insanı olarak en çok mutlu edecek olay olacağını, ama henüz açıklama yapmanın erken olduğunu söylemişti. Sancar, “Bu çok sürpriz bir buluş, büyük rastlantı, başka bir deney yaparken birden bizi şok eden çok farklı bir olay karşımıza çıktı” dedi. Aziz Hocayı sık aradım; nihayet makalelerinin yayına kabul edildiğini bildirdi. Çok sevindirici bir gelişme! Dün makalenin ön baskısını gönderdi, ayrıca bu keşfi anlatır mısın, dedim. Bilgi notu gönderdi. Özetle anlatayım: Kendisine Nobel kazandıran DNA Onarım Sistemi konusunda “merak ettiği” bir soruya yanıt arıyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol DNA’mız biliyorsunuz, dış ve iç etkenler nedeniyle, kemoterapi, ultraviyole, sigara, kötü çevre ve beslenme vb. çok sık hasara uğruyor. Fakat DNA Onarım Sistemi bu hasarı onarıyor. Sancar, İnsan Nukleotid Eksizyon Onarım Sistemi’ni (İkili Kesim) keşfetmiş ve Nobel kazanmıştı. İkili Kesim-Onarım mekanizması DNA sarmalında hasar gören bölümü (26 Nükleotidlik) kesip çıkarıyor ve yerine doğrusunu koyuyor. Böylece DNA’mız hasarsız çalışıyor. (Aziz Sancar ve Nobel’in Öyküsü kitabımda öyküsü var!) Aziz Hoca diyor ki “Bunu test tüpünde kanıtlamıştık ama insan hücresi içinde de tam böyle mi oluyordu, yoksa 26 nükleotitten daha fazlası mı çıkarılıyor ve yerine daha çok nükleotid mi konuyordu, merak ettik. Bunu anlamak için de laboratuvar deneylerinde bildik EdU isimli molekülü kullandık. Deneylerimiz beklenmedik sonuçlar verdi adeta bir şok yaşadık, EdU molekülü, sağlam DNA’da, sanki DNA hasara uğramış gibi etki yapıyor ve onarım mekanizmasını harekete geçiriyordu! Böyle bir etki beklemiyorduk! Sebebini araştırdık. Bozulmamış sağlam hücrelerin bulunduğu besi ortamına EdU molekülü koyduk ve baktık ki hücre onarım mekanizmasını çalıştırarak bu molekülü durmadan kesip çıkartıyor. Çıkarılan molekül serbest kalınca tekrar genoma giriyor, hücre onu tekrar kesip dışarı atıyor ve kör döngü böyle devam ediyor. Sonunda EdU ile başa çıkamayan hücre ölüyor (apoptoz). EdU molekülünün orta derecede zehirleyici etkisi (toksik) olduğu biliniyordu. Ama bu etkinin mekanizması bir sırdı. Şimdi burada hücreyi kesin nasıl öldürdüğünü çözdük. Daha önce EdU’nun kanser hücrelerini öldürdüğüne dair kanıtlar vardı, ancak garip bir şekilde, hiç kimse bu sonuçları takip etmedi, şimdi bile laboratuvarlarda binlerce bilim insanı DNA’yı incelemek için EdU’yu kullanıyor, ancak bu molekülün DNA’da hasar yaratarak öldürücü etki yaptığını bilmiyor.” Şimdi gelelim keşfin beyin kanseriyle ilişkisine: EdU molekülünün bariyerleri aşarak beyine rahat geçtiği biliniyor. Ama kemoterapi ilaçları, mesela en çok kullanılan Cisplatin ise beyine giremiyor. Sancar’ın ağzından: “Biz de madem EdU hücreleri bu şekilde hücreyi öldürüyor, eğer beyin kanseri olan bir hastaya verilirse beyine gider, bu kanserli hücrelerin DNA’sına girer ve nöronlara zarar vermeden tümörü öldürür, sonucuna vardık.” Neden sağlıklı beyin hücrelerine zarar vermez? Çünkü beyin nöronları DNA sentezi yapmıyor yani çoğalmıyorlar, beyin kanseri hücreleri ise onlardan bağımsız olarak hızla çoğalırlar. EdU molekülü işte bu tümörleri hedef alıp yok edebilir. Çok heyecan verici.. Sancar, beyin tümörleri konusunda tanınmış bir profesörle birlikte çalışmaya başlayacak şimdi. Beyin kanserlerinin tedavisi çok zor. Mesela dünyada glioblatoma hastalarının yaşam süresi tedavi olsa bile ortalama 15 ay kadar. Sancar’ın keşfinin yarattığı umut bu nedenle çok önemli. Umalım ve dileyelim ki gerçekten EdU molekülü, beyindeki kanser tümörünü hedef alır ve onları öldürür! Bu büyük rastlantı Sancar’ı yeniden gündeme oturttu! Koş Aziz Hoca koş! Ama kendisi dikkatli, büyük umuda kapılmıyor sonuçları almadıkça, “Henüz yapılacak çok iş var, Orhan” diyor. PNAS’ta yayımlanan makaledeki imzalar: Li Wang, Xuemei Cao, Yanyan Yang, Cansu Köse, Hiroaki Kawara, Laura Lindsey-Boltz, Christopher Selby, Aziz Sancar.",https://www.cumhuriyet.com.tr/yazarlar/orhan-bursali/aziz-sancar-buyuk-bir-kesfe-daha-imza-atti-1971996
Orhan Bursalı,Dikkat! 2. parti S-400 alımı yalanlanmadı!,23 Ağustos 2022 Salı,"RTE neden Suriye’ye el uzattı, konusunu seçimle ve Yunanistan ile ilgili çok önemli boyutuyla sürdüreceğim.. Ama araya şu yazıyı sığdırmalıyım: Şu ikinci parti S-400 anlaşması görüşmeleri haberi. Neden durup dururken bu gündeme düştü? Ve iktidar bu haberi gerçekten yalanladı mı? Rus basını şunu yazdı: Türkiye ile ikinci paket S-400 savunma füze sistemi anlaşması imzalandı, sistemin bir kısmı Türkiye’de üretilecek... Rus yetkili Şugayev, “Türkiye ile askeri-teknik işbirliği, iki ülke cumhurbaşkanları arasında varılan anlaşmalar doğrultusunda gelişiyor. Türk ortaklarla şeffaf ve karşılıklı yarar temelinde çalışmaya devam etmeyi planlıyoruz” diyor. Gazeteler ise Savunma Sanayii Başkanlığı’nın (SSB) “Yeni bir gelişme söz konusu değil. İlk gün yapılan anlaşmaya göre süreç devam etmektedir” açıklamasını jet yalanlama geldi başlığıyla duyurdu. Bir Türk savunma yetkilisi, Reuters’a “S-400 hava savunma sistemi hakkındaki süreç anlaşmadaki haliyle devam ediyor, imzalanmış yeni bir anlaşma yok. Konuşulan konular teknoloji transferi, hangi parçaların Türkiye’de üretilecek” dedi. Allah aşkına bunun neresi yalanlama, bizim gazeteler ne zaman adam olacak? Bu arada Rus medyasındaki bu haberle borsa anında çakıldı. SSB’nin açıklamasıyla da yeniden zirve yaptı. Bu borsa da aptal. Veya aptal rolünü oynamak şu yükseliş zamanlarında işlerine geldi. “Güzel güzel para kazanıyoruz, b.k haber istemiyoruz”! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol SSB bir yalanlama yapmıyor. İşler daha önce kararlaştırıldığı gibi sürüyor diyor. Peki daha önce ne kararlaştırılmış? Sizi 27 Nisan 2022 tarihli habere götüreyim: Savunma Sanayii Başkanı İsmail Demir, Türkiye Rusya’dan ikinci S-400 hava savunma sistemini alacak mı sorusuna yanıt verdi: “Türkiye en başından beri Rusya ile iki sistem alımı için masaya oturdu. Sistemin devamı zamana yayıldı. Proje tek bir proje. Bir proje yaptık ikinci proje yapıyor değiliz. Türkiye düşündü taşındı şimdi de Amerika ne derse desin ben ikinci sistemi de alacağım manzarasından çok, Türkiye baştan beri verdiği kararın aynısını uygulamaya devam ediyor. İkinci partiyi de hemen akabinde teslim alabilirdik, ancak orada sürecin önemli parametrelerinden bir tanesi belirli teknoloji işbirliği ortak üretim parametreleriydi. Bu konulardaki müzakerelerin biraz zaman alması neticesinde sistemin devamı zamana yayıldı.”* Anlaşıldı mı? Rus yetkilinin açıklaması ile ABD’den yasaklı Demir’in açıklaması tıpa tıp örtüşüyor. Evet, tam da Türkiye’den bir heyet ABD’de lobi yapar, F-16’lar için ABD’de bulunurken. Savunma Bakanlığı açıklaması, bir hafta önce: “ABD’den F-16 tedariki ve modernizasyonu kapsamında; Aralık-2021, Şubat, Mart-2022 aylarında olmak üzere Türkiye’de üç toplantı icra edilmiştir. F-16 tedariki ve modernizasyonunun en kısa sürede gerçekleştirilmesi maksadıyla ABD tarafından yapılan davet üzerine Milli Savunma Bakanlığı teknik heyeti görüşmeler yapmak üzere ABD’ye gitmiştir.” Ruslar anlaşılan Amerikalılara anımsatma yapıyor: Kızdığınız S-400’lerin ikinci paketi teslime hazır... Kötü niyetli ve komplocu bir yaklaşım olsa diyeceğim ki Rus tarafından yayılan haberi Saray ısmarladı. Amaç “Amerikalılara F-16 anlaşmasını imzalayın, yoksa ikinci parti S-400 geliyor” baskısı yapmak. İlk başta böyle düşünmüştüm. Ama mantıki değil, Rusların “halt yemesi” diyeyim. Ama geçen nisan ayında SS Başkanı Demir’in açıklaması esas “Amerikaya şantaj amacı taşıyor olabilir”!  Rusların ne günahını alalım! Ayrıca ABD aptal mı, tüm bunları bilmiyor mu? F-16 konusunda ne yapar dersiniz? * (www.ntv.com.tr/turkiye/ikinci-s-400-paketi-alinacak-mi,ay0z8OW48k-HYcnFOMbkfQ)",https://www.cumhuriyet.com.tr/yazarlar/orhan-bursali/dikkat-2-parti-s-400-alimi-yalanlanmadi-1972673
Orhan Bursalı,Olağan işlerden rüşvet Ne var bunda yahu?!,29 Ağustos 2022 Pazartesi,"Osmanlı Devleti - sarayı tepeden tırnağa rüşvetle dönerdi. Hediye adı altında müthiş altınlar zenginlikler, takılar, mücevherler Saray’dan başlayın aşağı kadar herkesi kapsardı. Osmanlı’yı rüşvet batırdı bile diyebilirsiniz.. Çünkü Avrupa’da olan bitenlerle, gelişmelerle; yükselen bilim, teknoloji, düşüncelerle ilgilenecek zaman bulamazlardı. Tabii bir de padişahların çok işi vardı, haremi, onlarca kadını, onlarca çocuğu, onlarca gözdesi... Hayret bir şey... Osmanlı sarayının hadi kopyası diyelim, Cumhuriyetin göbeğine, Atatürk’ün malı üzerine konduruldu. Kaçak! O Saray ve tek adam sistemi, Cumhuriyeti çökertme ve padişahlığı yeniden diriltme eylemiydi. Sistem neredeyse olduğu gibi adapte edildi. Padişah gibi, ülke adım adım borç batağına, büyük çöküşe götürüldü... Satılacak tüm arsaların, akacak tüm paraların geçeceği, onaylanacağı tek merci vardı... Bakara makaracılar yargılanacaklarına ödüllendirildi. Cumhuriyet gazetesi aylardır yıllardır peşkeş ve rüşvet iddialarıyla dolup taşıyor. En son Siemens Türkiye’nin Yüksek Hızlı Tren ile ilgili 5’li çeteden Kolin’in de ortak olduğu, devlet yöneticilerinden işin içinde imza destek yetkisi kimler varsa hepsine dağıtılan rüşvetlerin belgelerini okuduk Barış’ın haberinden. Gerçek ancak ciddi soruşturmayla ortaya çıkar! Beklenen o! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Arkasından, ülkede yargı - adalet mekanizması iğdiş edildiği için Sedat Peker’e akan rüşvet ve yolsuzluk dosyaları patladı. Şaşırdık mı? Saray’ın danışmanları, Erzurumlu kadın milletvekilleri, kocaları, aracıları artık ne varsa. Kurumların ve sistemin kilit noktalarındaki kişilerin nasıl ülke için bir felaket ve çürümüşlük içinde yüzdüğünün kahredici fotoğraflarını yaşıyoruz. Bunlar sanal ve iddia mı? O zaman tam bağımsız savcıları harekete geçirin, araştırsınlar. Yoksa savcı kalmadı mı, yabancı hakem gibi yabancı savcı mı getirilsin? Sanıyor musunuz ki hepsi bu! Büyük çoğunluğu henüz gizli kasalar içinde, gün ışığına kavuşturulacağı zamanı bekliyor. İktidarın belediyelerinde tek bir soruşturmayı anımsar mısınız? Oysa paylaşımların, halkın paralarının en çarçur edildiği tabandaki yönetim birimleri. Tak hortumu, doldur kasanı.. Din iman adına peşkeşin allahı! Bu sistem tepelerde bilinmiyor mu, ben de ne diyorum, yönetiliyor ayol. Çark öyle dönüyor... Birine soruşturma izni verilse zincirinden boşalacak her şey ve artık nerelere bulaşacağını, kimleri deviririp tepe taklak edeceğini tahmin etmek zor. *** En iyisi hiçbir şey olmamış gibi, hiçbir şey yokmuş gibi davran kanka!!! *** Düne kadar iktidarla beraber yürüyen ve şüphesiz ki pek çok şeye şahit olan Abdullah Gül, Ali Babacan, Ahmet Davutoğlu... ve bugün hâlâ yüksek istişarede bulunan politikacılar, bugün konuşmayacaksınız da ne zaman konuşacaksınız? Bu ülkeye yardım ve destek olmanın tam zamanı değil mi? Konuşmayacaksanız siyaseti bırakın ve sonsuza kadar susun!",https://www.cumhuriyet.com.tr/yazarlar/orhan-bursali/olagan-islerden-rusvet-ne-var-bunda-yahu-1974715
Orhan Bursalı,"‘Kuzum Mustafa, sen deli misin?’",30 Ağustos 2022 Salı,"Eğer Sevr kabul edilse ve Kurtuluş Savaşı olmasaydı bugün yüzde 99’u Müslüman dedikleri halkın en az yüzde 50’si Hıristiyan devletlerin idaresinde olacaktı. Bu alternatifi tartışan bir bağnaz gördünüz mü? Bugün Türkiye, Kurtuluş Savaşı, halkçı ve ulusal bir devlet olarak bu statüye erişmiştir. Sonuna kadar Sevr’i kabul ettiğini yineleyen sultan müsveddesi Mehmet Vahdettin, ne bir Fatih ne bir 3. Selim ne bir 3. Ahmet ne bir 2. Abdülhamit’tir. Sinop ya da Kastamonu da sultanlık sürmeyi hayal eden, dizleri çözülmüş bir zavallıdır. Vahdettin için İstanbul, Bursa, Edirne, Diyarbakır, Trabzon, Urfa, Adana, padişahlık kadar önemli değildi. İntihar etseydi daha doğru bir iş yapmış olurdu. Kurtuluş Savaşı süresince bu adamın söyledikleri, imparatorluğun hangi ellerde yok olduğunu gösteren ilginç ihanet belgeleridir. Osmanlı sultanı 30 Mart 1919’da İngiliz yüksek komiseri Amiral Thorpe’a Osmanlı ülkesinin 15 yıl süre ile İngiliz sömürgesi olmasını önermişti. Bugün Türkiye’de bunu aklına getiren bir vatandaş olabilir mi? Fakat bu iflas sadece padişah ve çevresinin hastalığı değildi. Ankara’da toplanmış olanlar arasında olan bazıları için bu sömürge isteği bir çözüm olarak görülüyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Emperyalist İngiltere’ye İslam halifeliğinin kurtarıcısı ve hamisi rolünü öneriyordu. Herhalde dünya tarihinde kendi kürkünü kurtarmak için bu kadar aşağılayıcı bir tavizi hiçbir devlet adamı düşünmemiştir. İngiliz hükümeti için bir alay konusu olan Osmanlı padişahı ülke topraklarını İngilizlere rüşvet olarak verip postunu kurtarmaktan başka bir şey düşünmüyordu. Bugün Türkiye’de Güney Anadolu’yu, İzmir’i, İstanbul’u feda edecek kimse tasavvur edilebilir mi? Osmanlı’nın nereye kadar alçaldığını anlatmak için daha aşağılatıcı bir süreç hayal edilemez. Fakat Kurtuluş Savaşı’na karşı söz söyleyenleri bu bağlamda anlamak olasıdır. Anadolu direnişi ve onu tamamlayan devrimler 20. yüzyılın en büyük ulusal destanıdır. Bu destanda Türk ulusunun fedakârlığına, cesaretine ve yaşamını feda etmekteki büyük inanç gücüne inanmayan, dünyadan habersiz biridir. Mustafa Kemal’in her zaman bilge bir alçakgönüllülükle söylediği gibi “Kurtuluş bütün ulusundur”! O dönemde Lloyd George ve Winston Churchill’in sözcülüğünü yaptıkları İngiliz politikası emperyalist egemenlik tekniğinin alçak bir uygulamasıdır. Lloyd George, Osmanlı İmparatorluğu’nun parçalanmasında kullanamayacağı İngiliz ordusu yerine, Megali İdea hayaline kapılan Yunanları araç ve kurban olarak kullanmıştır. Lloyd George’a göre bu topraklar Türklere bırakılamazdı, Güney Anadolu işgal edildiği zaman, “Türkiye için üzülecek değiliz” demişti. Kesin bir Türk ve İslam düşmanı idi. İngilizler Yunan ordusunun yenilgisini bir İngiliz yenilgisi olarak kabul etmişlerdir. Churchill, Kurtuluş Savaşı’ndan sonra da Marmara’nın kuzey kıyılarına Türklerin geçmesine izin verilemeyeceğini söylüyordu. O sıralarda Yunan ordusu için dua edilmesini isteyen Ali Rüştü gibi sapık mollalar da ortaya çıkmıştır. İstanbul’daki saz faslının birkaç çalgıcısı vardır. Bunların başında gelen Refik Halit Ankara’nın hiç başarılı olamayacağını düşünerek “Kuzum Mustafa sen deli misin?” der. Kuşkusuz bu aptal bir yargıdır. Savaşı bütün ulus yapıyordu. Mustafa Kemal sadece liderdi. Anadolu’da on binlerce postalsız asker ve köylü kadın savaş alanında can verir, Yunanlar sayısız Türk kent ve köyünü yakarken tek endişesi kendi tahtı olan böyle bir hükümdar bulmak zordur. Böyle bir yöneticiyi Türkiye bir daha görmeyecek! Bunu da Osmanlı’yı sayıklayanlar düşünsün! *** Not: Bu yazıyı Doğan Kuban’ın 2013 tarihli bir makalesinden özetledim.",https://www.cumhuriyet.com.tr/yazarlar/orhan-bursali/kuzum-mustafa-sen-deli-misin-1975111
Orhan Bursalı,İdrak ve dönüm noktası,11 Ağustos 2022 Perşembe,"Bugün sizlere üretmeliyiz, iş yapmalıyız konusunu bir Ar-Ge mühendisinin, Ali Akurgal’ın kaleminden sunuyorum. Yazı HBT’nin bu haftaki sayısında var. *** Türk Dil Kurumu sözlüğüne göre bu Arapça sözcük “anlama yeteneği, akıl erdirme” anlamında kullanılmakta. Mühendislikte, o güne kadar örneği olmayan bir şey yapacaksanız, önce yapmak istediğinizi tam olarak tanımlarsınız, tanımladığınızın hedeflediğiniz soruna çözüm olacağına akıl erdirdiğinizde (idrak) işin güç tarafı geride kalmış olur. İdrak, dönüm noktasıdır. Ekonomi, üretilenle tüketilenin; dışarıya satılanla dışarıdan alınanın, nereye ne yatırım yapılacak, bunun sonucunda ne elde edilecek diye hesap yapmanın bilimi. Ekonominin temelinde üretim yatar. Bundan soyutlayıp bir para idaresi düzeyine getirirseniz, bir de bakarsınız ki üretilmiyor, ekonominin çarkları dönmüyor. *** Kişiler: Bir işte çalışıyorsunuz. Belli bir geliriniz var. Diyelim bu gelir size ayda bir kere dışarıda yemek yeme, eğlenme olanağı tanıyor, senede bir, bir tatil yerinde dinlenmenizi sağlıyor vb. Siz eğer bu refah düzeyiyle yetinmeyip daha fazlasının peşinde koşacaksanız, günümüz paragözlü dünyasında, bir yerlerden ek gelir elde etmelisiniz. Ek gelir, sizin edindiğiniz veya size intikal eden malların satışından olabileceği gibi, sizin yapmakta olduğunuz işte mevcut becerilerinizi ilerletip daha nitelikli ve dolayısıyla daha fazla ücret ödenen işlere geçmeniz sonucunda da olabilir. Kalıcı refah, ikincisiyle elde edilir. Evdeki gümüşleri satıp o paralarla tatile gitmek tek seferlik bir refah yaratacaktır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** Ülkeler: Her ülke, vatandaşlarına, yurtiçinde ürettiği ürünlerin sağladığı gelire endeksli bir refah düzeyi verebilir. Üretilen, sağlığa tehlikeli maddeler ile yapılan bir üretim olabilir, ağır bir işte bedenen çalışmak gibi kişisel sağlık sorunlarına ve yıpranmaya neden olacak kadar zorlu da olabilir. Ulusal gelire (GSYİH) katkı, kimi zaman da bir salgına karşı aşı keşfetmek gibi bilgiye dayalı, beyin gücü ile elde edilmiş olabilir. Sonuçta, en meşakkatlisinden en titiz ve büyük düşünebilen insanların buluşuna kadar kazanılan her kuruş ulusal gelirdir. Bu gelirden ülkenin savunması, gençlerin eğitimi, toplumun sağlığı gibi yaşamsal hizmetler için harcama yapılır. Bayındırlık eserleri, bu parayla yaptırılır. Ülkemizde bu paradan inanç hizmetleri için de önemli harcamalar yapılmaktadır. “İtibardan tasarruf olmaz” düşüncesiyle, kalıcı hiçbir etkisi olmayan, başka üretimlere yol açmayan, bir eser bırakmayan harcamalar da bu paradan yapılır. Yapılıyor. Nereye ne kadar harcanacağına ilişkin planlar yapıldığında buna bütçe diyoruz. Harca harca hop diye bütçenin dibi görününce sene ortasında yapılana da “ek-bütçe” diyoruz. *** Fazlasını yaşamak: Ekonomist değilim. Ama duyma, görme veya anlama özürlü de değilim. Mühendis yapılanmasıyla gözlemlediğim, yorumladığım ve akıl erdirdiğim hususları alt alta koyunca şunu görüyorum: Toplum olarak, GSYİH’mizin bize satın alabileceğinin üzerinde bir yaşam ve refah düzeyi peşinde, borçlanarak ve borç para harcayarak koşuyoruz. İşte “milletin cebinden beş kuruş çıkmadan” yapılan yollar, köprüler hastaneler için “çatır çatır ödeyeceksiniz” denilen bu borçtur (sözler cumhurbaşkanımıza aittir). Borcu, alınacak yeni bir borçla kapatmaya ekonomistler “borcu çevirmek” diyorlar. Elbette borç, çevirdikçe kartopu gibi büyüyor. Büyüdükçe de çevirmek, döndürmek zorlaşıyor. Bir gün döndüremediğimizde “temerrüde düşmüş” olacağız (borç bini aştı, artık alacaklı düşünsün aşaması). *** Ne yapmalı? Halbuki şunu idrak etmemiz beklenirdi: Günümüzde yaptığımız işler, bize bu yaşam düzeyini satın almıyor. Ya satın alabildiğimiz düzeyde yaşayacağız ya da yaşamak istediğimiz düzeyi bize satın alabilecek işler yapacağız. Buna akıl erdirsek, dönüm noktasını geçeceğiz, işin zor kısmı geride kalacak. O yaşamak istediğiniz düzeyi size satın alacak işler, bilgi çağının işleri. Ama Bayram Ali Eşiyok’un HBT 329’uncu sayıdaki incelemesine bakarsanız, bu noktadan ne kadar uzakta olduğumuzu ve nasıl da ters yöne koştuğumuzu görürsünüz.",https://www.cumhuriyet.com.tr/yazarlar/orhan-bursali/idrak-ve-donum-noktasi-1968104
Orhan Bursalı,Süpermarkette Diyanet ile iktidar kapışması,31 Temmuz 2022 Pazar,"Bir rüya ile yatağımdan sıçradım. Hâlâ kendimi süpermarkette görüyordum ve ilginç kavga sürüyordu: Başında sarıklar ellerinde beyzbol sopalarına benzer silahlarla, süpermarkette etiket kontrolü yapan, artık İçişleri Bakanlığı mı desem, yoksa sanayi mi, veya ticaretle uğraşan bakanlık mensupları mı, polis mi veya belediye elemanları mı, belki de hepsinden oluşan bir grup resmi elbiseli adama dokunmayın etiketlere diye bağırıyordu! Sopalar sallanıyordu! Görevli elemanlar elleriyle geri doğru eğilen kafalarını korumaya çalışıyorlardı. Ne olduğunu anlamadım.. Bu da ne ola, hayrola dedim. Ayılmam 10-15 saniye sürdü... Sonra gözümün önünde Sefa Uyar’ın gazetemizin manşetine oturan “Fiyatı Allah tayin eder” başlığının görüntüsü belirdi. Keşke uyanmayıp cümbüşü seyretseydim, diye düşündüm. Baktım karikatürcülerimiz hiç vakit kaybetmemişler. Göklerde bir varlık görüntüsü hesap kitap işleriyle uğraşıyor! Diyanet’in “Din İşleri Yüksek Kurulu” bir fetva mekanizması olarak çalışıyor. Ticarette kâr haddi var mı, sorusuna geçmişten bir hadis ile yanıt veriyor: “Fiyatları tayin eden, darlık ve bolluk veren Allah’tır.” Tam şöyle: “Allah resulü fiyatlar artmaya başladığında kendisinden bu duruma müdahale etmesi istendiğinde şöyle buyurmuş: Şüphe yok ki fiyatları tayin eden, darlık ve bolluk veren, rızıklandıran ancak Allah’tır..” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tüccar-esnaf arasında “rızkı Allah verir” çok yaygın bir inanıştır. Boyun eğdirir. Allah verdi, Allah aldı. Adamın dükkânının yanında bir süpermarket açılmış, kendisi sinek avlıyor. Allah rızkımı kesti mi diyor? Bazıları. Peki niye kessin kardeşim, senin rızkını, yanında açılan büyük para kesti, hatta senin kazancını kendi “rızkına” kattı. Sende, mahalle içinde yanı başında süper market açılışına izin verenler ve dükkânını kapatan iktidara karşı bir düşüncen yoksa, bu ticaret işlerinin Allah ile din ile ilişkisi olmadığını anlayamıyorsun, sürünenler kulübünün sürekli üyesisin demektir. Fetvada şöyle komiklikler var: Fiyatları suiistimal edenler vardır ve bunlara karşı mücadele caizdir... Kafaları bugünkü dünya işlerine, 2 bin yıl önceki fetvaların bugün de geçerli olamayacağına aklı basmayan sarıklı takım hiç düşünmüyor: Fiyatları Allah belirliyorsa, ne hakla etikete müdahale edeceksin. Allah’ın belirlediği fiyatların ne olduğunu nereden biliyorsun. Belki de süpermarket sahibine pahalı fiyatları bizzat Allah yazdırmıştır! (Yürü be market sahibi, işte sana yüksek fiyat etiketi için gerekçe!) Bir zamanların egemen tüccarlarının kâr ve çıkarlarını savunan söylenceleri bugün millete fetva olarak dayatanlar, iktidarın ülkeyi batıran ekonomi politikalarını “Fiyatları Allah belirler” diyerek pahalılığın, kıtlığın bu iktidarla ilişkisi olmadığına zavallıları inandırma peşinde koşuyor. Bunun için de bu adamların maaşlarını ödüyoruz! Gidecek yerleri yok! Bir dostum mesajını paylaştı: “Artık şu 6’lı masa söylemi yerine ‘altın masa’ deyin. Altının gram fiyatı arttıkça, masanın değeri artmış olur! Çıkın açık açık iktidara gelmeden bile ülkeyi biz yönetiyoruz diye bağırın. İktidara gelince bunun mislini yapacağız diye vaatte bulunun. Sıralayın: Emekliye ikramiyeyi biz dayattık. Asgari ücret artışını biz belirledik. 3600 ek gösterge bizden. KYK burslarının faizsiz olmasını biz sağladık. İktidara hakkınız olan şeyleri size vermesi için biz yüklendik. Kendiliklerinden veya sizin istemenizle hiçbir şey vermeyeceklerdi. Hatta KYK konusunda olduğu gibi, gerçeklerden haberleri bile yoktu.” Eğitimin iflası üzerine: İlter Gözkaya–Holzhey: “Almanya okul sistemi yazdığınız gibi iyidir . Öyle ki kaliteli elemanlar diğer AB ülkelerinde iş şartları daha iyi olduğu ve diplomaları tercih edildiği için Almanya’yı terk ediyorlar. Bu nedenle Almanya’da yüksek öğrenim görmüş kaliteli eleman açığı var.”",https://www.cumhuriyet.com.tr/yazarlar/orhan-bursali/supermarkette-diyanet-ile-iktidar-kapismasi-1963799
Orhan Bursalı,‘AKP nasıl kurtulur?’ Emanetçilik ve entübe seçenekleri,16 Ağustos 2022 Salı,"Aklınıza hemen Vasıf Öngören’in -tiyatro- eseri ve Atıf Yılmaz’ın filmi gelmesin. Siyaset konuşuyoruz burada! Tek adam, ülkeyi batırdığı ve tüm demokratik gelenekleri sarstığı gibi, özellikle de AKP’yi batırdı. “Kurucu babalar”ın parti içinde güçlü varlığı, bir “denge-denetleme” de sağlıyordu. Olduğu kadar artık! RTE, parti içindeki gücünü, her konuda her fırsatta günde birkaç kez konuşarak ve her an miting meydanlarına çıkarak kurdu. Şüphesiz ki bu liderlik becerisidir! Seçmen karşısında AKP + lider olarak profilini yükseltti. RTE, parti içindeki tüm güçleri tasfiye etmekle kalmadı, aynı durumu ülke çapında da yaratması gerekiyordu. RTE anayasası da buna uygun biçimlendi. Tüm denge ve denetleme mekanizmaları lağvedildi! Partinin başına gelen, daha ağır ve sonuçları bakımından daha büyük yıkımla ülkenin de başına geldi! Bugün AKP yüzde 30’un altında seyrediyor. RTE de seçilemeyecek noktada duruyor. Yarın seçim olsa, partisi Meclis’te çoğunluğu kaybedecek kendisi de Saray’a bay bay diyecek. Birkaç kez dediğim gibi, 2023 başında ülkenin tüm mali gücünü kullanarak para dağıtmak. Asgari ücretten tutun emeklilere yüksek zamlar yapmak. EYT’lilerin sorunlarını çözmek, gençlere, emekli dul ve yetimlere... verebildiği kadar vermek. Büyük olasılıkla görülmemiş ölçüde para da basacak. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunun enflasyonu son derece azdıracağı ve verilen tüm zamları katlayacak bir pahalılık dalgası yaratacağı görülüyor. Bu durumda umduğu sonucu alması beklenmemeli; böyle zam politikası, lideri yüzde 50 üzerine taşıyıcı etki yapması veya ikinci turda yine de RTE sonucu çıkması çok çok zor. Ama RTE imkânsızı isteyecek ve zorlayacaktır. Ben seçimlerin “ağır ekonomik koşullar” gerekçesiyle altı ay erteleme seçeneğinin de hâlâ RTE’nin cebinde olduğunu düşünüyorum. Şimdi tartışılan şudur: RTE seçilemeyeceğini görünce, adaylığını açıklamayacak ve emanetçi birini aday gösterecektir. Bu da imkânsıza yakın bir seçenek olarak duruyor ortalıkta. Bu olasılığı öne sürenlerin gerekçesi: “RTE seçilememeyi asla kaldıramaz!” Sakat bir öneri geliyor bana: 1) RTE seçilemeyecekse emanetçisi nasıl ve neden seçilsin? Binali Bey mi? İstanbul yerel seçimlerinde bu “emanetçi” ağır bir tokat yemedi mi milletten, üstelik RTE bütün bedensel ağırlığını ve itibarını seçime koyduğu halde? Seçimi emanetçi değil RTE kaybetti. Bu nedenle RTE kaybetmeyi cebine koymuş bir liderdir. 2) Üstelik, RTE büyük bir çizik daha yer: Adaylığını koymayarak milletten ve seçimden kaçtı! Bu, seçimi kaybetmekten bile daha ağırdır. Geliyor gelmekte olan seçimde kaybedeceğini gördüğü anda güçlü bir olasılık seçimi erteleme yoluna gitmektir. Zaman kazanarak seçilebileceği koşulları yeniden yaratmak hayaliyle! Unutmayın, RTE ertelerse, Meclis de altı ay sonra bu ertelemeyi uzatabilir! Bu yola sapmış biri hukuken değilse bile resmen ve siyasal olarak artık müstafi sayılır ve siyasi kariyerini noktalamaya varır. RTE için böyle bir seçenek “solunum cihazına bağlanmak”, yani entübe anlamına gelir. Bu durum, sadece Saray’ın değil, ülkenin de solunum cihazına bağlanması demektir. Asla kaldırılabilecek, kabul edilebilecek bir olay değil! Bunu yazıyorum ki öyle bir düşünce varsa Saray’da, vazgeçilsin diye! Bugünkü tüm anketlerin sonucu RTE ve AKP’nin kaybedeceğini gösteriyor. Peki hiç mi şansı yok AKP’nin?  (RTE’nin demiyorum!) Bir umut var! Perşembe günü!",https://www.cumhuriyet.com.tr/yazarlar/orhan-bursali/akp-nasil-kurtulur-emanetcilik-ve-entube-secenekleri-1970120
Orhan Bursalı,Kavala davası.. Nasıl siyasetin aleti olursuna manşet,09 Ağustos 2022 Salı,"Osman Kavala’nın Henri Barkey ile iktidarı devirmeye yönelik “casusluk işleri” yaptığına, buluşup yemek yediğine ilişkin, zaten hiçbir tutar yeri olmayan iddialar çöktükten sonra, Barkey açıklama yaptı, “Ben Kavala ile değil gazeteci Aslı Aydıntaşbaş ile yemek yedim” diye, çarşı karıştı. Aydıntaşbaş köpürdü, bunu şimdi açıklaması manidar dedi. Bu başka bir konu. Aslı, Kavala hakkındaki bu zırvalıkla uğraşır saçını başını yolarken niye o sırada ortaya çıkıp “Yahu Barkey ile yemek yiyen bendim Kavala değil, bu ne zırva iddia” demedi? Demesi gerekirdi. Bu casusluk iddiasının yıllar sonra düşmüş olması ve bu kez Gezi davasından Kavala’nın alelacele, hapishane kapısından çıkarken tutuklanıp hücreye geri gönderilmiş olması, suskun kalmasını açıklamaz. Ama gerçeklerin bir şekilde gün ışığına çıkmak gibi bir huyu var. Hayır, Barkey ile yemek yemiş olması bir eleştiri konusu değil. Gazetecidir. Burada neden gerçeği açıklamadı diye soruyoruz. Casusluk suçlamasını yaptıranların hışmına uğramaktan mı korktu: Vay nasıl sen bizi yalanlarsın! Korkmakta haklı olabilir, belki de soruşturulabilirdi; ama Kavala? Gazetecilerin her ay soruşturulduğu, içeri atıldığı, ekranların karartıldığı, programların ortadan kaldırıldığı, ağır cezaların verildiği, iktidar ve uygulamaları için sahte bir “hijyenik ortam” yaratılmaya çalışıldığı bu uyduruk özgürlük düzeninde, ağır bir suçlama karşısında bulunan insanı yalnız bırakıp hakikatın ortaya çıkmasına izin vermemek... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol ... nasıl bir ahlaki sorumluluktur? “Kavala bu gerçeği biliyordu” demek neyi kurtarır. Sen açıklamadıkça “Hayır ben değildim, Aslı Aydıntaşbaş’tı Barkey ile yemek yiyen” demeyecek bir insan vardı içeride. Kavala içeriden açıklama yapıyor: Savcı bu gerçeği, yani lokantada Barkey’in benimle değil, Aslı ile yemek yediğini biliyordu, diyor. İşte siyasetin aleti bir iddianameyi, adaletin nasıl çukura itildiğini, suçsuz insanları suçlamanın aracı yapıldığını ortaya çıkaracak ve belki de adalete hizmet edilecek, tam o andı! Tam tersine hizmet edildi... Yazık... Okurdan: “Sayın Bursalı, 2 Ağustos 2022 tarihli yazınızı ‘Rahat uyuyun’ diyerek bitiriyorsunuz. Siz de çok iyi biliyorsunuz ki darbe olasılığının çok ötesinde korkuları var. Onlar mutlak mutsuzlardır! Mutlak mutluluk yok ama, bana göre, mutlak mutsuzluk var! Mutlak mutsuzluk ahlak, vicdan, merhamet ve adalet yoksunluğuyla suç işleyip henüz ele geçmemiş olma halidir. Mutlak mutsuzlar yaşamdaki eylemleri nedeniyle kendilerini korkuya mahkûm edenlerdir. Kim bunlar? Toplumu kandıran yalancılar; çalanlar, katillerdir; hak yiyen vicdansızlardır; zulüm eden zalimlerdir. Bunlar bir gün yasalar önünde, hesap verme olasılığıyla hep korkarak yaşarlar, kaçarak yaşarlar. Onlar, siz kovalamasanız da kaçarlar.  I. yüzyılda yaşamış Romalı şair Juvenalis ‘İlk ceza odur ki hiçbir suçlu kendi yargıçlığından kurtulamaz’ der. Onlar görkemli bir hayat sürüyormuş gibi görünür ama hayatlarının hiçbir anında mutlu olamazlar. Korku kemirir onları... Bir de mutlu olma şansına sahip olanlar var: Doğrudan ve doğruluktan yana olanlar, hak ve hukuku gözetenler, yaşama ve yaşayana duyarlı olanlar, vicdanını sesini dinleyebilenler ya mutludur ya da en azından, mutlu olma şansına sahiptir. Neyzen Tevfik mutlak mutsuzlarla mutlu olma şansına sahip olanları dikkate alırcasına yaşam kalitesine yorum getirmiş: ‘Hayat üç buçukla dört arasındadır... Ya üç buçuk atarsın, ya da dört dörtlük yaşarsın!...’” Prof. Dr. Akif Ergin Emekli Öğretim Üyesi",https://www.cumhuriyet.com.tr/yazarlar/orhan-bursali/kavala-davasi-nasil-siyasetin-aleti-olursuna-manset-1967235
Orhan Bursalı,Eğitimin iflası: Almanlardan öğrenecek bir muhalefet var mı?,25 Temmuz 2022 Pazartesi,"İktidar var mı diye sormuyorum. 20 yıldır eğitimi adım adım bu hale getirenlerin tek yapacakları daha kötüsüdür. Zaten 20 yıldır çabaları daha kötü nasıl yaparız üzerine oldu. Ali Akurgal (HBT yazarı, Ar-Ge uzmanı) bir mektupla düşüncelerini bildirdi. Almanlar, eğitimde, bilimde, Ar-Ge’de, sanayide, teknolojide bugünkü üstün duruma nasıl geldiler sorusunun bir yanıtı olarak görüyorum ve paylaşıyorum. “Eğitimin iflası...” yazınızda, yerden göğe haklısınız. 1972 yılında İsviçre’de yanında çalıştığım şefim Volker Rüdiger, sonradan arkadaşım oldu. Volker ve eşi Karla, aslen Alman. Volker’in babası, Almanya’nın savaş tazminatlarını ödeyen kurulun başkanı. Bu nedenle İsviçre’de yaşamışlar, İsviçre vatandaşı olmuş. Karla ise Alman vatandaşı. Üstelik Almanya’da çalışma bakanlığının bir memuru. Her gün işe, Almanya’ya gidip geldi. Şimdi ikisi de emekli. Karla’nın işi, ortaokullarda dolaşıp, öğrencilerle tek tek konuşup onları meslek seçiminde yönlendirmek. Öğrencilere verilen “meslekler” kataloğundan bir tane bana vermişti. 400 sayfa kadardı. Takı ustası başlığını açıyorsunuz, ne çok alt mesleği varmış meğer? Takıyı tasarlayan, bunun metalini hazırlayan, o metale şekil veren, değerli taşları işleyen, bunları taşıyacak tırnakları yapan, taşı yerine monte eden, takının parlatılmasını yapan hepsi ayrı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Çatı ustası başlığı da öyle. Çatı iskeletini çatan, kaplamasını yapan, yalıtımını yapan, kiremitini döşeyen, şingılını döşeyen hep ayrı, derelerini yapan ayrı. Bunların her birine birer sayfa ayırmışlar. İlk başta bu meslekte çalışanların sayısı ve aldıkları ücretin dağılımı ve miktarı veriliyor. Sonra çalışma saatleri ve varsa mevsimlere göre dağılışı, bu mesleğin gerektirdiği bedensel özellikler geliyor. Arkasından bu mesleğin eğitimi geliyor. Kaç sene okuyacaksınız, mezun olunca staj mecburiyeti.. hepsi sıralanıyor. Sonra en önemlisi, bizde artık rafa kaldırılmış kalkınma planlarından alıntı, ileri senelerde bu meslekten olanlara ne kadar ihtiyaç duyulacağının kestirimi. Ortaokul öğrencisi bakıyor, biçerdöver operatörü senede bir ay çalışıyor, ücret çok yüksek ama senenin 11 ayı boşta. Ya bana uyar diyor, kalan zamanda “çift ana dal” yapar barda çalışırım ya da bana uymaz, bana sürekli iş gerek diyor. Ya da bakıyor, Almanlar güneş enerjisini evlerin çatılarına yaygınlaştırmak için plan yapmışlar, beş sene sonra “güneş paneli montörü” ihtiyacı o günkünün altı katına çıkacak, “Bu işte para var” diyor, onu seçiyor. Karla, kişilerin sınıf öğretmenleri tarafından tutulan raporlara bakarak o öğrencinin başarılı olacağını düşündüğü meslek seçeneklerini her öğrenci ile tek tek tartışıyor, mesleğini seçmesine yardımcı oluyor. Bizde ise “yetenek sınavı” bile yok. Puanı tutturdu mu, endüstri meslek lisesine giriyor öğrenci. Sonra, basma kalıp ya motor kısmından ya torna-tesviye kısmından ya da mekatronikten mezun oluyor. Gerisi piyasada ne iş bulabilirse. Bu belirsizlik gençleri meslek sahibi olmaktan kaçıp üniversite mezunu (aslında diploma sahibi) olmaya itiyor. Koç, nitelikli teknisyen bulamadığından meslek lisesi açmaya yöneliyor, diplomalı üniversite mezunları da işsiz ordusuna katılıyor. Arkeoloğun dolmuş şoförlüğü yaptığını görmüştüm, babama tapıyordu ama Ankara caddelerinde direksiyon sallıyordu. Halbuki Alman, hem çalışma hayatını hem de buna katılacak olan gençlerin mesleki dağılımını planlayarak işsiz sayısını çok aşağılarda tutuyor ve işsiz kalanlara da hürmetli maaşlar ödüyor. Kimse de açım, işsizim diye “zırıltı çıkarmıyor.” Acaba muhalefette hangi siyasi çıkıp Almanlarınkine benzer bir süreç getireceğini anlatacak? *** Mektup bu kadar... Bu sistem, aynı zamanda meslekleri de ayrıntılarıyla düzenlemeyi ve yeni işi kolları yaratmayı beraberinde getiriyor. Yani iş kurma ve iş yapma hayatını da planlıyor... Farkında mısınız?",https://www.cumhuriyet.com.tr/yazarlar/orhan-bursali/egitimin-iflasi-almanlardan-ogrenecek-bir-muhalefet-var-mi-1961581
Orhan Bursalı,"Ver altınını, dolarını, malını mülkünü",08 Ağustos 2022 Pazartesi,"Merkez Bankası başkanının ticaret ve sanayi odalarında biraz kovboy ağzıyla yazacağım “Eller yukarı, çıkarın dolarlarınızı!” benzeri konuşmasıyla, şu sıralarda okumakta olduğum Şerif Mardin’in “Türk Modernleşmesi-Makaleler 4” kitabındaki “Doğu Despotizmi” (Montesquieu) konusuyla bu kadar mı örtüşürdü? Konu tabii ki Osmanlı. Pazar kuvvetleri-piyasa, “özerk, kendi kuvvet temeline ve meşruiyete kavuşamadı”. Çünkü padişah ve tebaası var. Bütün mallar mülkler (tabii ki insanlar da!) padişaha ait. Vezir ü vükela, büyük hizmet erbabı, asker, sivil yaşarken zengin, ölünce de mallar padişaha-devlete. Kapitalizmin statüye kavuşamadığı ve Avrupa’daki gibi bir “medeni toplum” gücünün oluşmadığı sistem. Esnaf kazandığı parayı da artık kaç kadın alabiliyorsa, eve kadın çocuk yetiştirmeye harcıyor. “Varlıklı olanlar ayrıca cariyeleri, odalıkları, gözdeleri, kapatma metresleri de var.” Yani kapitalizmin, ticaretin, bunun kültürünün gelişmesi ve varlık birikimi ile ekonomik vb. inşası da olamıyor. Büyük geliri Osmanlı fetihlerle sağlıyor ve harcıyor. Bütün eller padişaha, devlete açılıyor. Padişahlığın yerle bir edilmesi ve Cumhuriyet’e geçilmesiyle durum şüphesiz farklılaştı. Farklılaşmaya rağmen, Osmanlı’nın “Tüm mallar mülkler benim” anlayışının güçlü fikirsel altyapısı iktidarın Merkez Bankası’nda yaşıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bir de şu var, yine iktidarın (padişahlık gücüyle!) bir bölümden diğer bölüme ve kendisine müthiş servet aktarımı sürüyor: Seni zengin ettim, seni de yoksullaştırdım! Çok geniş halk kesimleri için büyük bir yoksullaşma yaşıyoruz! Büyük servet ayrımı, büyük bir eşitsizlik... Bir taraf vur patlasın çal oynasın, orta kesim çırpınıyor, büyük kesim ise şu fotoğraftaki gibi: Merkez Bankası başkanı, “Yurtdışında patronların 500 milyar doları olduğu söyleniyor, bunun yüzde 10’u, 50 milyarı ülkeye getirilse…”.. getirin diyor. Aba altından sopa gösteriyor. Bunun Doğu Despotizmi ile ilgisi ne? Günümüzden bakarsak, bizim gibi ülkeler ekonomik veya sosyal felaketler yaşamaktan kurtulamazlar. Bir ekonomik ve sosyal istikrar kazanamamış ülkelerde millet geleceğini garantiye almak için altın alır. Yüksek memurların çocukları bile mücevher takar. Prusyalı parlak subay Moltke, ordunun modernleştirilmesi için Osmanlı’da bulunduğu yıllara ilişkin yazdığı çok önemli gözlemler içeren Türkiye Mektupları’nda, mücevher takmanın bir tüketim gösterişi değil “Doğu despotizminde kolayca baş gösteren felaketlere karşı bir sigorta şekli olduğundan bahseder”. Devlet ve sistem kaynaklı tam bir yağma düzeni de felaketin parçasıdır. Altın sahipliği de bu nedenle milletin canına, kanına işlemiştir. İktidarın “altınlarını getir!” politikası da var. Milyarlarca dolarlık altınlar boşa yatıyorlar, diye bas bas bağırırlar. Şimdi Merkez Bankası başkanı da 500 milyarın 50 milyar dolarını getir diyor. Evet dışarıda büyük bir servet yatıyor. Ne kadar bilemem. Şirket olsun birey olsun. Millet parasını dolarda tutuyor. Mevduatın yüzde 72’si dolarda diye bir haber okudum. Ayrıca başka bir büyük servet kaçışı daha var: Kaliteli, nitelikli, zeki, iş bilir, insanlarımız gençlerimiz! İktidar bir dolara kurşun atıyor. Eline geçenleri har vurup harman savurduktan sonra, şimdi de milletin dolarlarını, altınlarını kovalıyor. O birikimleri ele geçirip, yeniden seçimleri kazanabileceği hayalini kurduğu koşullar yaratacak sözde. Bir yandan da Hazine kasasından, zenginin mevduatını TL’de tutmaya çalışıyor yüksek faizler vererek. Daha da batağa saplanıyor, hem kendisi hem ülke! Tabii dolar ve altına kaçılıyor dedim ama en büyük kaçış emlaka! Çöken ülkelerin bu kaderinden ülke bir türlü kurtulamadı.",https://www.cumhuriyet.com.tr/yazarlar/orhan-bursali/ver-altinini-dolarini-malini-mulkunu-1966790
Orhan Bursalı,Ordudan korkma darbe yapmaz!,02 Ağustos 2022 Salı,"Şöyle geriye bakıyorum da ordu ve siyaset üzerine onlarca yazı yazmışım. Ordu darbe yapar mı sorusundan başlayarak... Daha bir-iki hafta oldu, 28 Şubat davasından generallerin haksız hukuksuz, tıpkı Balyoz-Ergenekon davalarında olduğu gibi mahkûm edilmeleri ve Montrö sözleşmesi konusunda uyarıcı bildiri yayımlayan 104 amiral hakkında yine haksız ve hukuksuz tıpkı yine Balyoz davalarında olduğu gibi mahkemeye verilmesi üzerine... Adalete ve hukuka aykırı olduğunu bildikleri halde, Saray neden emekli subaylarla uğraşıyor diye sormuştum. Ordunun darbe yapmasından korktuğu için. Yanıt buydu. Ergenekon ve Balyoz davalarının da FETÖ ve AKP açısından iki farklı yönü vardı. FETÖ Erdoğan’a karşı darbe yapmak için kendisinden olmayan cumhuriyetçi, Atatürkçü, liyakat sahibi veya sadece askerliğe gönül vermiş ülkesini seven subayları tasfiye ediyordu. AKP’nin ise o davalardan temel beklentisi, kendisine darbe yapabilecek subayların tasfiyesi ile darbeyi savuşturduğunu sanıyordu. Görmüyordu ki FETÖ ile ortak hareketiyle, kendisine karşı darbe hazırlığına hizmet ediyordu. Ama sonuçta kazançlı çıktı, kedi gibi dört ayağının üzerine düştü, hem Atatürkçü diyebileceğimiz subaylar tasfiye edildi hem de FETÖ’cü subaylar. Fakat Saray’ın korkusu bitmek bilmiyor. Askeri okulları kapattıkları dönemde, yerlerine sivil okullardan 100 bin subay, astsubay ve ücretli asker almışlar. Tasfiye ettiklerinin sayısı ise 24 bini aşıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu sayıyı, Barış Terkoğlu’nun Ahmet Zeki Üçok ile yaptığı röportajdan öğreniyoruz. Röportajın konusu, Yüksek Askeri Şûra’nın yaklaşmış olmasından dolayı, yapılacak terfi ve emeklilik işlemleri. Kimler olacak? Bizden değil, dinsiz imansız, üstelik Atatürkçü-Kemalist, dahası eşlerinin başı açık türbanlı değil düşüncesiyle bir dizi subayın tasfiye edilmesi endişesi yoğun. Ahmet Zeki Üçok, alınanların çoğunun AKP, türban, inanç vb. referanslı olduğunu söylüyor. Tabii ki bu nitelikteki insanların terfilerinin önü açık. Olaylar gelişmeler böyle olacağını gösteriyor. Neden? Saray ordunun şüphesiz ki tüm yönetici kadrolarının tamamen kendisine bağlı olmasına önem veriyor. Tüm operasyonlar bunun için. Liyakat Saray’ı ilgilendirmiyor, “bağlılık” ilgilendiriyor. Tıpkı AKP içinde, devlet içinde, iktidarın tüm kurum ve kuruluşları içinde talep ettiği ve gerçekleştirdiği bağlılık gibi. Besliyor, siyasetine bağlı kılıyor ve adeta “arkasını” sağlama alıyor. Bunları yapmasa, doğal davransa, ordudan darbe gelir mi diye düşünmese... gelmez kardeşim. FETÖ’den iktidarını kurtaranın 15 Temmuz gecesi FETÖ’cülerle çarpışan Atatürkçü ve düzene bağlı subaylar olduğunu unutmayalım. Ama totaliter ve totaliterliğe eğilimli liderlerin yapacak başka bir şeyi yoktur. Şöyle düşünüyor olabilirler: Yahu anayasayı istediğim zaman takmıyorum, yasaları istediğim gibi kullanıyorum, istediklerim hakkında hukuksuz adaletsiz anayasasız davalar açıp içeri tıkabiliyorum, üstüne üstlük ülkeyi ekonomik olarak da çökertiyorum... Ya bana karşı bir hareket olursa? Seçimlerde iktidar değişecek. Saray da rahat edecek. Geride bıraktığı çöküntünün üstesinden gelemeyeceklerini düşünüp, politika yapacak. Saray da muhalefet olmanın tadını tadacak. Her fani politikacı ve siyasi parti gibi. Bunu tatmayan tatmak istemeyen politikacı, politikacı değildir. Bu dünyanın insanı değildir. Başka bir şeydir. Aman aman diye endişe içinde yaşar. Ülkeye de büyük zorluklar ve eziyetler yaşatır. Kurtulun, hepsi benim olsun, ben de sürekli iktidarda kalayım düşüncesinden. Rahat olun. Fani olun. Herkes gibi! Rahat uyuyun.",https://www.cumhuriyet.com.tr/yazarlar/orhan-bursali/ordudan-korkma-darbe-yapmaz-1964472
Orhan Bursalı,‘Türkiye tek partiye teslim edilemeyecek kadar büyük’ -1,26 Temmuz 2022 Salı,"Bunu ben söylemiyorum. Ama bir süredir üzerinde düşündüğüm bir konu olduğu için başlığa taşıdım. Kim söyledi peki? Kadıköy’de yürürken Lazİstanbul esnaf lokantasının dışında oturan, beni görünce kalkıp masalarına çağıranlar söyledi. Biri, inşaat mühendisi, düne kadar AKP’yi desteklemiş. “Orhan Bursalı gel sohbet edelim biraz, Reis beni solcu yaptı” dedi. CHP’ye meyilli olmuş. Din konusunu açmak istedi, “Bak bu konu tartışma dışı, kim neye inanırsa inansın, kimsenin inancıyla dini ile bir sorunum yok” dedim. “Bilmiyorduk ki” dedi! Yani sosyal demokratları ve solu milleti dininden çıkartacak ideoloji olarak görüyormuş. Nereden çıkarttın bunu dememe fırsat kalmadan, meğer tüm politikalarıyla milleti dinden çıkartan bunlarmış demez mi?! Politikayı din üzerinden yapmak milleti aldatmaktır dedim.. Sonuç ülke iflası! Yazılarım onlar tarafından ilgiyle okunuyormuş. “O taraftan” izlenir olmak hoş bir şey, sevindim! Diğer arkadaşımız siyasetin ülkücü damarında uzun yıllar üst düzey politika yapmış. Avukat. “Ama İstanbul birinci barosundan” diye ekliyor hemen! Yani AKP’nin kurdurduğu zorlama ve etkisiz barodan değil. Zaten baroları bölme politikaları da çökmüş durumda. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Altılı Masa’nın önemini vurguladı. Kılıçdaroğlu olsun, Meral Hanım olsun kimi seçerlerse destekleyeceğiz, dedi. Sadece bir isme ambargosu varmış... Buradan çıkarttığım sonuç, Kılıçdaroğlu’na karşı AKP’den uzaklaşanlar arasında varsayılan “ama’ların” pek de gerçeği yansıtmadığı veya çoktan kırıldığıdır. “Esas olan RTE’den, tek adam yönetiminden, AKP iktidarından kurtulmaktır, ülkeyi çok yönüyle batırdılar, millet arasında düşmanlık tohumları ektiler” diyor. Altılı Masa’da partilerin bir program çerçevesinde anlaşıp ülkeyi yönetme iradesi sergilemeleri çok önemli, dedikten sonra, başlığa taşıdığım cümleyi kurdu: Türkiye, tek partinin yönetemeyeceği kadar büyüktür! Koalisyonları her zaman desteklemiş insan olarak hoşuma gitti bu cümle, çok doğru dedim. Türkiye çok yönlü bir çöküş içinde, çok daha farklı bir raya oturmalı, çok yönlü yükselişe geçirilmeli ülke. Koalisyonlar geçmişte ortak yönetim ve uzlaşma konusunda bazı kötü örnekler sunmuş olabilirler, ama toplamda koalisyon hükümetlerinin ekonomik büyümesi, AKP’ninkini aşmış durumda ve çok daha demokratik temsiliyeti yüksek bir hükümet oluyor. Bu iktidar sahip olduğu destek ve iktidar gücü ile ülkeyi çok ileriye taşıyabilecekken bu gücü ülke için, demokrasi için, gelecek için, yüksek katma değerli bir ekonomi yaratmak için kullanmadı, iktidarın nimetlerini yandaşlar arasında paylaşmak için kullandı. Oysa Türkiye’ye akan doğrudan yabancı sermaye ve sıcak para, tarihin hiçbir döneminde görmediğimiz miktardaydı. Sonuç deniz bitti! Şimdi parti çıkarı yok, ülke çıkarı var anlayışı egemen olmalı.. Bu konuyu açacağım. Not: Bir gazeteci dostum dünkü yazıma bir not gönderdi: (Muhalefet partilerinin) Almanya’dan öğrenebilmeleri için organize olmaları, konuşmak yerine çalışmaları, kafayı çalıştırmaları gerekiyor, bunlar da çok meşakkatli işler tahmin edersin ki... Muhalif beyler, duyuyor musunuz? Yanıtım dostuma, evet demek oldu. Türkiye’yi temelden dönüştürecek bir programınız varsa başarırsınız..Yoksa AKP ve Reis gibileri, gördünüz mü yapamadılar, biz yaparız diye Ankara’nın kapısını çalacaklardır... Ülkeyi tepeden tırnağa, çağdaş ve sorunlarını temelden çözen, 180 derece aykırı bir devrimci değişim dönüşüm rayına oturtamazsınız, hiç talepte bulunmayın... Not: Cem Küçük döviz kurundaki artışa tepki gösteren oyuncu Birce Akalay’ı hedef gösterdi: “Son 20 yıldır böyle konuşanlar ya içeri girdi, ya kaçtı ya da kariyerleri bitti.” Bu tam rejime karşı çıkanların “kafaları ezilmeli” diyen faşist rejimlerin kara/kahverengi gömleklilerinin siyasi ve toplumsal terörüne denk geliyor.",https://www.cumhuriyet.com.tr/yazarlar/orhan-bursali/turkiye-tek-partiye-teslim-edilemeyecek-kadar-buyuk-1-1961949
Orhan Bursalı,AKP liderini ve şirketliğini değiştirerek kurtulur mu?,18 Ağustos 2022 Perşembe,"55 milyar dolar gelecek, lider seçimi yeniden kazanabilecek. Şu sıralarda bu hayal konuşuluyor. Para gelebilir ama seçimi alabilir mi? Bir de üstüne Suriye ile yeni dönem başlatıldı. Bu ayrı konu. Erdoğan’ın oylarına seçime kadar en az 15 puan katması gerekir. MHP’nin de hızla düşüşte olduğu bir dönemdeyiz üstelik. Şimdi bir adım geri giderek konuya bakalım: Yıl 2017. RTE’nin başkanlık sistemi referandumu yüzde 51.41 ile ite kaka, tartışmalı, büyük propaganda ve manipülasyonlarla geçti... Yıl 2018, Cumhurbaşkanlığı seçimi. RTE yüzde 52.59 ile alıyor, ilk turda. Cumhur İttifakı’nın küçük ortaklarından MHP’nin oyu aynı gün yapılan genel seçimlerde yüzde 11.1.  Büyük Birlik Partisi’nin desteği de var. 2016’da FETÖ kalkışması olmuş, ülke büyük bir travma yaşamış. Dolayısıyla bunun yarattığı RTE lehine etkiler var. Aynı yıl genel seçimlerde, AKP 42.56, MHP 11.1 almış. Meclis çoğunluğu onlarda. FETÖ olayı ve sıkıyönetim var! Bugünkü büyük kriz bunalım yok ortada. Seçimden hemen önce haziranda dolar 4.70, Avro 5.60 2015 Haziran seçimlerinde AKP 40.9 oy alabilmiş. Meclis’te çoğunluğu kaybetmiş. Yani AKP’nin oyu 40-42 arasında (kasımda tekrarlanan seçimleri bırakın). 2018 seçimlerinde, 2015’e göre oyunu iki puan artırmasını, FETÖ darbe girişiminin etkisine bağlıyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Biraz oranlara boğdum sizi, yani AKP’nin oyu yüzde 40 eğilimindeydi. Önce bunu saptayalım. 2015 Haziran sonuçları esastır. Her şeyin henüz güllük gülistanlık görüldüğü zaman. 2019 yerel seçimleri, cumhurbaşkanı kampanyasını bizzat yürüttüğü İstanbul seçimlerini 10 puan farkla kaybediyor. Henüz pandemi yok, kriz yok, evet dolar 6.20 civarında. Şunu demek istiyorum: RTE seçmen karşısında kanıksanmış, itibar yitirmiş, eskimiş, seçilebilirliğini kaybetmiş, köprüler vb. onu kurtaramamış. Dikkat edin, bugünkü gibi henüz “her şey ekonomi” gündemde değilken Cumhurbaşkanı seçim kaybediyor. Şimdi AKP oyu 30’un altında, yüzde 10-15 arası oy kaybı. Bugün seçim yapılsa seçilemeyecek. RTE’nin bu oyun biraz üstünde. Ama seçmen karşısında artık epeydir “muktedir”liğini yitirmiş... 70 milyar gelse ekonomi ve RTE ve iktidar için sihir yaratamaz. Çünkü düşüş trendi içinde iktidar. 10 ay içinde başka neler olabilir ve seçmenini ne hareketlendirebilir, zor soru. Üstelik MHP yüzde 6’da falan. Yılbaşından itibaren para dağıtması enflasyonla birlikte seyredecek. Peki AKP bitti mi? Hayır, RTE başında olmasına rağmen yüzde 25’te tutunduğuna göre, bitmedi ama seçimi kaybetti gibi. Peki iktidar olabilir mi? Bir olasılık var mı? 1) RTE kesin kenara çekilecek, Abdullah Gül’e yerini bırakacak. Gül yeni bir şekil ve içerik kazandıracak kısa zamanda. 2) Gül ile birlikte AKP bazı ittifaklarla yürüyebilir. 3) AKP bugün bir anonim şirket. Milletin hazinesini taraftarları ve kendisi arasında paylaşıp duruyor, bundan hiç vazgeçmedi. Yiyicilik ve talan, Cumhuriyet tarihinde görülmemiş düzeyde. Gül bunu itiraf ederek bir ahlak yasası, nereden buldun yasası getirecek ve seçimlere yeni bir dinamik kadro ile gidecek. 4) Ayrıca başkanlık sistemini muhalefetle birlikte değiştireceğini açıklayacak. Hukuk, hak, adalet, özerklik... *** Gülüyorsunuz değil mi? AKP’nin parti olarak devamını ve kurtuluşunu sağlayabilecek böyle bir reçetenin gerçekleşme olasılığı olabilir mi, diyorsunuz. Olamaz tabii. Ama AKP’ye bir iyilik yapayım dedim, ülkemizin yararına olacağını düşündüğüm için.",https://www.cumhuriyet.com.tr/yazarlar/orhan-bursali/akp-liderini-ve-sirketligini-degistirerek-kurtulur-mu-1970907
Orhan Bursalı,"İstanbul, ayrı dünyaların ülkesi: Büyükçekmece",07 Ağustos 2022 Pazar,"Büyükçekmece Uluslararası Kültür ve Sanat Festivali’ni duymuş muydunuz? Veya duyup da ne oluyor hey orada gidip bir bakalım düşüncesi aklınızdan geçti mi hiç? Bu soruyu sormamdaki neden, festival hakkında evet duyumum vardı, ama hiç gitmemiştim, ayrıntısını da incelemiştim. Cuma günü akşam oradaki şenliklere katılma fırsatım oldu. Büyükçekmece TÜYAP kitap fuarlarıyla İstanbul’un gündemine girer genellikle. Kitap şenliği iyi bir gözlem fırsatı yaratırdı. Üstelik sanat fuarıyla! Bugün sona erecek festival ise 23 yıldır yapılıyor. Onlarca ülkeden halk dansları topluluklarından Şili, Gürcistan, İspanya gibi ülkelerin ve bu arada Trabzon uşaklarının halk danslarını izledik. 4 bin 500 kişiyi alan büyük sahneli Kültür Park Kemal Sunal Amfi Tiyatrosu’nda tıklım tıklım müthiş bir kalabalık. Şüphesiz ki yüzde 95 Büyükçekmeceliler ve yakın ilçelerden meraklılar. Kadıköy’den oraya gitmek, eğer trafiğin yoğun olduğu saatlerde ise iki saate yakın zaman demek. Veya Söğütlüçeşme’den metrobüse binerseniz, Avcılar’dan Beylikdüzü aktarmalı, sonra da taksi veya dolmuşla gideceksiniz, O da iki saate yakın demek. Ama sevgili meslektaşım Murat Ağırel gibi motosiklet kullanıyorsanız, Maltepe’den yarım saatte giderseniz. (Nasıl uçtuysa!?) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu nedenle başlıkta “İstanbul, ayrı dünyaların ülkesi” dedim. Bir ucundan diğerine 200 km’ye kadar uzatabileceğiniz mesafe olunca, güzel etkinlikleri kendi içinde kümelenmiş kent bölgelerle sınırlı kalıyor. İstanbul üst üste-yan yana yığılmalarla iç ve dış merkezlerine ulaşılması zor. Hayır konu sadece yarışmalı halk dansları değil. Onlarca heykel sanatçısının orada yaptıkları eserler ve sempozyumu var, ki heykeller İstanbul’un ve ilçenin çeşitli yerlerini zenginleştiriyor. Çocuk el sanatları atölyeleri var. Özel sergileri var. Dünyanın dört bir yanından gelen çok ilginç Köklere Yolculuk: Eşikten Yükselen Sesler: Kapı tokmakları, anahtarlar, kilitler ve şamdanlar ve çekiç sergileri mesela. Fotoğraf yarışması.. hepsi uluslararası! İstanbul’un zilleri sergisi. Bale ve çağdaş dans gösterileri.. Bu arada Yeni Türkü, Haluk Levent ve bizim de izlediğimiz Koray Avcı konserleri... Bu önemli olayın yaratıcısı ve sürdürücüsü altı dönemdir Büyükçekmece Belediye Başkanlığı’nı sürdüren Dr. Hasan Akgün. UNESCO’ya bağlı Dünya Dans Gösterileri Birliği’ne üyeler. Uluslararası Folklor Festivalleri ve Geleneksel Sanatlar Organizasyon Konseyi’nce (CIOFF) dört kez dünyanın en mükemmel festivali seçilmişler.. Bir de Uluslararası Dans Festivalleri Federasyonu kurucularından. Büyükçekmece’nin tüm bu etkinlikleri dünyadan ödüllerle dolu. Spor gibi. Koray Avcı, konserinde bunu çok güzel ifade etti. Türbanlısından yaşlısına kadar herkesi zıplattırdı! Sanatın her çeşidi duygu ve güzelliktir aynı zamanda. Siyaset ile sanatı ve bu duyguyu nasıl birleştirmeli ki yeni bir dil yaratılsın? Ekonominin en az yüzde 30’unu sanatsal etkinlikler oluştursa, bambaşka bir dünya olur! Bu arada ödüller de verildi. Bu arada Kültür ve Sanatta Yaşam Boyu Başarı Ödülü: Ercan Bostancıoğlu. Kültür ve Sanatta Yaşam Boyu Onur Ödülü: Zihni Göktay. Yılın Sanatçısı Ödülü: Sumru Yavrucuk ve Şevket Çoruh. Basın Başarı Ödülü: Murat Ağırel. Ve jüri, Basın Onur Ödülü’nü de bendenize lütfetti. Teşekkür. Müjdat Gezen ve Büyükçekmeceli Sinan Meydan ve eşi Özlem Meydan’la da sohbet ettik. Sinan, Açıkhava Amfisi’nden neredeyse eliyle evini gösterdi. Burası henüz yatay mimariyi koruma telaşında. Yarattıkları Kıyı ise çok özgün bir sahil şeridi. Yemek, bar ve serbestçe denize girilen bir yaşam bölgesi. Büyükçekmece İstanbul’a ait değil mi? Gidelim.",https://www.cumhuriyet.com.tr/yazarlar/orhan-bursali/istanbul-ayri-dunyalarin-ulkesi-buyukcekmece-1966489
Orhan Bursalı,"Tek parti çıkarı mı, ülke çıkarı mı? - 2",28 Temmuz 2022 Perşembe,"Nilgün Cerrahoğlu’nun alanına giremem. Umarım beni ayıplamaz! Ama derdimi anlatmak için İtalya örneğinden yola çıkacağım. Draghi, koalisyonu oluşturan üç partinin güvenoyundan çekilmesi üzerine istifa etti. Kim bu üç parti? Şaibeli Berlusconi’nin Forza Italia’sı, sağcı Matteo Salvini Ligi ve Giuseppe Conte liderliğindeki popülist 5 Yıldız Hareketi. Özellikle bu sonuncu parti hükümette yer aldıktan sonra kamuoyu yoklamalarında hızla oy kaybedince, hükümetin çökmesinde başrol oynadı. İtalya’nın değil, partinin çıkarları! İtalyan gazetelerinde İtalya’ya ihanet edildi, manşetleri görüldü. Eylülde seçim yapılacak. Şu sırada merkez-soldaki Demokratik Parti ile faşist-faşist eğilimli İtalya’nın Kardeşleri partisi önde gözüküyor. Bu sonuncusu, Berlusconi ve Salvini ile ittifak eder ve destek alırsa, ki çok mümkün, İtalya faşist-yarı faşist güçlerin yönetimine girecek. Yorumcular bunlara post-faşist diyor. Mussolini’nin mirası ve taraftarları ile ilişki içindeler. “Meloni Kardeşler”, köklü genç işsizlikten ve sorunlardan beslendi. Meloni, Fransa’nın Marine Le Pen’i.. “Parti”, yani “bütünün parçası”, çoğulcu parlamenter sistem onlarca yüzlerce “parti”den oluşuyor. Bunların hepsi ülkeyi en iyi kendilerinin yönetebileceği iddiasında. Bu amaca uygun hareket ederler. Parti çıkarı genellikle her şeyden önce gelir. “Ülke ne kazanır” değil, “biz ne kazanırız, bizi ne büyütür” öncelikleri. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunu tipik İtalya örneğinde yaşıyoruz. Tabii bunun tersi de var. Tek parti olarak milletin çoğunluğunun desteğini alan da yozlaşır, diktatörleşir, iktidarını ebedileştirme çabasına girer, ülkeyi yer bitirir çökertir. Bizim de yaşadığımız olay bu. Tunus’ta ise farklı bir gelişme oldu, Arap Baharı’nın ateşlendiği bu ülkede partiler, ülkeyi bataklıktan kurtaramadılar, hayal kırıklığı yarattılar. Tunus halkı, siyasi partiler ülkeyi yönetmekte başarısız olunca bu kez meclisi fesheden ve tek adamlığı güçlendiren Cumhurbaşkanı Kays Said’in anayasasına yüzde 94 oy verdi. Halkın birini indirdiği diğerini yükselttiği müthiş istikrarsızlık dünyaya damga vuruyor. 6’lı masa ise tek adam rejiminin ve artık giderek yozlaşan siyasi partinin ülkeyi sürüklediği bataktan kurtarmaya soyundu. Tunus ve İtalya örneklerini çok iyi izlemeliler ve dersler çıkarmalılar. Ana bir programda uzlaşmak için çalışıyorlar. Bu çok değerli. Parti çıkarı değil, ülke çıkarı ve geleceği için hepsi özveride bulunmak zorundalar. İktidar, seçimlere doğru, kazanmak için ülkeyi, içinden çok daha zor kalkabileceği bir popülist ekonomik iflasa sürükleyecektir. Yani ülkenin zorlukları artacak. Uzun vadeli ciddi ve güven verici bir programla ülke düze çıkarılabilir. İki dönem sürecek büyük bir değişim hareketi düşünülmeli. Umarım içlerinden bu süreci sabote edecek bir “hain” çıkmaz. Ergun Karamuk yazıyor: Eğitimin iflası üzerine yazıları ilgi ile okudum. İsviçre’de yaşayan 85 yaşında emekli inşaat mühendisiyim. Tayyip Erdoğan, üniversite sayısını 200’ün üzerine çıkarmakla övünüyor. Bunu ancak üniversite diploması olmayan, üniversitenin ne olduğunu bilmeyen biri yapabilir. İsviçre’de zorunlu eğitimi bitiren gençlerin ancak yüzde 20 kadarı liseye gider. Geri kalanı “çıraklık” diyebileceğimiz bir meslek eğitimi görür (apprenticeship). Gençler bir firmaya “çırak” olarak girer, az bir maaş alır, haftanın bir iki günü bir sanat mektebine gider ve üç sene sonra diploma alırlar. Mesela sekreter, mekanisyen, berber, desinatör, boyacı vs. gibi, ve rahat iş bulur. Fakat isterse, gereken sınavları vererek üniversiteye de gidebilir. Liseye giden gençlerin neredeyse yüzde 90 kadarı üniversiteye gider. Yani burada, lise üniversite bitirip boş gezen insana pek rastlanmaz.",https://www.cumhuriyet.com.tr/yazarlar/orhan-bursali/tek-parti-cikari-mi-ulke-cikari-mi-2-1962729
Orhan Bursalı,"Çin ve ABD sıcak kapışırlar, eğer",04 Ağustos 2022 Perşembe,"Bu konuyu sıcağı sıcağına kısaca hemen yazmalıyım. Sonra bir seri yaparım... ABD Başkanı Biden ve Temsilciler Meclisi Başkanı Pelosi, Amerikan hegemonyasının “demokrat” en iyi savunucuları olduklarını gösteriyor. Pelosi’nin Tayvan’a gitmesinin iki yönü var. İlki bu ziyaretle ABD-Çin kapışmasında tarihsel kilometre taşına kişisel imzasını koydu. 25 yıl önce de o zamanki selefi Tayvan’ı ziyaret etmişti. Ama 25 yıl önceki ziyaretle bugünkü arasında dağlar kadar fark var. 25 yıl önceki Çin bir “kaba güç” olarak kabul edilebilir. Ama şimdiki Çin, büyük bir “rafine güç” oldu. Bugün Çin, ABD’nin hegemonyasını yıkacak ana hatta tek güç. Hemen her alanda, para, bilim, teknoloji, yenilikçilik, yüksek teknoloji ihracatı vb. ABD’nin ensesinde; bazılarında yetişti, bazılarında eşitlendi, bazılarında geçti. Dünyaya yayılma anlamında da Çin çok mesafe kaydetti. Küreselleşme sayesinde! Küreselleşmeden en büyük kazançlı Çin çıktı. Ucuz emek ve nitelikli işgücüyle Amerikalı Avrupalı vb. teknoloji-üretim şirketlerini Çin’e çekti. Öyle ki örneğin ABD’nin oto üretim merkezi Detroit kapandı. Ucuz ve dünya ölçeğinde -teknolojik, kaliteli- üretim, küreselleşmenin ana motivasyonudur. Bütün dünyayı pazar olarak görür bu bakış. ABD şirketleri, yaklaşık herkesin satın alabileceği mallarla dünya pazarında büyük kazançlar sağladı, yerli tüketicilerini de doyurdu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Buna paralel Çin de kendi üretimini çok hızlı geliştirdi ve rekabet edilmesi zor Çin malları dünyayı esir aldı. Çin, ABD’nin ABD olmasını sağlayan bilim-teknoloji ve yenilikçi ve düşük fiyatlı ürünlerle ABD’yi vurdu. Yüksek teknolojik yeteneklerini askeri teknolojilerini muazzam geliştirdi. Uzaysa uzay, Ay’sa Ay, Mars’sa Mars, uzay istasyonu ise evet. Bunlar, Çin’in fizik, matematik, geometri, biyoloji vb. yeteneklerinin dünyanın en ileri ülkeleriyle aynı duruma geldiğinin kanıtlarıydı. Çin’in hedefleri vardı ve bunlara kilitlendiler, tüm ulusal güçlerini bu hedefleri gerçekleştirmek için seferber ettiler. Bunu da Komünist Parti’nin merkezi yönetici gücüyle yaptılar. Ayrıca Çin yönetimi ABD ve Batı’yı kapitalizmin ana araçlarını kullanarak en önemlisi bireysel yeteneklerini geliştirerek ve onları para kazanma ve yenilikçi olmada serbest bırakarak vurdu. Çin büyük bir küresel güç artık. ABD bunun bilincinde, bu nedenle de 10 yılı aşkın zamandır Çin’i baş düşman olarak ilan etti. Trump milliyetçi ekonomi ve bilim-teknoloji politikalarıyla Çin’in önünü kesmeye çalıştı. Şirketlerini geri çağırdı, ABD’deki Çinli bilim insanlarını Çin’e bilgi aktaran casuslar olarak ilan etti, davalar açtı, mesela Çin’in en büyük küresel teknoloji yazılım şirketi Huawei’nin önünü kesmek için önlemler aldı. Biden ise küresel askeri cephe politikası ile Çin’i durdurmaya ve dünya ile ilişkilerini daraltmaya çalışıyor. Bir yandan Ortadoğu NATO’su, arkasından Uzakdoğu NATO’su fikriyle, Çin’i küresel-askeri kuşatmaya çalışıyor. Avrupa NATO’suna da küresel görev veriyor. Yani biz Çin’e karşı savaşacağız gerekirse! ABD’nin bu askeri cephe stratejileri, bir savaş stratejini oluşturmadır. Kendi topraklarından uzakta, Çin’le bir kapışma hazırlıklarıdır. Biden’in en iyi yaptığı iş, silah sanayini muazzam hızlandırmasıdır. Yok Demokratmış yok Cumhuriyetçiymiş, dünya açısından farkları yoktur. Ha, iç siyasette birbirlerini yesinler. Kim iktidara gelirse, dünyanın çıkarları ve geleceği açısından bakmalı. Peki ABD Çin’i nasıl durdurabilir? Ekonomik yanıt arıyorsak: Küreselleşmeyi durdurarak. Bunu yapabilmesi biraz zor, Çünkü Çin’e bazı kapıları kapatsa da dünyanın çok önemli başka pazarlarında hükmü zor geçer: Latin Amerika, Afrika, Asya... Savaş çıkar mı? Eğer ABD hegemonyayı kaybetmeyi kabul ederse, çıkmaz. Barışçı, evrimsel bir güç değişimi gerçekleşir. Biden, Pelosi, açık savaş taraftarlarıdır. Sözde “demokrasi” adına savaş stratejilerini inşa ediyorlar... Çin’in ise daha zamanı var.",https://www.cumhuriyet.com.tr/yazarlar/orhan-bursali/cin-ve-abd-sicak-kapisirlar-eger-1965265
Orhan Bursalı,AKP’ye ‘kurtuluş reçetesi’: Bir giriş,15 Ağustos 2022 Pazartesi,"AKP’nin 21. kuruluş yıldönümüymüş. Liderin tasfiye ettiği siyasiler, “o yılki felsefeye dönelim” mesajlarını yayımlıyor. Onu bilmem, AKP, Milli Selamet Partisi, Fazilet Partisi ve Refah Partisi ile Erbakan’ın ideolojisini kökten paylaşanlar tarafından kuruldu. Refah’ın kapatılmasıyla, var olabilmek ve toplumda kabul edilebilmek için kurucu ekip Yenilikçi Hareket olarak ortaya çıkmıştı.. AKP’yi kurdular, merkez partilerin ülkeyi batırma ve yoksullaştırma (en son 2001 krizi) politikaları karşısında, bir umut ve yüzde 34 ile iktidar oldular! Zaten Erbakan en son yüzde 20’leri bulmuştu. İdeolojik yapılar, köklü inançlar ve bu inançlara bağlı politikalar ve kişiler öyle kolay değişmez. Nitekim bunun tipik örneği Recep Tayyip Erdoğan’dır. Adım adım, her fırsatta tekrarladığı “Hazreti Eyüp sabrı” ile devlet ve toplumda epey bir “siyasal İslamcılığı” yükseltti. Ama toplumu kökten ve toptan değiştiremedi, bu mümkün de değildir. Yarattığı görüntü ile toplumdaki gelişme ve dinamikler çelişkilidir, dahası birbirine terstir. Görüntü, bir değişimle yerle bir olmaya hazırdır. Erdoğan hepsini tasfiye etti. Ama bu tasfiye büyük ve önemli ideolojik farklılıklardan kaynaklanmadı. Şüphesiz, günlük politika ve olaylar karşısında gösterilebilecek tavır ve tepkiler konusunda farklı görüşler, politikalar ve ayrılıklar söz konusu oldu. Ama tasfiyelerin ana nedeni, Erdoğan’ın dışındaki parti içindeki güçlü kişiliklerin ve lider adaylarının varlığına son vermek iradesidir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan tipi liderler, peki tamam; danışır, fikir alır ama mutlak itaat ister. Kişilik ve irade olarak salt Erdoğan vardır. Herkes ona tabidir. Parti içinde rakip olarak alternatif kişilere yer yoktur. Abdullah Gül böyle tasfiye edildi... Başkanlık sistemi tartışması 2010 hatta öncesinde vardı. Gül bu sistem kurulacaksa bile denge ve denetim mekanizmalarının önemini vurguladı hep. Ve parti içindeki esas İkinci Adam konumundaydı. Cumhurbaşkanlığı süresinin bitmesine doğru artık ikisi arasındaki bağlar tamamen kopmuştu. Yerini Erdoğan’a bırakacaktır. Peki Gül ne olacak? O zamanki Cumhurbaşkanlığı gereğince parti üyesi değildir. Doğal olarak RTE onun koltuğuna geçince parti başkanlığına tek aday da Gül’dür. RTE, Gül’ün görev süresinin bitiminden bir gün önce AKP kongresini toplar ve Davutoğlu’nu parti başkanı seçtirir. Sonra onu başbakanlığa atar. Gül’ün işini bitirmiştir. Gül bugün bile AKP üyesi değil. Davutoğlu da dişli çıkar. Hem parti başkanlığını hem de başbakanlığı Erdoğan’ın emanetçisi olarak değil, kendi liderliği ile yürütmeye kalkınca Erdoğan onun da ipini çeker. Her ikisine de parti içinde politika yapma olanağı kalmamıştı. Gül, DEVA’ya destek verdi, Davutoğlu da Gelecek Partisi’ni kurdu. Gül, 2018 seçimlerinde RTE’ye rakip olarak bile çıkacak pozisyondaydı. Muhalefetin adaylığı RTE için endişe yarattı. İstanbul’daki evinin bahçesine o zaman Genelkurmay başkanı olan Hulusi Akar ve Saray’ın has adamı İbrahim Kalın helikopterle indiler.. adaylık madaylık ne oluyor, böyle şeylere girişme dediler. Seçilir miydi? Belki de! Gül ile RTE’nin Cumhurbaşkanlığı devir törenindeki birbirine yönelik konuşmaları büyük bir trajikomediyi içerir. Peki diğer “kurucu babalar”? İkinci derece politikacılar olarak tamamen siyasetten düştüler veya mesela Cumhurbaşkanlığı Yüksek İstişare Heyeti gibi cafcaflı adlar altında pasif yerlerde tutuluyor. “Kurucu babalar” şimdi epey farklı düşünüyor olabilir. Hayatın, politikanın eğitici değiştirici gücü de vardır. Yazı tarihsel anımsatmalar nedeniyle esasından ve başlıktan biraz uzaklaştı. Yarına! AKP’yi kurtaracağım!!!",https://www.cumhuriyet.com.tr/yazarlar/orhan-bursali/akpye-kurtulus-recetesi-bir-giris-1969630
Orhan Bursalı,Şam’ın kapısını kim çalacak?,14 Ağustos 2022 Pazar,"Dışişleri Bakanı Çavuşoğlu, Suriye’de barış için Şam rejimi ile muhalifleri barıştırmak lazım, deyince kıyamet koptu. Ankara’nın komik bir şekilde “Suriye Milli Ordusu” (Özgür Suriye Ordusu) olarak isimlendirdiği, Şam’a karşı savaş için Ankara’nın maaş ve silahla donattığı paralı askeri elemanlardan bir kısmı ayaklandı, kanımız satılık değil dediler, bayrak yaktılar. Pardon, hedeflerinin başından beri umutsuz bir vaka olduklarını yeni mi anladılar. Bu gelişme durup dururken olmadı. Devamı gelir mi bunu da bilmiyoruz, gelmezse “Suriye Cephesi’nde Yeni Bir Şey Yok!” romanı yazmayı sürdürürüz. Fakat Çavuşoğlu’nun açıklaması kendi inisyatifi tabii ki değil. İstişare edilmiştir. Cumhurbaşkanı Erdoğan’ın Soçi’de Putin ile dört saati aşkın görüşmesi sonucunda, iktidarın Suriye politikasının büyük bir açmaz olduğu görülmüşe benziyor. Erdoğan, Suriye’den Türkiye’ye yönelik tehditleri ileri sürerek iki ay kadar önce operasyon yapıyoruz hazırlıklar tamam açıklamasına, önce Astana Zirvesi’nden (Türkiye-İran-Rusya) sonra da Putin ile zirveden destek çıkmadı, zaten çıkmayacaktı (Temmuz yazım: www.cumhuriyet.com.tr/yazarlar/orhan-bursali/suriyeye-yeni-mudahale-olur-mu-1960311). Putin terör sorununu çözmek için Rejim’le görüşün ve çözün dedi. İktidarın kalemşörleri ise “Putin Ukrayna ve yaptırımlar konusunda zor durumda, evet diyecek” beklentisini yayıp durdular! Putin zor durumda mı? Pek bilmiyorum. Saray bu gelişmelerden sonra yeni bir muhasebe mi yaptı? Sanki öyle! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Saray hep yanlış hesaplar içinde oldu. En son politikası şuydu: “ABD Suriye’yi parçalıyor, orada bir Kürt özerk yapısı kurdu, bu politikadan geri adım atmaz, o halde bunun bize yaratacağı fırsat var, bir özerk bölge de sınırlarımızın 40 km (belki de daha fazla) derinlikte ve İdlib’te, bizim desteğimiz altında ve kontrolümüzde olan Şam muhalifleriyle ikinci bir ‘özerk yapı’ kurarız. ABD ile de bu konuda anlaşırız, böylece başından beri izlediğimiz Suriye politikamızı zaferle sonuçlandırırız..” Ankara’nın çok kez ABD’ye yaptığı “Suriye politikamızı destekleyin” çağrılarının arka plan düşüncesi buydu. Ve bu politika sonuçlansaydı bile ülkemizin yararına mı olacaktı, yoksa Saray’ın toprak ilhakına kadar gideceğini düşünüp savaş kazanmış bir liderin kişisel tatminiyle ve Suriye’de yeni savaşları kışkırtmalarına mı neden olacaktı? Şüphesiz ki ikincisi. Üstelik en çok şikâyet ve endişe ettikleri “Suriye içinde bir PKK/PYD devletçiliği”nin kurulması için de ABD’ye yardımcı olacaklardı. Üstelik bu politikanın İran ve Rusya ile de yepyeni düşmanlıklara ve Suriye’de askeri sıcak karşılaşmalara yol açması da cabası... Hayal sona mı erdi? Hayat, bu hayale izin vermiyor. Çünkü gerçeklikten kopuk ve ülkemizin son derece aleyhine. Peki Saray, Şam ve Esad ile 11 yıl öncesine geri döner mi? AKP yandaşlarına, “Suriye’de kontrolümüz altındaki yerler artık bizim, PTT’miz, yerel idarecilerimiz bile var” dedirten politikasını nasıl terk edecek? Eder mi eder. Buna çok sık şahit oluyoruz zaten. Suudi prensini katil ve cani ilan ettikten sonra kucaklaşmaları, politikalarından yeni duruma göre 180 derece yan çizdiklerinin de örneği. Almanya-Merkel, Hitler ve Hitlerciydi, ama sonra da kucaklaştılar vb! Fakat bu kucaklaşma ülkemizin yararına olacak ve alkışlanmayı hak eder. Soru: Bunu yaparlar, yapabilirler mi? Seçimlere kadar “barışa doğru” adım mı atarlar ve seçmene bunun propagandasını yaparak oy toplarlar? Yoksa, bu barış adımını, seçimleri kazanacak muhalefete mi bırakırlar ve “Biz aldık onlar verdi” propagandasına geçerler? İlkesiz, öngörüsüz ve şahsının çıkarı üzerine kurulu politika, her şeye açıktır.",https://www.cumhuriyet.com.tr/yazarlar/orhan-bursali/samin-kapisini-kim-calacak-1969312
Orhan Bursalı,Bir ülkenin ruhu var mıdır? Varsa bu para mıdır?,01 Ağustos 2022 Pazartesi,"Siyasetin ekseninin hep ekonomik çöküntü üzerinde dönmesi, sizi rahatsız etmiyor mu? Peki bir ülkenin ruhu nedir? Köprüler, otobanlar, tüneller, gökdelenler midir? Çalıyorlar, ama çalışıyorlar” mıdır? Ahlaksızlık mıdır ülke ruhu, yapılan bir işle, bir tünelle değiş tokuş ettiğimiz. Çalıyorum ama sana otoban köprü veriyorum. Bunları sana çalmadan veremem, biliyorsun... Bu devran böyle döner... 20 yıllık iktidar, bir ülkenin ruhunu çaldı.. Ülkeyi çaldı! Ülke ne köprü yapmaktır ne tünel ne otoban ne gökdelen! Köprü, tünel, otoban ile bakın neyi değiş tokuş etti, etmek istiyor: Çağdaşlık koşusunu... Kadın-erkek eşitliğini... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bilimi, ileri bakışı, eğitimi, gerçek ülke sevgisini, yaratma gücünü ve yeteneğini, yetkin beyinleri.. Hey bunlar çalındığı, çökertildiği; köprü, yol, tünel ile değiş tokuş edildiği için ülkenin ruhu yok oluyor. Yok olduğu içindir ki milletin yarısı meydanlarda “Bana ne vereceksin?” gözleriyle ve sözleriyle politikacıya bakıyor. Anket şirketleri “milletin derdi ekonomi” raporları yayımlıyor. Aslında bugünkü büyük ekonomik çöküşün arkasında, bu büyük değiş tokuş yatıyor. Bu sayededir ki Gezi’de camileri yaktılar çok açık seçik yalanı, en zirveye tırmanmıştır. Sözde din âlimleri akıllarını sepete koyarak Fiyatları Allah belirliyor gibi zırvalıklarla milletin karşısına çıkabilmektedir vb. Çünkü ülkenin ruhu tünellere, otoyollara, yalanlara, bilerek ve isteyerek peşkeş çekilmiştir. Şüphesiz, insanı ekonomik olarak giydirebilirsiniz yeniden ama temel meselemiz ülkeye çalınan ruhu nasıl giydirebileceğimizdir. *** Alim Doğan Özcivan: Sayın Bursalı, ben kişisel yazı ve sözlerimde DEMOKRASİ MASASI tabirini kullanmaya çalışıyorum. Millet İttifakı da değil 6’lı masa da değil. Ne derse densin umarız demokrasi masası ülkemizi bu badireden çıkarır. İttifak kelime anlamında bir kısım koşullara dayalı anlaşma olduğu kanısı taşıyorum. Halbuki demokrasi masası bir gönül birlikteliği koşulsuz demokrasi aşkı olarak görmek istiyorum. Muvaffak Gözaydın: Senelerdir, kalitesiz mezunlardan bir iktidar ne bekler diye yazmışsınız. İyi bir teşhis. Son zamanlarda anladım ki söz dinleyen üniversite mezunları bürokratlar lazım. Hem de dediğiniz gibi 10.000 lira ile başlayan. Geçen sene bir üniversite öğrencisinin millete maliyeti 100.000 TL/yıl idi. 30 bin TL devlet bütçesinden, 30 bin TL veli bütçesinden, yemek yurt vs. 40 bin öğrencinin kaybettiği bir yıllık maaşı asgari. Bu sene bu oldu rahat 200.000 T/yıl. 8 milyon öğrenci için harcanacak para: 8 milyonx200 bin TL/yıl = 1.6 trilyon TL. Kalite? Mezunlar iş bulamıyor. Nasıl bulsun, matematikten 10 üzerinden 1.5 alan öğrenci üniversiteyi nasıl bitirecek? Ülkenin en iyi ilk 20 üniversitesi (Hacettepe, Ortadoğu, Boğaziçi, İTÜ vs) 1 milyon yüz yüze  öğrenciye sahip. Birinci sınıf eğitim veriyorlar. Ayrıca bilgisayarlarda 40 bini aşkın dijital ders var. Bir düğmeye basmakla 10 milyon öğrenciye eğitim verebilir. Kaliteli, maliyet de sıfır. 10 milyon öğrenciye de yeter 20 milyon öğrenciye de. Yani ülkeye 20+25 üniversite bol bol yeter. Dünyada kabaca 400 milyon üniversite öğrencisi var. Bunun 300 milyonu dijital online ders alıyor. 40 milyonu Çin’de, 10 milyonu ABD’de. Klasik eğitim öldü. ABD’de 4.000 üniversite var. Her sene 100’lercesi kapanıyor. Ben bile üniversite kurdum, dijital: https://worlduniversity.london",https://www.cumhuriyet.com.tr/yazarlar/orhan-bursali/bir-ulkenin-ruhu-var-midir-varsa-bu-para-midir-1964077
Orhan Bursalı,Sıradan önemli konular üzerine kareler,19 Temmuz 2022 Salı,"• Eğer Ankara’da darbe girişiminin bir no’lusu Akın Öztürk değilse, neden bazı parmaklar, yorumlar, değerlendirmeler, o dönemin Genelkurmay Başkanı Hulusi Akar’ın fotoğrafı çevresinde dolanıyor da fotoğrafın üzerine konamıyor? Ortalık şüpheden ve teoriden kırılıyor. • Öyle bir şey yapmıyorum ben. Ama Hulusi Akar Meclis soruşturmasına gitmeli, ifade vermeli ve milletvekillerinin sorularını yanıtlamalıydı. • Şu mu denmek isteniyor: MİT müsteşarı Hakan Fidan’ın kendilerine gelen subayın ciddi ihbarını değerlendirmek için Genelkurmay’a gitmesi üzerine, o gece sabah 3.00’te planlanan darbe girişiminin artık açığa çıkması ve bir geleceğinin olmayacağının anlaşılması üzerine, anında pozisyon değişikliği mi var? İlk emir hava sahasında her türlü uçuşun yasaklanması oldu... Müyesser Yıldız kanıt arıyor... • Fakat tutuklanan ve yargılanan itirafçı FETÖ’cü subaylardan hiçbiri, ordu içinde darbenin başı konusunda bir itiraf ve imada bulunmadı. Kendilerine ihanet eden birini ele vermeleri beklenirken... • Temel konu, ordu içinde darbe girişiminin tezgâhlayıcısı hiyerarşik bir yapının olup olmaması.. FETÖ örgütünün, dışarıdan “sivil imamlarla” ipleri elinde tuttuğu ve ordu içinde her şeyi kontrol eden böyle bir askeri hiyerarşik yapı oluşturmak istemediği görülüyor. Olsaydı, soruşturmalarda bu yapının çözülmesi kolay olurdu. Enerjiyi doğru yere odaklamak gerekir. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol • Darbe girişiminin başarısı veya başarısızlığı, hem bu açıdan hem de FETÖ’cü siyasi yapı açısından tartışmaya açık. Onlar için iyi mi oldu yoksa kötü mü? • Unutmayalım: Askeri kesim, tamamı neredeyse sivil olan FETÖ siyasi partisinin amaca ulaşmak için kullandığı sadece bir araçtır. • Darbe girişiminden sonra sıvışan FETÖ’cü general amiral ve albaylar da var, 30’dan fazla. • Darbe girişiminin tüm ham görüntüleri AKP’nin elindedir şüphesiz. Bunlardan işine ve amacına uygun olanları kesip kullandığı söylenebilir. Siyasi ticaret (iktidarın eteklerindekiler için de ticari!) *** • Başa dönersek: MİT’in değerlendirmesi mutlaka vardır. O gece ile ilgili Hakan Fidan’ın RTE’ye sunduğu raporu göremeyeceğimiz açık. Orada, o gece ordu, Genelkurmay vb. için önemli değerlendirmeler olduğunu da varsayabiliriz. En azından bu iktidar bitip yeni siyasi ilişkiler ortamı doğuncaya kadar. *** Son iki not daha: • Cumhurbaşkanı Saraçhane’deki konuşmasında dedi ki: “FETÖ, terör örgütü olarak uluslararası kayıtlarda var mıydı? Yoktu. Sadece PKK, AB kayıtlarında vardı. Bu son NATO zirvesinde, YPG’yi, PYD’yi, FETÖ’yü NATO’nun kayıtlarına girdik. Dedik ki ‘Bu bizim kırmızı çizgimizdir. FETÖ’yü, PYD’yi, YPG’yi buraya terör örgütü olarak gireceksiniz. Aksi takdirde bizden ‘olur’ alamazsınız.’ Ve girdiler. Olay bu” *** • NATO Genel Sekreteri Stoltenberg yanıt verdi: “Üçlü mutabakat zaptı bir NATO belgesi değil, kolaylaştırılmasına yardımcı olduğumuz bir belgedir.” Belgeyle üç ülke terörle mücadele için birlikte daha yakın çalışacakları mesajı verdi, “PKK için hem NATO hem AB tarafından terör örgütü tanımlaması yapılır” dedi. PYD/YPG ve FETÖ’ye ilişkin bir değerlendirmede bulunmadı. Türkiye’nin iade istemleriyle ilgili de “Finlandiya ve İsveç’ten belli kişilerin iadesi veya sınır dışı edilmesine ilişkin tüm kararlar, bu ülkelerdeki yargı kurumları tarafından kendi yasalarına göre alınacaktır”. *** • Eee şimdi ne olacak? Stoltenberg/NATO çok ustaca bir manevra ile iki ülkenin ön üyelik meselesini çözümlediler. Zaten Biden daha önce RTE üzerinde durmuş ve bu tarihi fırsatı kaçırmayalım demişti. • Bizim cumhurbaşkanı, dünya liderleriyle bir arada bulunup sorun çözücü gibi davranmayı sever. Dışarıda, eski İngiliz Başbakanı Johnson’ın yanından geçerken omzunu sıkması /sıvazlaması ilginçti! • İç siyasete gelince, görün NATO, Finlandiya ve İsveçi!!!",https://www.cumhuriyet.com.tr/yazarlar/orhan-bursali/siradan-onemli-konular-uzerine-kareler-1959537
Orhan Bursalı,Suriye’ye yeni müdahale olur mu?,21 Temmuz 2022 Perşembe,"Cumhurbaşkanının, İran ve Rusya liderleriyle Astana süreci çerçevesinde gerçekleştirdiği zirvede en önemli beklentisi, haftalar önce açıkladığı 5. Suriye operasyonuna bir şekilde onay çıkması veya iki ülkenin karşı çıksalar bile sessiz kalmalarını sağlamaktı. Aslında iki ülkenin de planlanan operasyonla ilgili tavırları, günlerdir belli olmuştu. İran yakın zamandaki ikili görüşmelerde yeni bir müdahale açıklamalarına karşılık, Suriye’nin toprak bütünlüğüne ve egemenliğine vurgu yaptı. Ankara ile Suriye konusunda farklı bakışlara sahip olduklarını belirtti. 27 Haziran’da Ankara’ya gelen dışişleri bakanın “güvenlik endişelerinizi anlıyoruz, ama sorunu çözmekte başvurulacak yöntem diyalog ve barışçı işbirliğidir” demekle yetindi. İran ile Rusya bu konuda benzer görüş ve tutum içindeler. Her ne kadar Ankara, Rusya’nın Ukrayna’daki savaş nedeniyle, elinin eskisi gibi serbest olmadığını ve Ankara’nın müdahalesine karşı çıkamayacağını hesaplayarak bu operasyonu planlasa bile.. Münbiç ve Tel Rıfat’a yönelik planlanan, 30 km derinlikte güvenlik kuşağını tamamlamak ve PKK/YPG güçlerinden gelen tehlikeyi bertaraf etmek amacı açıklanan operasyonun gerçekleşmesi şimdilik pek mümkün gözükmüyor. Cumhurbaşkanı Ankara bu kuşağa Suriyeli mültecilerin yerleştirilmesi gerekçesini de ileri sürse de. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ankara, Suriye’nin toprak bütünlüğüne ve egemenliğine saygılıyız, bu konuda fikir birliği var, Astana paydaşları arasında, dese bile kazın ayağı pek öyle gözükmüyor. Ankara’nın Şam rejimini yıkma hedefi var. Rejim karşıtlarını örgütlüyor, silahlandırıyor, bir zamanlar adı Özgür Suriye Ordusu olan bu Şam karşıtlarına üstelik “Suriye Milli Ordusu” adını vermesi, Ankara’nın bu hedefinin baş delili. Ankara 30 km derinlikteki Suriye sınırı boyunca, koruyup geliştirdiği bu destekçi ordusunun kontrolündeki Suriye topraklarını çoğaltmak istiyor. Acaba Ankara’nın yıllardır ÖSO’yu besleyip silahlandırmasının, maaşa bağlamasının Türkiye’ye yıllık maliyeti nedir? Kaç kişidir bu ordu? Bunlar bile başlı başına bir sırdır ve araştırılması gerekir. Fakat planlanan bu yeni operasyona karşı Şam’dan çok sert ve savaşırız açıklamaları geldi. Tel Rıfat yönüne askeri birlikler kaydırıldığı da öne sürülüyor. Şam-Suriye ordusu arkasındaki İran’ın milisleri ile bir çatışma içine girebileceğine ilişkin yoğun endişeler ve duyumlar okuyoruz dış basında. Öyle ki bu kez Suriye’nin kuzeyindeki Kürt milisler (SDG) ile Suriye ordusu ve dahası İran milisleri arasında, Ankara’nın müdahalesine karşı koordinasyon yapıldığını okuyoruz. SDG, yani Suriye Demokratik Güçleri’nin, Kürt, Arap, Süryani, Ermeni ve Türkmenlerden oluşan IŞİD’e karşı mücadele için oluşturulmuş ortak operasyon gücü olarak biliniyor. ABD onu silahlandırdı ve fiili olarak ayakta tuttuğu “Kuzey ve Doğu Suriye Özerk Yönetimi”nin silahlı gücü olarak biliniyor. Tabii bu güç, YPG’nin kontrolündedir. Zeytin Dalı ve Barış Pınarı operasyonları sırasında Türkiye ve ÖSO ile çatıştığı biliniyor. Tel Rıfat, Halep’in hemen üzeri. Ankara’nın kontrolü oraya kadar uzatması durumunda, bu kez güneye doğru yeni genişlemesini-sarkmasını gündeme getireceği yorumları yapılıyor. En önemlisi SDG ile Şam ve arka planda İran milisleri arasında bu operasyona karşı bir ittifakın oluşmuş olmasıdır. Şu da var: Türk savaş uçaklarının böyle bir çatışmada Suriye hava sahasına girmesi izne bağlı. Yasak bölge! Ancak Ankara çok yüksekten uçan silahlı insansız hava araçlarına güveniyor olabilir. Ankara Şam ile ilişkiyi reddediyor. Tüm sorun burada! Ankara, her ne kadar 30 km’lik güvenlik kuşağının daha önceki anlaşmalarda sözünün edildiğini düşünse de İdlib’deki Şam karşıtı, üstelik ülkelerin terör listesinde olan HTŞ terör örgütünü tasfiye etme sözünü de kulak ardı ediyor. Ama Saray’ın kurgusu bu dönemde askeri büyük bir başarı, olay, heyecanı yaratmak varsa, bir askeri macerada gözükara davranır mı? Hele son Pençe operasyonları ülkeye 40’a yakın vatan evladına, şehide mal olmuşken...",https://www.cumhuriyet.com.tr/yazarlar/orhan-bursali/suriyeye-yeni-mudahale-olur-mu-1960311
Orhan Bursalı,AKP-FETÖ işbirliğinin kanıtı iki büyük olay,18 Temmuz 2022 Pazartesi,"Balyoz, Ergenekon, Poyraz, Casusluk gibi ordunun üst ve başarılı kademesini tasfiye edip FETÖ’cü güçlere yükselme ve orduya hâkim olma yolunu açan sahte belgelere dayalı tüm operasyonların merkezinde, şüphesiz ki Erdoğan vardı. Bu süreç 2016 kanlı darbe girişiminin de yolunu açtı. Bu konu tartışmasızdır. AKP, Erdoğan ve Gül, “Ordunun geleneksel yapısını derdest etmezsek bize rahat yok” saptamasını 2007’de yaptılar. Büyük olaylar yılıdır 2007. Bunu yazıyorum bir yandan da. Hayır yanlış anlaşılmasın, AKP kurucularının iktidara geldiklerinde ordu karşısında zaten “ambargoları” vardı ve bagajları doluydu. Erbakan’ın başbakanlığın ortağı Tansu Çiller adındaki politikacıya verilmesi koşuluyla istifa ettiği, 1997 Şubat’ına giden ve onu izleyen olaylar zincirinde şüphesiz ki ordu bir numaralı etkendi. AKP, bu bilgi bagajlarıyla, 2001’de kuruldu. Ve iktidarda anayasal ve yasal çerçeveleri aşarak kök ideolojilerine uygun bir ülke kurmanın yolu, orduyu pasifize-kontrol etmekten geçiyordu. 2007 olayları AKP’ye bu fırsatı yarattı. Ve devlet içinde hazır buldukları FETÖ güçleriyle, yedi yıl sürecek orduyu tasfiye operasyonlarını başlattılar. İşaret fişeği, düzenlenmiş Ümraniye silahları olayı oldu. Dikkat ederseniz, orduya yönelik çok sayıda değişiklik yapıldı. Okulları, eğitimleri vb. jandarma 2016’da İçişleri Bakanlığı’nın emir komutasına girdi. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Fakat bütün bunlara rağmen ordunun AKP’nin, Erdoğan’ın hâlâ korktuğu bir kurum olduğunu, net bir şekilde iki büyük ve önemli dava ile gördük. İlki, 28 Şubat davası, sözde darbeye teşebbüs suçlamasıyla yaşları 80’i aşmış emekli generaller, Çetin Doğan’dan tutun Çevik Bir’e kadar, Hakkı Kılınç, Cevat Temel Özkaynak, Erol Özkasnak, Fevzi Türkeri, Yıldırım Türker, Ahmet Çörekçi, Aydan Erol, Çetin Saner, İdris Koralp, İlhan Kılıç, Kenan Deniz, Vural Avar müebbet hapse mahkûm edildiler. Yargıtay onayladı. Rütbeleri söküldü. Bir ucube dava, ne yasal ne anayasal ne hukuki hiçbir tutar yeri olmayan, tamamen siyasal kararla verilmiş bir mahkûmiyet var karşımızda.. Bu dava eninde sonunda bozulacak ve çöpe atılacaktır, bir utanç vesikası olarak; bu kararı verenlerin yüzleri o dönem gelince morarır mı dersiniz? Peki AKP’nin bu mahkûmiyetten çıkarı ne? İkinci önemli dava “amirallerin Montrö bildirisi” olarak biliniyor. Amiraller çok iyi bildikleri ve uzmanı oldukları Montrö Boğazlar Sözleşmesi konusunda iktidarın adamlarının değişiklik yapılabileceği yönündeki açıklamaları karşısında, bu değişikliğin Türkiye’nin boğazlardaki egemenliğini tehlikeye düşürebileceğini, üstelik Kanal İstanbul projesinin de bu anlamda tehlikeli olduğunu açıklamışlardı. İmzacı 103 emekli amiral hakkında, “devletin güvenliğine veya anayasal düzene karşı suç işlemek için anlaşma” suçundan 12’şer yıla kadar hapis istemiyle dava açıldı. 19 Eylül’de karar verilecek.(*) Her yurttaşın açıklama yapması tek veya toplu olarak fikrini beyan etmesi yasal hak iken, şüphesiz ki Saray güdümlü açtırılan bu davadan RTE ve adamlarının amacı nedir? Buradan siyasi beklentileri ne ola ki? Bu iki dava da iktidarın ordu konusunda endişelerinin hiç tükenmeden sürdüğünün göstergeleri. Bu iki dava ile orduya verilmek istenen mesaj: Defterinizi düreriz! Peki neden bu korku? Aklıma gelen tek şey: Saray, ordunun kendi kontrolü altında olsa bile, bizzat varlığının, sınırsız dizginsiz gücünü kısıtladığını düşünüyor. 28 Şubat kararını da amiraller bildirisini de neler yapabileceklerinin örnekleri olarak sunuyor. 2007 Ümraniye düzmecesi ile FETÖ işbirliğiyle başlayan ordu üzerindeki operasyonlar, haksız, belgesiz, hukuksuz, anayasasız, yasasız bir şekilde sürüyor. Tıpkı, sanki FETÖ işbaşındaymış gibi.. (*) Atatürk şöyle demişti: “Millet işlerinde her bireyin bilincinin, tek başına çalışır durumda bulunması gerekir.” Fikirlerini açıklayan amiraller vatanseverlerdir. WhatsApp grubunda bu bildiri hazırlığını iktidara ihbar eden bir hain var mı?",https://www.cumhuriyet.com.tr/yazarlar/orhan-bursali/akp-feto-isbirliginin-kaniti-iki-buyuk-olay-1959167
Orhan Bursalı,Okur son noktayı koyuyor: Lokantalar neden dolu-4,23 Haziran 2022 Perşembe,"Konu belki de çok basitti. Her şey bir zamanlar “ekonomi muhabirliği”nden dem vuran yazarın pahalı bir kebapçıya gittiğinde yer bulamamasıyla ve yahu eğer kriz varsa bu kebapçı nasıl ve neden böyle dolu demesiyle başladı. Gayet yüzeyel, krizle pahalı lokanta doluluğu arasında birebir ilişki kurma tembelliği, sıradanlığı ve yanlışlığı veya kasıtlı bir yargı ile başladı. Burada arka planda ileri sürülen sisli bir imayı, acaba kriz olduğu konusunda yanılıyor muyduk algısını iktidarcılar kaptılar. İktidarın bakanları adamları bu algının üzerine öyle bir atladı ki milleti aptal kendilerini yüksek zekâlı sanarak, krizi resmen muhalefetin uydurduğu noktasına kadar taşıdı. Çaresizlikten ne yaptığını ne söyleyeceğini bilemiyorlar ve kendilerini gülünç duruma düşürmenin zirvesine taşıyorlar. Biz de bugün dördüncü yazı ile, basit bir hesap yapan bir okur mektubuyla konuya son noktayı koyalım. Okurum Fuat Yalçın yazıyor: “Orhan Bey, ‘lokantalar neden dolu’ sorunuza sosyolojik yaklaşımları siz ifade ediyorsunuz. Zor bir konu olduğu açık. İşin sayısal tarafından baktığımda bakın ne görüyorum: İstanbul’da sözü geçen lokantalar kaç adettir? 1000 alsak her gece 100 kişi gitse ve bu kişilerin haftada bir dışarda yediğini varsaysak ulaşacağımız sayı: 700.000 kişidir. İstanbul nüfusunun yüzde 3.9’una tekabül eder. Büyük bir kentte farklı gelir kesimleri olması mümkündür. Öte yandan şehrimizde nüfusun yüzde 96’sı bu işin dışındadır.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşte bu kadar. Fuat bey, ne krizden söz ediyor ne hayat pahalılığından ne de eşitsizlikten. Bir gerçek var bu açıklamada: Kriz ister olsun ister olmasın, o lokantalar zaten hep doludur ve dolu olacaktır... Ayrıca, a) Kriz zenginleri mi vurdu, hayır. Zenginler paradan para kazandıkları gibi daha zengin oldular. Diyelim ki kazanamadılar ve onların da milyonlarca lirasından azalmalar oldu. Bu lüks lokantalara gitmelerine engel mi? Hayır... b) 16 milyon nüfuslu bir kentte yaşıyoruz... Üstelik müthiş bir gelir eşitsizliği var. Dönemin büyük enflasyon zenginleri var. Tüm bunların ötesinde ülkemizde diyelim ki en büyük 1000 şirketin sahipleri, aileleri, yüksek ücret alan üst düzey yöneticileri var. Bunlardan minimum 10’ar kişi saysak yüksek harcama lüksüne sahip toplam 10 bin kişi eder. Yani demek istediğim tekil/grup/zümre/sınıf olarak say say bitiremeyeceğimiz lüks lokanta müdavimleri var. Daha ekonomik genel açıdan bakmak isterseniz Mahfi Eğilmez’in şu yazısı lütfen: www.mahfiegilmez.com/2022/05/yuksek-enflasyona-karsn-piyasa-nasl_17.html Eğilmez’den: “...Çeşitli etkiler altında piyasada ortaya çıkan talep ve harcama canlılığı.. ekonominin canlı kalmasına ve nüfusun gelir açısından iyi durumdaki kesiminin bu durumu kriz olarak görmemesine yol açıyor. İşin ilginci nüfusun gelir açısından kötü durumdaki kesiminde bulunan insanların bir bölümü, kendi durumlarına bakmak yerine iyi durumdaki kesimin yaşamına bakarak ortada bir kriz olmadığı kanısına varıyor.” *** O zaman soruyu tersinden sorabiliriz: Bu durum karşısında lüks lokantalar dolu olmasın da ne olsun. Dahası, bu sayı 1000 değil 1500 olsa yine dolu olur. Gitmeyenler varsa, utancındandır. Demek yüzeyel bir gözlemin peşine takılmamalı. Arkada ne oluyor diye merak etmeli.",https://www.cumhuriyet.com.tr/yazarlar/orhan-bursali/okur-son-noktayi-koyuyor-lokantalar-neden-dolu-4-1950234
Orhan Bursalı,Hekim göçünün gerçek maliyeti ve ilk 5 ayda 942 hekim,05 Temmuz 2022 Salı,"Ülkemizden yabancı ülkelere göç konusunda yazdıklarıma bir katkı olsun diye, Prof. Dr. Özlem Kayım Yıldız’ın Herkese Bilim Teknoloji dergisinin 326. sayısında yayımlanan yazısını paylaşıyorum: “Türkiye’den hekim göçü hız kesmeden devam ediyor. Türk Tabipleri Birliği (TTB) verilerine göre 2022 yılının ilk beş ayında toplam 942 hekim, yurtdışında görev yapmak üzere TTB’den ‘İyi Hal’ belgesi aldı. Göç, genç pratisyen hekimlerle sınırlı değil; acil tıp, anesteziyoloji ve reanimasyon, kadın hastalıkları ve doğum gibi kritik, az sayıda olan branş uzmanlarından gidenlerin sayısı da artıyor. Son on yıl içerisinde yıldan yıla artan hekim göçü bu hızla devam ederse 2022’de rekor seviyelere ulaşacak. Öte yandan Türkiye’de nüfusa göre doktor sayısı (1.000 kişide 2), OECD ülkeleri ortalamasının (1.000 kişide 3.6) oldukça altında; bu ülkeler içerisinde Türkiye’den daha dezavantajlı durumda olanlar ise Hindistan, Güney Afrika ve Endonezya. Dünya Sağlık Örgütü, dünya çapında 2.8 milyon hekim açığı olduğunu tahmin etmektedir. Yüksek gelirli ülkelere hekim göçü, hekim açığının daha çok olduğu düşük ve orta gelirli ülkelerdeki durumu daha kötü hale getirmektedir. Göçün temel nedenleri arasında zor çalışma koşulları sonucu tükenmişlik ve göç edilen ülkelerde daha iyi çalışma ve yaşam koşulları olması yatmaktadır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hekim göçünün düşük ve orta gelirli ülkelere maliyeti genellikle mezuniyet öncesi eğitim giderleri (‘Benim vergilerimle okuyan...’) açısından değerlendirilmektedir. Afrika’da bir hekimin eğitiminin maliyetinin 21 bin - 65 bin 997 dolar olduğu sanılmaktadır (https://doi.org/10.1136/bmj.d7031 https://doi.org/10.4314/ajhs.v13i3.30830). Bununla birlikte, hekim göçü olmasaydı kurtarılacak yaşamları da hesaba katan bir değerlendirme yapmak gerekir. Bunun yöntemi göçün, fazladan ölümler üzerine etkisinin hesaplanmasıdır. Saluja ve arkadaşlarının çalışmaları (‘The impact of physician migration on mortality in low and middle-income countries: an economic modelling study’ http://dx.doi.org/10.1136/bmjgh-2019-001535) bu sorunun yanıtını vermeyi amaçlamıştır. Hekim beyin göçü ile ilişkili fazladan ölümlerin ekonomik maliyetinin hesaplandığı çalışmada şu üç değişken dikkate alınmıştır: - Kaybedilen yaşamların ekonomik değeri, - Bir hekimin kurtardığı yaşam sayısı ve - Düşük ve orta gelirli ülkelerden yüksek gelirli ülkelere göç eden hekim sayısı. Hekim yoğunluğunun halk sağlığının iki esas parametresi olan anne ölümü ve beş yaş altı ölümler üzerine etkisi üzerinden yapılan hesaplamalara göre, düşük ve orta gelirli ülkeler, yüksek gelirli ülkelere hekim göçünden kaynaklanan fazladan ölümler nedeniyle yıllık ortalama 16 milyar dolar (yüzde 95 güven aralığı 3.4 - 38.2 milyar dolar) kaybetmektedirler. En büyük kaybın olduğu ülkeler Hindistan, Nijerya, Pakistan ve Güney Afrika’dır. En büyük ekonomik kayıp, toplam maliyet açısından değerlendirildiğinde alt orta gelirli ülkeler, Güneydoğu Asya ve Doğu Akdeniz ülkelerinde, ulusal gelire oran açısından değerlendirildiğinde ise düşük gelirli ülkeler ve Afrika ülkelerinde olmaktadır. Üstelik bu kayıp, tek seferlik bir kayıp değildir ve göç eden hekimin yurtdışında bulunduğu her yıl için devam etmektedir. Saluja ve arkadaşlarının çalışmalarında hekim göçünün fazladan ölümler üzerinden ekonomik maliyeti hesaplanmıştır. Bu analiz, salt hekim yetiştirmenin ekonomik maliyetini değerlendiren bir yaklaşımdan daha kapsamlı olmakla birlikte, hekim göçüyle ilişkili fazladan ölümlerin yalnızca ekonomik maliyetini konu etmektedir. Hekim göçünün kaybedilen potansiyel yaşam yılları üzerine etkisini araştıran çalışmalar, göçün ekonomik olmayan sonuçlarını da ortaya koyacaktır.”",https://www.cumhuriyet.com.tr/yazarlar/orhan-bursali/hekim-gocunun-gercek-maliyeti-ve-ilk-5-ayda-942-hekim-1954610
Orhan Bursalı,Tatil yerleri ve lokantalar: Küçük rapor!,07 Temmuz 2022 Perşembe,"Hemen bayram öncesi Bodrum’u gezdik, Küçükbük ve Gündoğan ağırlıklı.. Geçen yıl bayramda iğne atsan yere düşmez dedikleri Gündoğan’da insan hareketleri az. Halk plajlarına ayrılan yerlerin çokluğu hoşuma gitti. Henüz sahil lokantalarının çoğu şezlong, bedava, ama 100-200-400 TL harcama yapmak kaydıyla.. uygulamasına tam geçmemişlerdi. Küçük atıştırmalar, soğuk içki yeterli. Fakat bayram tarifesinin değişeceğini söylüyorlar. 400 TL ve daha fazlasını talep edecekler var. Pahalı lokantalar var, fakat dolu değil. Orta halliler orta halli dolu. Müşteri çekmek için fiyat-yemek ayarını iyi yapmış yiyecek sunan yerler daha kalabalık. Bu bölge dışında Akyarlar bölgesinde Camel Beach sahillerinde bir aile işletme sahipleriyle konuşuyoruz. Herhalde pandemi için en uygun ortam! Doluluk son iki yıl öncesine göre sıfır diyor işletmeciler. Tek tük masalar, şezlong parası alamıyorlar ama bir şeyler yiyip içiyor herkes tabii. Fiyatlar henüz uygun. Pek çok lokanta bu yazı epey sıkıntılı geçirecek. Küçükbük’te çok sayıda kiralık ev- daire var. Aylık 30 bin TL’den başlıyor. Böyle giderse 20-25’e düşerler. Haftalık- 15 günlük- aylık sezonluk kiralık evler bol! Sahile yakın, sakin ama temiz otellerinde kalmak isterseniz günlüğü 1000-1500 arası. Sitelerde ev sahiplerinden bir kısmı kiraya veriyor. Evlerine gelmeyenler çok sayıda. Bu durum hem orta halli ev sahiplerinin sıkıntısını, ama kiralık ev bolluğu da kiralayacakların sıkıntısını gösteriyor. Küçükbük şirin yer, hızla yamaçları tepelere kadar doluyor. Yamaçlarda yeni lüks villaların fiyatlarını söyleyeyim mi, dudaklarınız uçuklasın: 60 milyon-85 milyon arası!!! Çiftlik sattıklarını sanmayın, hepsi dip dibe! Kim alır diyeceksiniz, çok şey söylenebilir! Oraları bu fiyattan satılırsa, sahilde tek tük kalmış aile işletmeleri de yukarıdaki fiyatlara kurban gider. 70 milyonluk villaların “ağzına layık” bir koya dönüşür! Şimdilik bu kadar.. ve lokantalarını doluluğu üzerine Ali Akurgal’dan mektup var: Orhan Bey, Lokantaların dolu olmasının sözünü etmediğiniz bir nedeni de toplum alışkanlıklarının değişmesi. Evlerde “mutfak” artık “yemeğin pişirildiği yer” olmaktan çıkıyor, “yemeğin sofraya götürülmek üzere hazırlandığı yer” olmaya başlıyor. Eşim bir karnıyarık yapmayalı belki yedi sekiz sene oldu (ben yapıyorum, çünkü, karnıyarığın, bizim burada “paket servis”i yok). Şöyle bir karnıyarık, yanında pilav, yan tabakta bir kavun. İnsanın canı çekmez mi? Çekerse, buyurun lokantaya. Ben, eski kafalı/geleneklerine bağlı (tutucu) bir insan olarak oturup yemek yapmaktayım. Benim yaptığım yemekler de ortalama 1-1.5 saatimi alıyor. Lazanya gibi, krepe sarılmış, fırında graten edilmiş mantarlı ıspanak sarması gibi. Etini döverek başladığınız bir şinitzel + kabuğunu soyarak başladığınız bir patates kızartması bile bir saat alıyor. En zahmetsizi kumpir. Alüminyum folyoya sarıp fırına atması beş dakika, iç malzemesini hazırlaması beş dakika. Gıdayı bir ev ekonomisi unsuru olmaktan çıkarıp bir endüstri ürünü haline getirdikçe, evlerde mutfaklar,  belki yalnızca kahvaltı hazırlanan yer olacak. Ki mezarında rahat uyusun Arman Dayım, İsviçre’de yaşardı, Türk insanını; kahvaltısını, işe giderken bir pastahanede yapmaya yönlendirmeyi hedefliyordu. Fransızlar, bunu çıtır ve ılık kruvasan ile başarmışlardı. Kruvasanı evde yapmak çok uğraştırıcı...",https://www.cumhuriyet.com.tr/yazarlar/orhan-bursali/tatil-yerleri-ve-lokantalar-kucuk-rapor-1955458
Orhan Bursalı,"Eğitimin iflası, üniversitesinin de",24 Temmuz 2022 Pazar,"Tutar yönü olmayan bir durum. Üniversite öncesi eğitimin / öğretimin ne kadar kötü olduğunu ortaya çıkaran “ayar” vazifesi gördü Yüksek Öğretim Kurumları sınavı. Tablo rezaletin de ötesi. Temel Yeterlilik Testi’nde 96.518 kişi sıfır çekmiş. Diyeceksiniz ki sınava katılan kişi sayısı 3.008.287, sıfır çekenlerin oranı yüzde 3.2 gibi, çok da büyütülebilecek bir durum değil. Bu kadar fire olur. Peki kabul edelim, yine de bu kadar cahil cühelanın bu teste girme cesaretine hayran olmamak mümkün değil. Kendini bilmezliğin, hem kendisi hem de kurumlar için zaman-para-makine değerlendirme, enerji israfına ne demeli, bilemedim. Şu olabilir: Kardeşim sen durmadan sıfır çekiyorsun uğraştırma, üniversite sana yaramaz, hem girsen bile en sıradan bölümlerde sürüneceksin, bitirince de şüphesiz ki iş bulamayacaksın, sen artık sınava giremezsin... Üniversite bitirmiş olmak, kişileri toplum karşısında muteber-saygın kılıyor ya, hayır oraya girmekte ısrar edecek. Önemli olan, üniversite bitirmiş olmanın saygın olma kabulünü ortadan kaldırmak. İhtişamı ve dinamizmi birleştiren DS 7 DS 7, güçlü duruşu ve zarif tasarımıyla tüm gözler üzerinizde. DS Automobiles Şimdi Keşfet Bu nasıl olacak? Özel sektörde iş bulması zor, ama devlet diye bir kurum var, en değersiz diplomayı bile kabul eden devlet kurumlarının giderek niteliksizleşmesi, yandaş kadrosundan işe alımları mümkün kılması, bu sözde saygınlığı ayakta tutuyor: Abi temizinden 10 TL’nin üzerinde bir maaşla işe başlıyorsun! Devlete bir kapağı attın, sırtın yere gelmez. Bir de siyasete uşaklıkta sınır tanımazsan, neler olmaz senden! Fakat yine de devlet veya toplum, sıfır çekenlere (aslında kaç eksi hanedeler, o da bir hesaplansa!) başka bir fırsat sunabilir: Kitlesel, duruma göre 1- 2 yıllık sertifikalı kurslar. 10 binlerce insanı yararlı hale getirebilir. Tartışmaya açıyorum. Figen Atalay’ın haberinin ayrıntılarına bakıyorum: Sıfır çekenlerin üst kademeleri de rezalet. Temel Yeterlilik Testi’nin 4 alt ayağı var. Fen bilimleri testinde doğru bilme sayısı 20 soruda 3.2 soru (yüzde 16) Matematik testinde 40 soruda doğru bilme sayısı 6.9 soru (yüzde 17.25) Sosyal Bilimler testinde 20 soru içinde ancak 7.9 doğru yapılabilmiş (yüzde 39.5). Türkçe testinde ise 40 soruda 18.7 doğru yapılmış (yüzde 46.75) Türkçe’de bile yüzde 50 ortalamaya ulaşılamamış. Hepsinin toplamının başarı ortalaması yüzde 30.. Türkçe ve Sosyal Bilimleri ayıklarsak fen ve matematik toplam ortalaması yüzde 16.8. Bir de Alan Yeterlilik Testi var, katılanların ortalamaları şöyle: Matematik 40 soruda doğru bilme 7.2 (yüzde 18) Fizik: 14 soruda 2 doğru (yüzde 14.28) Kimya: 13 soruda 1.5 doğru (yüzde 11.5) Biyoloji 13 soruda 2 doğru (yüzde 15.38) Ortaöğretimin çuvallamasını seyrediyoruz... Eğitim-İş Genel Başkanı Kadem Özbay, Türkçe testinde bile başarı oranı geçen yıla göre çok daha geri, diyor. 1 net doğrusu olanlar bile bir üniversiteye girebilecek. Bunlar arasında parası olanlar özele gidecek, olmayanlar ise devlet üniversitelerinde yer kapmak için yarışacak... Baraj kaldırıldığı için sınava katılımda (560 bin daha fazla kişi) ve yer kapmadan yığılma. Tabii “üniversitelerde” kontenjanlar artırıldı. Derslikler aynı, yığılma birkaç katı. Kalite daha aşağı. Önemli olan herkesin eline bir diploma sıkıştırma. Üniversite affı kalite daha da aşağılara çekiliyor. Üniversite diploması mı diyoruz? Hayır AKP’nin herkese nazar boncuğu dağıtımı, RTE damgalı.",https://www.cumhuriyet.com.tr/yazarlar/orhan-bursali/egitimin-iflasi-universitesinin-de-1961266
Orhan Bursalı,Büyükdede’den yanlış-2 Sanayi ve tarımın niteliği: büyük iflas,27 Haziran 2022 Pazartesi,"Sanayi ve Teknoloji Bakan Yardımcısı Hasan Büyükdede, adam başına milli gelirimiz 8 bin 500 dolar, İtalya’nın 31 bin, Almanya’nın 46 bin, Fransa’nın 39 bin diyerek bunu sanayimizin ülke çapında bu ülkelere kıyasla birkaç kat daha az sanayi yüzölçümümüzün küçüklüğüne bağlıyor adeta.  Bizde 280 bin hektar, İtalya 650 bin, Fransa 922 bin,  Almanya 1.5 milyon.. Sanki, bu ülkeler tarımı dışlamış, tarım alanlarını sanayi şirketlerine gerektiğinde bedava hibe etmiş ve sanayileri ile milli gelirleri patlamış gibi. Biz de verelim gitsin, diyor. Hayır, bakan yardımcılığı koltuğunda oturduğuna göre, tam da böyle düşündüğüne inanmak istemiyorum. Ama bir yanlış algılamaya uygun duygu da var: Tarım alanlarını sanayi kurmak isteyenlere peşkeş çekmek gibi.. AKP bunu yapa yapa geldi. Sonra hibe edilen veya satılan topraklardaki fabrikalar gitti yerlerine konutlar geldi!!! Hayır, Hasan Bey’in bunu değil, toprakları verirsek sanayi büyür gelişir saf inancını dile getirdiğini varsayacağız. Bakan yardımcısı Hasan Bey, Fransa, Almanya, İtalya’nın milli gelirlerinin yüksekliğini, sanayilerinin niteliğine değil yüzölçümlerine bağlıyor. Bunun söylerken de adeta bu üç ülkenin tarımı boşladıkları kanaati uyandırıyor. Önce bu yanlışlığı düzeltelim. Mesela Fransa, dünyada 6. en büyük tarım üreticisi, AB’deki tüm tarım alanlarının üçte birine sahip... Dünyanın en büyük 2. tarım ihracatçısı (ABD’nin ardından)! Saymama gerek yok isteyen, bu arada Hasan bey de baksın.. (https://en.wikipedia.org/wiki/Economy_of_France) Fransa tarımının yanında bizim tarım “sapanla tarım” düzeyinde kalır! Hasan Bey, bizim tarımı aşağılamaktansa, neden böyle diye bakmalı, 20 yıldır iktidardasınız ayol! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Almanya ve İtalya için şu saptama bile yeterlidir: “Almanya, Fransa ve İtalya’dan sonra Avrupa Birliği’ndeki en büyük üçüncü tarım üreticisidir.” (https://en.wikipedia.org/wiki/Economy_of_Germany) Hasan Bey tarımla ilişkiyi o kadar yanlış kuruyor ki o koltukta nasıl oturuyor diye soruyor insan kendine... Sanayileşme en vazgeçilmezdir.. Tarım da yine aynı değerde asla vazgeçilmezdir. Sanayi ve tarım birbirini tamamlar... Hasan Bey hiç bakmış mı bu ülkenin durumuna? Kendisini baştan sona yalanlayacak bir başka ülke örneği karşımızda.. Küçücük bir ülke Hollanda. Hem tarımda hem sanayide hem yüksek teknolojide ve üretimlerinde hem tüm bunların ihracatında.. Herkese Bilim Teknoloji yazarımız iktisatçı kalkınma ekonomisi uzmanı Bayram Ali Eşiyok, bu tartışma için bir bilgi notu gönderdi, teşekkür ederek bunu paylaşmam yeterli: Türkiye’nin ekilen alanı Hollanda’nın yaklaşık 22 katı, ama Hollanda 2021’de 118 milyar dolar tarımsal ihracat yapmış. Türkiye ise sadece 25 milyar dolar ihracat yapabilmiş. Nedeni aşağıdaki tabloda tarımda çalışan başına katma değerde (ya da verimlilikte) gizli. Hollanda’da tarım sektöründe kişi başına verimlilik düzeyi 72.234 dolar iken Türkiye’de sadece 12.337 dolar. Kısaca Türkiye’de tarımda çalışan birinin verimlilik düzey Hollanda’nın yüzde 17’si kadar. Bunun temel nedeni ise Hollanda’nın bilim ve teknolojiyi tarımla buluşturmasından kaynaklanıyor. Ekilen alan Türkiye, bin hektar olarak 23.180 (Hollanda: 1.059) Tarım ihracatı: 25 milyar dolar ( Hollanda: 118 milyar dolar) Tarımda çalışan başına verimlilik 12.337dolar (Hollanda 72.234 dolar) Devam edeceğiz.. Türkiye’nin kaderinin değişmesi gerekir. Tepeden tırnağa... Yoksa, tarım mı sanayi mi diye ülkeyi bir yol ayrımına getiren düşünce, bizi kul da yapar köle de..",https://www.cumhuriyet.com.tr/yazarlar/orhan-bursali/buyukdededen-yanlis-2-sanayi-ve-tarimin-niteligi-buyuk-iflas-1951603
Orhan Bursalı,"Bakan yardımcısı bey, bu sözler size mi ait, ‘tarım yerine sanayi’!",26 Haziran 2022 Pazar,"İnsanın küçük dilini gerçekten yuttuğu olağandışı -tıbbi- durumlar vardır, şaşkınlıktan bu olur mu, bilmiyorum, ama bu deyim konuşamamaya denk gelir. Mustafa Çakır’ın “Hedefleri tarım arazileri” başlıklı haberi de bende şaşkınlık yarattı. Endüstri Bölgeleri Yasası görüşmelerine Sanayi ve Teknoloji Bakan Yardımcısı Hasan Büyükdede katılmış. Ben konuşmasıyla ilgiliyim. Kimler laf attı, neler konuşuldu bilmiyorum. Hasan Bey aslında bir gerçeği dile getirirken diğer gerçeği ise batırıyor. Diyor ki “Sanayimizin kapasitesi az”. Doğru. Bunu da sanayinin toplam kuruluş yüzölçümlerinin azlığı ve kıyaslayarak yapıyor. Doğru ve ilginç: “110 bin hektar organize sanayi bölgemizle birlikte toplam 280 bin hektar sanayimiz var. Atla deve değil. Şu anda  endüstrisi zayıf ülke grubundayız.. İtalya kullanım alanı küçük ama 650 bin hektar sanayisi var.. Fransa’nın 922, Almanya’nın 1.5 milyon hektar...” Bakan yardımcı bey, çok kaba bir yaklaşımla, o ülkelerin adam başına milli gelirini sanayi yüzölçümleriyle orantılıyor. İtalyan 31 bin dolarlık, Almanya 46 bin dolarlık, Fransa 39 bin dolarlık... Büyük yanlışlar başlıyor bu saptamayla.. Bakacağız. Ve devam ediyor: “Türkiye ise 8 bin 500 dolarlık fakirlik sınırı içinde gidip geliyor” dedikten sonra, sanayi bize 280 bin hektarla 300 milyar dolar getiriyor, “tarım alanımız 230 bin km kare, yani Türkiye’nin yüzde 30’u, ama bize getirdiği 50 milyar dolar, tarım tarım diye bağırıyoruz çağırıyoruz da durum bu...” diyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Burada da birden fazla hem de büyük yanlış var.. Vardığı sonuç: Yok şurada mera, burada ot varmış burada kök var diyerek elimizi kolumuzu bağlamadan.. Verelim tarım alanlarını sanayiye, ya vasatlıkla idare edeceğiz, birbirimizi yiyeceğiz ya da bu çemberi kıracağız... Burada da yanlışın şahını yapıyor. Adeta veya tam olarak ya sanayi ya tarım noktasına gelerek. Bakan yardımcısı bey, 20 yıldır iktidardasınız... Türkiye’nin adam başına milli gelirini nasıl 8 bin 500 dolarda tutmayı başardığınızı, bu konuda yaptığınız yanlışları anlatarak bundan sonraki yolda ülkeye ışık tutmanızı istemek, haksızlık mı olur? Bakan yardımcısı bey, sanayiyi, muhalefet, sizden önceki iktidarlar, veya her şeyin müsebbibi dış güçler mi küçülttü, veya gelişmesini, 280 bin hektardan 600 bin hektara çıkmasını, 300 milyar doların 600 milyar dolara yükselmesini, engelledi? 20 yıldır iktidarsınız, elinizi tutan mı vardı veya neydi? Sanayinin payı sizden önce, 1998’da, gayri safi yurtiçi hasıla (GSYH) içindeki payı yüzde 25.06 idi. Siz Türkiye’yi aldınız sanayisizleştirdiniz. Bu payı yüzde 18.5’lerin altına kadar düşürdünüz. Ya inşaat Resulullah politikasıyla! TÜİK’in hesabına göre, 2019’da imalat sanayinin GSYH içindeki payı yüzde 18.3 iken 2020’de ancak 19.1’e yükselebilmiş! (https://data.tuik.gov.tr/Bulten/Index?p=Yillik-Gayrisafi-Yurt-Ici-Hasila-2020-37184) Yani, AKP 20 yıl içinde henüz kendisinden önceki orana uzak duruyor. Burada söz konusu genel sanayinin payı ise Çevre Bakanlığı’nın sitesindeki tabloya göre (https://cevreselgostergeler.csb.gov.tr/gayri-safi-yurtici-hasilanin-sektorel-dagilimi-i-85707) pay 25.6 olarak alınıyorsa, AKP kendisinden önceki oranı ancak yakalamış demektir. AKP sanayiyi 20 yılda nitelik, nicelik ve hacim olarak yoksulluktan kurtaramadığı gibi, şimdi de bunun suçunu “tarım tarım..” diye bağıranlara mı atıyor, diyeceğiz. Çok ayıp.. Şimdi bu konuları, nitelik, nicelik, hacim, yanlış kıyaslamalar, yanlış tarıma saldırmalar vb. açılarından inceleyeceğiz.",https://www.cumhuriyet.com.tr/yazarlar/orhan-bursali/bakan-yardimcisi-bey-bu-sozler-size-mi-ait-tarim-yerine-sanayi-1951313
Orhan Bursalı,"Başka ülkelerin toplum, sanayi, ekonomi 4.0’larını kuruyoruz",04 Temmuz 2022 Pazartesi,"Dünkü yazım üzerine, Aselsan’dan Hollanda’ya göç ettiğinden yakınıyordu Metin Bey, oğlu ve gelininin. Bütün bilgi birikimleri ve deneyimleriyle tabii ki..  Şinasi Bey, bir dostlarının, mühendis kızları ve damatlarının aldıkları teklifle Avrupa yoluna koyulduklarını öğreniyordu. Eşyalarını geçici olarak bir depoya kaldırmışlar. Mühendisler, doktorlar... Neredeyse artık binlerce, on binlerce ailemizde böyle “dünya vatandaşlığı”nı seçen çocuklarımız oldu. Dünya vatandaşı olmak şüphesiz ki çok iyi ve önemli, kınanacak hiçbir yönü yok. Türkiye’ye özlem gidermeye, çok güzel tatiller yapmaya gelirler. Göç, beyin göçü, dünyamızın zengin-yoksul, gelişmiş-gelişememiş ayrımlarının, akıllı-akılsız yönetim sistemlerinin, iyi ve kötü politik iktidarların, çağı yakalama-ıskalama umursamazlıklarının, geleceği inşa etme-geleceği yıkma anlayışlarının dışavurumları gibi bir şey. Mesela neden bizim yetişmiş beyinler, diyelim ki Almanya’ya göç ediyor? Nedenini biliyoruz tabii ki, yetişkin insan gücü açıkları var.. Peki de bu ihtiyaç nereden kaynaklanıyor şimdi? Akılla bilimle yönetilen ülkelerin her zaman yetişkin iyi beyinlere ihtiyacı vardır. Onlar kapılarını her zaman açık tuttular. Mesela ABD’de üniversitelerin laboratuvarlarında bilim çok büyük ölçüde Türkiye, Çin, Hindistan, Kore vb. gibi ülkelerden gelen yüksek lisans ve doktora yapan yabancılar sayesinde yükseldi. Onlar arasında Nobel kazanan çok sayıda bilim insanı çıktı. Eşsiz Güzellikteki Mobilyaları Keşfet Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Satın Al Peki şimdi ne oluyor? Yukarıdaki süreç devam ediyor. Üzerine, bilimle uğraşmayacak, ama her türlü mühendislikte yetkin kişilerin göçü eklendi. Nedeni, gelişmiş ülkelerin ekonomilerinin ve hayatlarının tepeden tırnağa yeniden elektronik vb. olarak inşa ediliyor olması. Dijital şirketler, on binlerce bu tip mühendisleri kapıyorlar. Ekonomi 4.0 veya sanayi 4.0 veya yapay zekâ, dijital dünya, Metaverse, dijital para vb. akla gelebilecek her şey, eskilerin yerini alıyor. Düşünün Amazon şirketi 50 bin kişilik mühendislik, elektronik ve bilgisayar alanında uzman kadro açıyor, sadece Avrupa’dan 10 bin kişi alacağını açıklıyor. Alman devleti, belirli eyaletlerde gelin, yatırım yapın diye kapıları açıyor. Biz sadece şimdilik savunma-askeri alanda varız. Ama dünyada belirleyici olan “tüketim ekonomisi”nin bütününü kapsayacak, ülkeyi yarınlara hazırlayacak bir ulusal politika yok. Diyeceksiniz ki bak dijital oyun sektöründe milyarlık satışlar oldu. Evet de hepsini satın aldılar! Biz bu alanlarda bile yap-satçıyız!!! Ülkemizde e-ticaret sitelerinin pek çoğu yutuldu. Uluslararası büyüyen yine e-ticaret şirketlerimiz var, ama ne olacakları belli değil. Türkiye’den yılda 4 milyarlık ileri teknoloji mal ve hizmetlerinin satıldığını yazmıştım. Bu bize benzer ülkelerle kıyaslandığında bile devede kulak. Göç eden mühendislerimiz başka ülkelerin sanayi-ekonomi 4.0’larını kuruyorlar. Haluk Taner: “Yüksek nitelikli yüzde 2 nüfusun ülkeler için önem ve gerekliliğini bir kez daha çok güzel vurgulamışsınız. Bu çemberi biraz daha genişletelim ve daha yaygın bir başka görüşle: Şirketleri, kurumları, ülkeleri... Sırtlayıp ileriye götürenler, toplam etkin çalışabilen kişi sayısının yüzde 10’udur diyelim. Oysa iktidarlar kalan yüzde 90’ın oyu ile kolayca el değiştirebiliyor. Üstelik bu kitleyi dini ve etnik gerekçelerle etkilemek çok daha kolay. Sadece güzel ülkemizde değil, dünyanın birçok ülkesinde çoğunluğa dayalı demokratik rejimlerin önündeki en büyük sorunun bu olduğunu düşünüyorum. Yanıtım: Ne yazık ki demokrasi dedikleri böyle zırvalıklarla dolu.. keşke demokratik “akil adamlar meclisleri” ülkeleri yönetebilse.. *** “Sevgili Bursalı, ‘Ülke yönetimi nitelikli kadroların elinde olmazsa’ konulu yazınız Türkiye’nin en büyük derdini anlatıyor. Bamteli burada. Kendi eğitimimiz baş aşağı giderken eldeki mevcut nitelikli vatandaşlarımızı da elâleme hediye ediyoruz maalesef.” Selahattin Saraçoğlu.",https://www.cumhuriyet.com.tr/yazarlar/orhan-bursali/baska-ulkelerin-toplum-sanayi-ekonomi-40larini-kuruyoruz-1954134
Orhan Bursalı,"Esas millet, Saray’ın ufkunun ötesinde yaşıyor: Lokantalar neden dolu-3",21 Haziran 2022 Salı,"Lokanta meselesi giderek iktidarın durmadan zengin etme politikasıyla hesaplaşmaya dönüştü, doğrusu, varılması gereken nokta da budur. Lüks lokantaları esas dolduran kesimler, iktidarın, Saray ve adamlarının çevrelerinde halka halka genişleyen tüm katmanlarda yer alanlardır. Bu nedenle, Saray ve bakanları, ellerini kaşlarının üzerine siper ederek ufka bakmakta ve zengin, tüketici, yiyici, devlet-belediye hazine kaynaklarından, aflardan... sürekli yararlananlardan başka kimseyi göremedikleri için “ne hayat pahalılığı ne enflasyonu ne krizi ne yoksulu ne aç yatan..” demektedir. Çünkü esas millet kendi görme ufuklarının ötesinde yaşıyor. Görüş menzillerinin dışında... Bir okurum aşka geldi ve donattı mektubunu, lokantaları kimler dolduruyor diye sorunca. “Siz ev sahiplerine taktınız ama lokantaları dolduranları, evi kira geliri olanların ötesinde arayın” diyerek. Tasarrufunu, ülkenin her zaman güvensiz ortamında, yarınını yaşlılığını düşünerek konuta dönüştürenlere, zerre lafım yok. Türkiye’yi yöneten her renkten -en kötüsü bu iktidar- sağcı iktidarların tümü, ülkeyi periyodik krizlere sokmuşlardır ve halkın birikimini, alın terini, göz nurunu, emeğini, ücretini yarattıkları enflasyon pahalılık canavarı aracılığıyla talan ve yerle bir etmişlerdir.. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye’de normal işleyen, istikrarlı, adım adım refahı artıran, uzun vadeli bir ekonomi yaratmadıkları için, “yarınını garantiye almak” milletin genlerine işlemiş, bir reflekse dönüşmüştür. Krizler, üretici bir ekonomi yerine tüketici ve garantici  -bu da konut- bir ekonomik yapının uzun vadede ortaya çıkmasına ve tasarrrufu en az ülke olmamıza neden olmuştur. Mesela Türkiye’de emekli-çalışan tasarruflarını yönetecek fonlar kurulmamıştır. Oysa ABD ve Avrupa’da neredeyse dünyada akışkan-birikim paralarının büyük çoğunluğunu bu fonlar oluşturmaktadır. Onlara yalvarıp dururuz: Bize gelin bize gelinnn! Size bol kazançlar vaat ediyoruz! Türkiye’nin tasarruf açığını 70 yıldır dışarıdan “sermaye ithalatı/transferi” ile karşılamak zorunda kalıyoruz. Bugün ülkenin 500 milyar dolar borcu böyle birikmiştir. Bu borç, Cumhuriyet tarihinin en büyük borcudur, bu iktidar zamanında ülkeye giren toplam sıcak soğuk vb. dış paraların toplamı, tüm Cumhuriyet dönemine denk gelir. Cumhurbaşkanı 3.5 trilyon dolar yatırım yaptıklarını söylüyor! Veee... Büyük iflas... Köprüden yoldan başka nereye gitti bu paralar, üstelik kaç yıldır ücretli çalışanlardan ütülenler dahil... Türkiye’de tüm sağcı iktidarlar ülkeyi krizlere sürükledi. Şimdi onların en katmerlisini yaşıyoruz... Aşka geldi döşedi mektubunu dediğim okur bakın neler yazdı, lokantaları kimlerin doldurduğuna ilişkin: - “Hiç vergi kontrolü yapılamayan hizmet sektörü alanları var. - Mesela hizmet sektöründe elektrikçi, tesisatçılar... Bu sektörün zamları yansıtmalarının yanı sıra hiç fatura kestiğini gördünüz mü.. - Ucuz kredi imkânı tanınıp, çektiği kredisini dolara yatırıp para kazananlar...” Bir vergi adaletsizliği şüphesiz büyük. Fakat burada sayılanlar sistemin berbat politik açıklarından yararlanan kitle.. On binlercedir ama bizler de daha kurumsal yapılar yerine onları tercih etmiyor muyuz? Ayrıca iktidarın doğrudan zengin ettiği, büyük servetler aktardığı insanlar değil onlar. Bizlerden! Ama şu yazdığı çok doğru: “‘Lokantaları doldurup taşıranlar kimler?’ listesi çok uzar, gider. Hiçbir dönem olmadığı yaygınlıkta bir varlık devri gerçekleştirildi. Sabit gelirli kesim sürekli fakirleştirilirken, çalışıp, didinip, yaşlılığında kullanmak üzere ayırdıkları birikimleri farklı kesimlere aktarıldı. Bana göre devrim denilebilecek bir durum ortaya çıktı da sistemin açıklarından dolayı çarpık bir varlık takası gerçekleşti.” *** Saray mensupları ellerini kaşların üzerine tutuyor, güneşin etkisinden korunup daha uzağı görmek için: Nerede yahu bu yoksullaşanlar, nerede kriz diye soruyor. Hepsi ufkunuzun ötesinde kaldı!",https://www.cumhuriyet.com.tr/yazarlar/orhan-bursali/esas-millet-sarayin-ufkunun-otesinde-yasiyor-lokantalar-neden-dolu-3-1949444
Orhan Bursalı,Besle kargayı oysun gözünü: AKP-FETÖ ilişkisi,17 Temmuz 2022 Pazar,"Bu ilişkiyi tutup da insan karga ilişkisine benzetmek ayıp oluyor. İnsan karga arasında böyle bir olay da yok. Uydurmuş birileri. Kargalar zeki yaratıklar, bağımsız kişilikler, çok hoşlar, evin önündeki ağaçta onları seyretmekten bıkmam, balkon onların ziyaretgâhı gibi, saksılar cevizlerini gömme yerleri, camdan göz göze bakışıp dururuz, bizden bir hareket gelmezse, balkonu talan edebilirler... Göz oyan karga da görmedim. Varsa mutlaka bir kötülüğe karşı davranışlarıdır. Gri-siyah kostümleri hepsine büyük bir asılzadelik verir. Bu yazı böyle sürerse, size uzun uzun karga anlatır dururum. AKP sadece kendi kucağında değil, devletin, milletin kucağında besledi, büyüttü FETÖ’yü. Ülkeyi, milleti, kurumlarını tabir caizse peşkeş çekti. Yok 2014 öncesi başka sonrası başkaymış, bir sürü lafügüzaf. AKP lideri ve önde gelenleri, FETÖ’nün ne mal olduğunu, ne kadar bağımsız bir siyasi hareket-iktidarı tek başına ele geçirmeye odaklı adı konmamış bir parti olduğunu bilmiyorlar mıydı? Ta 2011 Şike Davası’ndan itibaren biliyorlardı. Recep Bey, ta o zaman FETÖ’nün şike operasyonları ile kendini saf dışı bırakmayı hedeflediğini ve RTE’siz bir AKP ile devam etmek, yeni bir AKP ve hükümet inşası niyetini bilmiyor muydu? Bülent Arınç, Abdullah Gül ve diğerleri bu konuya ne zaman girerler? Girmezler. Arınç ile şike dönemini konuşmak isterim... Çatışmanın Anatomisi kitabımda en önem verdiğim bölümdür. Bavulcu FETÖ’cünün o dönemki yazıları bana kitabı yazdırdı da sizi mi uyarmadı? Eşsiz Güzellikteki Mobilyaları Keşfet Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Satın Al Peki FETÖ’nün 7 Şubat 2012 MİT-Hakan Fidan operasyonu? Sözde kanaat yazarlarının daha doğrusu her dönem kullanılmaya hazır aptalların “devlet içindeki Kemalist yapıların işi” olarak yumurtladıkları olay da mı gözlerini açmadı? Hayır açtı. Biliyorlardı FETÖ’nün kendilerine uzandığını... Örgütün 40 yıldır devletin içinde, askerde yuvalanmış “güçlü yapı”sının nereden vuracağını bilmedikleri için korktular. AKP kendisini iktidar ve olaylara egemen sanıyordu, ama yargıdan-polisten tutun istihbarata kadar tüm can alıcı kurumlara, devlete esas egemen FETÖ idi ve AKP ve liderlerini çevrelemişti, kukla gibi elinin altında tutuyor, son darbeyi nasıl vuracağının hesabını yapıyordu. Sadece bu kadar olsa! Fetö, medyayı da elinde tutuyordu. Ekranlısı basılısı ile birlikte. Önde gelen medyaya amiral gemilerine vb. adamlarını yerleştiriyordu. İş dünyasının önemli bir kesimini bile güdüyordu! Mali olarak durmadan büyüyen bir canavar vardı.. Devlet içindeki gücünü bildikleri için medya ve iş dünyası el pençe divan halindeydi. Bakın, ordu içinde bile pek çok subayın FETÖ’cü olduğu bilinmesine rağmen, ciddi bir soruşturma yapacak gücü bile sıfırdı ordunun. Çünkü RTE-AKP’nin bütünleşik gücüydü FETÖ’cüler. AKP-FETÖ iktidarı 2007’den itibaren orduya karşı operasyon halindeydi. Ümraniye sahte operasyonlarıyla başlayan süreç, Ergenekon, Balyoz, Poyrazköy, casusluk.. onlarca operasyonla FETÖ’cü olmayan tüm askeri hiyerarşik yapı darmadağın ediliyordu, sahte belgelerle büyük bir tasfiye sürüyordu: Reis-Fethullah eliyle, iş ve kader birliğiyle. Bu süreç, orduya da boyun eğdiriyor, elini kolunu bağlıyordu. RTE tüm bu gelişmeleri onaylıyor, ama bence korkuyla da izliyordu. Kendisi sonra tasfiye edilecekler arasında bir numaraydı. AKP içindeki diğer öncü zevat, bunu bildikleri için yarı AKP’li-yarı FETÖ’cü pozisyonundaydı. Bugün gördüğüm, o dönem AKP liderliğinde korkunun ne kadar büyük olduğudur. 2013 Aralık’ındaki büyük yolsuzluk rüşvet operasyonu karşısında, adam gönderip FETÖ ile işbirliği arayışları bunun kanıtıdır. Belki de AKP liderliği tam o sırada iktidarı FETÖ ile paylaşma noktasındaydı. Herhalde, bu paylaşımın bile FETÖ’yü tatmin etmeyeceğini ve sonunda kendilerinin tasfiye olacağını gördükleri içindir ki direnme yolunu seçtiler.. 15 Temmuz darbe girişimine böyle girdik. Tarihsel olgu şudur ki darbeyi önleyen de tasfiye etmeye çalıştıkları ordu oldu! Gerisi palavradır. Henüz bu dönemin hikâyesi yazılmadı.",https://www.cumhuriyet.com.tr/yazarlar/orhan-bursali/besle-kargayi-oysun-gozunu-akp-feto-iliskisi-1958868
Orhan Bursalı,"Sanayide de büyük başarısızlık, bakmayın ihracat rekoruna",30 Haziran 2022 Perşembe,"Pehlivan tefrikasına dönmeden şu tarım-sanayi meselesini bitirmek istiyorum, ama ülkenin en temel ve bugün neden çöktük meselesine muhalefetin derin kafa yorması gerektiğini düşündüğüm için, bugün bir yazı daha. Konu bu kez pohpohlanan sanayi ve ihracat.. Ne satıyoruz? Orta ve düşük teknoloji ağırlıklı, özellikle son iki yıldır ucuz emeğe dayalı mal ve hizmetler! Yüksek enflasyon, ucuz TL, bu çok bildik politika, üretim maliyetlerini düşük tutmak, çalışanların emeklerini çalarak işverene peşkeş çekmek, dışa sattıkları mal ve hizmetlerin dışta rekabet edebilirliğini artırmak için. İhracat rekorunun denklemi bu. Türkiye’nin dünya sanayisi içindeki yerine bakalım: Türkiye imalat sanayisinin gayri safi yurtiçi hasıladaki payı (GSYH) 2020’de 19.1. Bayram Ali Eşiyok’un Dünya Bankası veri tabanından aldığı bilgilere göre, Porto Riko yüzde 48.2 ile ilk sırada, İrlanda yüzde 34.5. Tayland, Güney Kore, Malezya, Özbekistan ve Endonezya gibi ülkelerde de imalat sanayi payları bizden yüksek. Dikkat edin, Türkiye’yi Fransa, Almanya İtalya ile kıyaslamıyoruz Hasan Bey’in yaptığı gibi! Ayrıca şu da var: İmalat sanayisinde yarattığınız katma değerin yüzde kaçı yüksek teknoloji ile ilgilidir? Bu imalat sanayinizin karakteri konusunda bilgi veriyor. Bakın nasıl: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol TÜİK’in verilerine göre, imalat sanayisinde yaratılan katma değerin sadece yüzde 6.2’si yüksek teknoloji yoğunluklu sektörlerde yaratılıyor! Yüzde 34.7’si ise düşük teknoloji yoğunluklu sektörlerde.. Yine: İmalat sanayisinde üretimin sadece yüzde 3.6’sı yüksek teknoloji yoğunluklu ürünlerden oluşur iken yüzde 37.6’sı düşük teknoloji yoğunluklu ürünlerden oluşmakta. Türkiye, 2020’de, dünya imalat sanayisinde yaratılan katma değerin sadece yüzde 1.02’sini üretiyor. Çin yüzde 28.5’ini, Kore yüzde 3’ünü üretmiş. Türkiye’nin 2021’de dünya mal ithalatındaki payı yüzde 1.21. Dünya mal ihracatındaki payı ise yüzde 0.97. İhracatımız patladı söylemine rağmen, dünya ihracatında yüzde 1 bile pay alamayan bir Türkiye var. 2019’da Türkiye’nin yüksek teknoloji yoğunluklu ürün ihracatı 4.3 milyar dolar. Dünya toplamı ise 2.9 trilyon dolar. Türkiye’nin yüksek teknoloji ihracatındaki dünya payı ise binde 15. Yüksek teknoloji ihracatının diğer bir başarım göstergesi, bilgi ve iletişim teknoloji ihracatının toplam mal ihracatı içerisindeki payıdır. 2020’de Türkiye’nin buradaki payı sadece yüzde 1 olmuş. Bu oran Singapur’da yüzde 33.7, Vietnam’da yüzde 38.8, Güney Kore’de yüzde 28.9; Çin’de yüzde 27.1, Malezya’da yüzde 34.8, Romanya’da yüzde 3.3, Meksika’da yüzde 15.4. Bayram Ali Bey: Tek başına bu bulgu dahi Türkiye’nin sanayi ihracatında niteliksel bir dönüşüm sağlamadığını, neyi ucuza üretiyorsa (ücretleri bastırarak) onun üretime devam ettiğini ortaya koyuyor. Sonuç: TR dünyada 2003’te kişi başına gelir sıralamasında 68. iken 2021’de 78. sıraya düşmüş. Büyümüş ancak halkı yoksullaşmış. Fakirleşen büyüme sürecine girmiş... Ne dersiniz Hasan Bey? Bu durumun niteliksel kötü yönetimle ilgisi olabilir mi? NOT: Sanayi Bakan Yardımcısı Hasan Büyükdede ile bir dönem Organize Sanayi yönetiminde çalışmış, Haldun Lütfullahoğlu diyor ki: “90’lı yıllarda hepimizin mutabık olduğu konu, organize sanayi bölgelerinin (OSB) verimsiz araziler üzerine kurulmasıdır. Bu şekilde Bilecik bir başarı hikâyesi yazmıştır, üç OSB ardı ardına kuruldu, şehir nüfusu on yılda 20 binden 70 bine çıktı. Bu OSB’ler tamamen kalker kayalık ve makilik alanda kuruldu. Hasan Büyükdede’nin demecini duyunca şaşırdım. Ülkemizde çok fazla verimsiz ve uygun toprak alanları var. Bu alanlarda azımsanmadan küçük de olsa kümelenmeler yapılabilir. Ayrıca sanayilerin hep batıya kayması ciddi bir açmazdır. Bu durum çok uzun erimli bir master planla önlenmeli. Gaziantep, Çorum, Kayseri ve demir çelik ihtisas alanı olmuş Osmaniye gibi yeni cazibe alanları oluşturulmalı.”",https://www.cumhuriyet.com.tr/yazarlar/orhan-bursali/sanayide-de-buyuk-basarisizlik-bakmayin-ihracat-rekoruna-1952853
Orhan Bursalı,Ülke yönetimi nitelikli kadroların elinde olmazsa…,03 Temmuz 2022 Pazar,"Almanya’nın nitelikli beyin güçlerine ihtiyacı dağları aşıyor. Durmadan dünyanın çeşitli ülkelerinden nitelikli insan almasına rağmen.. Berlin yeni şirketlerin üssü... Katma değeri yüksek hizmet ve ürün üreten şirketler Berlin’e yığılıyor. Türkiye’den beyin göçü önemli sayılara ulaştı. İstanbul’da birbirini tanıyan bilgisayar ve elektronik mühendisleri büyük bir küme oluşturdular. Ülkede kalanlar da onların aracılığıyla göçüyor. Eskiden “kol emekçileri” yüzbinlerce göç ediyordu. Şimdi ise yetişkin beyin emekçileri yeni “Alamanyalılar...” Alman Ekonomi Enstitüsü’ne göre kalifiye iş gücü açığı 11.2 milyon. 2030’a kadar kalifiye iş güçlerinde 4 milyon azalma olacak. Onların telafi edilmesi gerek. Kimlerle? Tabii ki biz yetiştireceğiz, milyarlarca dolar harcayacağız, Alman ekonomisini (Kanada, Hollanda, Belçika, ABD vb.) dünya çapında üretici kılmaları ve rekabet koşullarını artırmaları için, dünyaya salacağız. Yüzyıllardır bilinen bir gerçek var: Bir ülkenin en büyük hazinesi doğal zenginlikleri değil, insan kaynaklarıdır. Bu bakımdan eğitim ile insan kaynaklarının zenginliği arasında birebir ilişki var. Her ülke nüfusunun ortalama yüzde 2’si ileri zeki-üstün zeki insanlardan oluşur. Bunlar ülkeyi ekonomi, sanat, edebiyat, bilim, teknoloji konularında kanatlandırırlar.. Ülke yönetimlerinin işe yararlığı - yaramazlığı, ülkeye hizmeti veya kötülüğü, bu yüzde 2’lik insan kaynağının tamamını hatta fazlasıyla ülkeye kazandırıp kazandırmadığı ile ölçülmelidir. Almanya’da nitelikli iş gücünde büyük açık varsa, ülke yönetiminin işe yararlılığı çok iyi işliyor demektir. Ülke kapasitesinin çok üzerinde bir ihtiyaç potansiyeli ortaya çıkıyor, kendi yurttaşları yetmiyor, başka ülkelerin işe yararlılıkta yaya kalmış iktidarların politikalarından faydalanıyor, ortaya çıkartılabilmiş iyi nitelikli insanlarını devşiriyor. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Ayrıca şu da var: eğitim sisteminin kötülüğü, fırsat eşitsizliği-gelir dağılımındaki büyük dengesizlikler, ailelerin çok zor koşullarda yaşıyor olmaları, ülke nüfusunun bilimsel düşünme, sanat, kültür, nitelikli eğitimden eksi pay almaları gibi daha onlarca neden dolayısıyla, ileri-üstün zekâlı çocuklarımızı yeterince ortaya çıkartamıyoruz. Kayıp kuşaklar! Bir iktidarın ülkeye yapabileceği en büyük kötülüklerden başta gelenidir diyebiliriz. Kötü yönetim, nitelikleri az, ideolojik saplantılı, geleceğe değil geçmişe odaklı, kendi dışında herkesle hesaplaşma içinde ve iktidarda kalmaktan başka bir derdi olmayan bir siyasi iktidarın tek kavramla içeriğini belirler. Evrensel değerleri ve kazanımları, özgürlükleri, hukuku, demokrasiyi bir kenarından sivil çizmeleri ile ezerken ülke içinde yüzde 2’nin ortaya çıkabilmiş değerleri için de ağır sömürü çarklarının yanı sıra cehennemi bir ülke iklimi yaratır. Onlar da önlerine çıkan ilk fırsatta hadi eyvallah derler.  Aselsan, TAİ vb. gibi ileri teknolojik şirketlerden bile yüzlerce bilgili yetişkin elemanı dışarıya yolcu edersin. Sonra kalkar hiç utanmadan, ülkede beyin göçü bir uydurmadır dersin. Tüm yaşadığımız derin çöküşler, ülkeye talip olan siyasilerin, ülke nüfusunun niteliksiz çoğunluğunun “seçkinleri” olmasının bir sonucu olmasın?! Bu seçkinler kendilerine benzen “seçkinleri” tercih ede ede, ülkenin dört bir tarafını saran niteliksizlik halkasıyla korkunç bir niteliksizlik ağı örüyorlar. *** Bu yazıyı yazarken tarım mı sanayi mi tartışmasının yanı sıra, Boğaziçi Üniversitesi’nde önemli tahribat yaratan şahsın yönetimi gözlerimin önüne gelmedi değil doğrusu.. Herkesten çok özür dileyerek... İktidara gelmeyi uman muhalefet, acaba bu durumdan nasıl bir ders çıkartacaktır?",https://www.cumhuriyet.com.tr/yazarlar/orhan-bursali/ulke-yonetimi-nitelikli-kadrolarin-elinde-olmazsa-1953815
Orhan Bursalı,Ülkeyi nasıl ‘endüstrisi zayıf ülkeler grubu’na soktunuz?-3,28 Haziran 2022 Salı,"“Tarım tarım diye tutturdunuz, meraymış kökmüş vb. aman diye bağırıp çağırıyorsunuz.. verelim sanayiye...” şeklinde özetleyebileceğimiz ve tonla yanlış bilgi üzerine düşüncesini kurgulayan Sanayi ve Teknoloji Bakan Yardımcısı Hasan Büyükdede, “şu anda endüstrisi zayıf ülke grubundayız, adam başı milli gelir 8.500 dolar” dedi. Saray ve esas bakanı, “ne yaptın böyle, 20 yılda ülkeyi nasıl çökerttiğimizin öyküsünü anlatmışsın orada, biz büyük Türkiye tablosu çizelim, sen ise..” diyerek kırdığı potun faturasını keserler mi bilmiyorum. Ama Hasan Bey’in açtığı, iktidarın kapağını sıkıca kapadığı bir Pandora Kutusu’dur. Kutunun içine şöyle bir bakmamıza yeniden vesile olduğu için teşekkür borçluyuz.. (Aslında kutunun içi bizler için hep açıktı!) Bu kez şunu soralım: Acaba sanayimizi nasıl olup da baskılayıp “endüstrisi zayıf ülkeler grubu” içinde tuttunuz ülkeyi 20 yıldır?! Türkiye’nin esas meselesinin teknolojik bakımdan gelişmemiş ve yüksek katma değer üretemeyen sanayi yapısı... bilime teknolojiye yapılamayan yatırımlar... teknoloji ve hammadde bakımından kronik dışa bağımlılık... tasarruf edemeyen - kazancını hemen tüketime harcayan bir ülke yapısı... ihtiyacı olan sermayeyi sürekli dışarıdan borçla edinmeye çalışan bir siyasi iktidar anlayışı.. olduğu on yıllardan bilinirken gösterilmiş ve kabul edilmişken... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 20 yıl iktidarda kal, dışarıdan para bitince, döviz suyunu çekince “Vay biz yerli ve milli olmalıyız başka çaremiz yok” de... Gerçeği yeni gördüler! Bu ülkeye trilyonlar seller sular gibi har vurup harman savurduktan sonra... Geçmiş olsun... hem Saray ve başkanlık iktidarına ve adamlarına.. Hem de ülkeye yazıklar oldu.. Bakan yardımcısı Hasan Bey’in itirafı çerçevesinde yine dün tarımla bizi kıyasladığım küçücük Hollanda örneğinde bu kez teknoloji açısından sanayiyi kıyaslayalım. Gelişmiş bilim ve teknolojinin üretici altyapısını ülkede gerçekleştiremediniz. GSYH içinde Ar-Ge payını yüzde 1’de tuttunuz. Üniversiteleri bilim ve teknoloji üreten değil, ideolojik saplantılarınızın aracı yaptınız (Boğaziçi Üniversitesi en son bilim güçlerini dağıtma örneğiniz..). Şöyle mesela her yıl 20 milyar TL ayırıp ekonomiyi adım adım ithalat kolaylığından kurtarma programı geliştiremediniz...  Kaliteli genç yaratıcı üretici insanların ülkeden kaçtığı; baskı, özgürlük ve adalet düşmanı bir mekanizma kurdunuz... Hukuk bir siyasi silah oldu elinizde... Bilim ve teknoloji üretemediğimiz zaman yüksek teknoloji de üretip satamıyoruz. Tablo ülkenin içinde bulunduğu, geldiği vahim tabloyu sergiliyor: Özetle, 2020: TR yüksek teknoloji ihracatı 4 milyar dolar, Hollanda 87.. TR toplam mal ihracatı 168 milyar dolar, Hollanda 530 (3.2 katı) TR kişi başı gelir 8 bin 536; Hollanda 52 bin 396 dolar. HBT yazarı Bayram Ali Eşiyok diyor ki: “21. yüzyıl koşullarında, ülkelerin sanayide başarımını sanayisinin yayıldığı fiziki büyüklüklerle ifade ederek anlamaya çalışmak 21. yüzyılın sanayileşme/gelişme dinamiklerini anlamamakla eşanlamlı. Artık gelişmiş ülkeler geniş alanlara yayılan demir-çelik, çimento gibi sanayi üretimi ile değil, yüksek teknolojiye ve nitelikli insan gücüne dayalı küçük alanlarda bilim ve teknoloji üretiyorlar.” 20 yıldır bunu anlasaydınız, bugün başka şeyler konuşuyor olacaktık. Bir dakika bile durmadan istifa etmeniz, başaramadık, yanlış yaptık demeniz, sizin ülke ve millet sevginizin en büyük kanıtı olur... Hepimiz bu özrü kabul ederiz! Bu konuyu sürdüreceğim, başka açılardan..",https://www.cumhuriyet.com.tr/yazarlar/orhan-bursali/ulkeyi-nasil-endustrisi-zayif-ulkeler-grubuna-soktunuz-3-1952013
Orhan Bursalı,"Öfkesi hayati bir organı sanki. Bir an dinse, ölecekmiş gibi",05 Haziran 2022 Pazar,"“Son kahvemi sigarayla birlikte bir evin balkonunda defalarca içiyorum.. benim gibi işe gitmek için erkenden uyananlar ve ev halkını uyandırmamak için parmak uçlarına basarak kendi evlerinde birer hırsız gibi dolananlar, hâlâ uyuyan çocuklarına odanın kapısından şöyle bir göz atanlar, mutfakta hızla bir şeyler atıştıranlar, vapuru, metroyu, servisi, otobüsü, minibüsü kaçırmamak için sık sık saate bakanlar, biz hepimiz, kadınlar ve adamlar, gençler ve yaşlılar, tembeller ve çalışkanlar, hevesliler ve bitkinler, hızlılar ve yavaşlar, başarılılar ve başarısızlar, inançlılar ve inançsızlar, akıllılar ve aptallar, kurnazlar ve saflar, aldatanlar ve aldananlar... Biz hepimiz hep ve hâlâ o evlerden.. çıkıp  işe.. gitmek her sabah aynı saatte aynı şeyleri yapanlar, devamlı ve hep birlikte aynı inançla, şuurla, korkuyla yaşamaya hazırlananlar... Her birimiz bu döngünün dışına çıkarsak hayatta kalamayacağımızdan adımız gibi eminiz, döngünün içinde olmakla olmamak arasındaki farkı düşünmek için ne zamanımız var ne de cesaretimiz. Ama heyula gibi korkularımız var. O döngüden çıkacak olursak başımıza korkunç şeyler geleceğinden eminiz.. O gün, evde uyandığım o son gün ben birden o korkuyu duymaktan vazgeçiyorum... Her şeyi terk ediyorum. O hayatı terk ediyorum. Kendimi terk ediyorum...” *** “Bu şehir kimseyi sevmez. Sen ki şiir yazıyorsun bunu nasıl bilmezsin..” *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Sistem içine içine devamlı çöküyor. Yeryüzünde gördüğümüz her şeyin temelinde bir enkaz. Tüm medeniyetler kendilerinden önce yıkılmış başka medeniyetlerin üzerine kurulu. Geçmişin kaderi gelecekte mütemadiyen tekrarlanıyor. İnsanlar baştan beri yeni şehirlerini yıkılmış eski şehirlerin üzerine kuruyor. Bu yüzden en modern yapının bile hücresinde yıkılmış eski bir yapının izi var. Yara gibi. İnsan o yaraların ıslaklığında yaşayan bir parazittir...” *** “Öfkesi hayati bir organı sanki. Bir an dinse, ölecekmiş gibi.” *** “Kim kurmuş ki bu şehri? Garibanlar Musa. Her şehri garibanlar kurar. Başka bir şehirden kovulanlar. Yollara koyulanlar. Yollarda sevdiklerini yitirenler. Umutsuzluğa düşenler. Ölmek isteyip de bir türlü ölemeyenler. Sürünenler. Onlar kurarlar tüm şehirleri. Ve yine onlar yıkarlar. Garibanlar.. Eskiden yaşadığımız mahallenin günbatımında kızıla bürünmüş siluetine artık uzaktan bakıyoruz. Büyük bir ticari telaşın göbeğinde cehenneme dönmüş. Toza dumana ateşe şiddete dehşete bulanmış. Sanki tam ortasına bombalar atılmış. Yıkılan evlerin molozlarından yükselen dumanlar beklenmedik bir felaketin nişanı gibi şehrin genzine doluşuyorlar. Bir savaş meydanını terk etmiş gibiyiz. Terk ettiğimiz bir savaşı uzaktan seyreden gibiyiz. Sanki o savaşta düşmanı, yenilerek yenmiş gibiyiz..” *** “Kimsesizliğin bir anlamı da kimse olmamak. Hem kimsen yok hem sen kimse değilsin. Büyük özgürlük. Sen kendini ne kadar anladıysan başkalarını da o kadar anlarsın. Kendi aklının sınırlarını aşamazsın. Kim olduğunu anlamak istediğin her insanda kendinde ne kadarını anladıysan o kadarını anlarsın. Yok illa başkalarını anlayacağım diyorsan önce kendini unutacaksın. Kendini!” *** “Deniz kenarında motor iskelesinin merdivenlerinde oturuyoruz. Motorlara binen ve motorlardan inen yolcular neredeyse üzerimize basacaklar ama yanımızdan geçip giderken bizi görmüyor gibiler.. tam karşımızda balıkçılar. Onlar da bize körler. Yok gibiyiz. Hiç gibiyiz, hepimiz bu şehirde birer hayaletiz, birer hayaliz.. Peki onlar bizi görmüyor, peki biz onları neden görüyoruz?” *** İyi pazarlar. Mine Söğüt’ün “Başkalarının Tanrısı” romanını okuyorum. Tüm alıntılar oradan...",https://www.cumhuriyet.com.tr/yazarlar/orhan-bursali/ofkesi-hayati-bir-organi-sanki-bir-an-dinse-olecekmis-gibi-1943579
Orhan Bursalı,Bennn.. Türkiyeee!,09 Haziran 2022 Perşembe,"Cumhurbaşkanının seçim sloganı belli oldu: “Dünyada her kim bu kardeşinize saldırıyorsa aslında Türkiye’ye saldırıyor demektir. Dünyada her kim AK Parti’yi ve Cumhur İttifakı’nı kötülüyorsa aslında Türkiye’yi hedef alıyor demektir.” Eğer iktidarın (yani cumhurbaşkanının) gerçekten seçime (zamanında) gitme kararı varsa, seçmene sunacağı en önemli vaat “Ben” yani kendisi olacaktır. Saldırı mı? Öyle bir şey yok, eleştiri, ağır eleştiri, kıyasıya siyasi eleştiri var. Ama cumhurbaşkanı bunları saldırı olarak görüyor. İki cümle var yukarıdaki alıntıda. İlkinde kendisi. Saldırı sözcüğünü burada kullanıyor. İkincisinde ise AKP ve Cumhur İttifakı var. Burada da bu ikisi için “kim kötülüyorsa” diyor. Aslında üç bileşen de kendisi. Ben=Türkiye. AKP=Türkiye. Cumhur İttifakı=Türkiye. Hepsi ben ve hepsi Türkiye. O altın yaldız kaplı saltanat koltuğunda bu kadar uzun süre oturunca, kaçınılmaz olarak müthiş bir özdeşleşme, aynılaşma, et-kemik gibi bütünleşme, kaynaşma oluyor. Bir ve tek. Ve ülkenin en değerli, en büyük varlığı da kendisi. Seçimlere bu hava ile gidiyoruz ve RTE seçmenin önüne tamamen kendini koyuyor. Parti teşkilatı ve küçük ortak mı? Onlar sadece RTE’nin altın yaldızlı koltukta daha uzun süre oturması için birer vazgeçilmez koltuk değneği. Onlar olmadan olmaz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Memur göstergelerine 600 puan ekleneceğini âlâyıvala ile açıkladılar ya, dolar-Avro tüm dövizler bile sevinçten aşka geldiler, çıldırdılar, büyük alkışlarla 20 TL’ye kadar yükselişe geçtiler.. Akaryakıt ve onu izleyecek diğer ürünler de şıkıdım şıkıdım ortalığı yıkıp geçiriyor. İktidarın dövizle anlaşması var. Memura zam mı yaptı, doları kamçılayarak zammı geri alma sürecini başlatıyor. Bu yılın başında asgari ücretin 4250 TL’ye çıkarılması üzerine de havai fişekler patlatılmıştı. Büyük iktidar! Büyük zam! Ama asgari ücret o anda zaten kediye köpeğe mama parasına düşmüştü... Ücreti artırdıktan sonra iktidar hayat pahalılığını öyle bir kamçıladı ki asgari ücreti artırmakla yaptığı “hatayı” iki ay içinde düzeltti. Pardon bile demedi! Bugün 4.250 TL 6. ayda yüzde 160 enflasyonla, zamdan önceki düzeyin bile altına düşmüştür. Dört kişilik bir ailenin yoksulluk sınırını Türk-İş 19.600 TL’ye mi yükseltmiş? Haddini bilmezler! Şimdi şu 600 puan gösterge artışıyla birlikte iktidar yeniden doları kamçıladı. (Piyasa ile iktidarı ayırmayın, piyasayı iktidar oluşturuyor aldığı kararlarla!) Önümüzde yedi ay var, kararın uygulanmasına. 2023’ün ocağında seçim müjdesi olarak uygulamaya koyacaklar! 600 puan herkese değil, kimisine 300 puan. 1.000-1.300 TL arasında bir ücret artışı. Bu kararın açıklanmasıyla birlikte döviz ve enflasyon, bu parayı hemen eritmek için eyleme geçirildi. Yedi ay sonra göstergeleri artan memurların elinde 50 kuruş artış mı kalacak yoksa “keşke artırmasalardı, eksideyiz” mi diyecekler... Birbirinizle iddiaya girebilirsiniz.. Lafın gelişi tabii 40 yıl, şunun şurasında altı ay oldu, beklenmedik bir rüyanın gerçekleşmesi gibi, Maliye Bakanlığı’na atanması.. Nebati’den bahsediyoruz. Tek doğru laf etti bakanlığı boyunca: “Dar gelirliler hariç ihracatçılar kâr ediyor, enflasyonla büyümeyi tercih ettik” oldu, kıyamet koptu. Ağzına mühür vuruldu: “Yahu biz ne zaman gerçekleri söyledik de kalkıp bu lafı ediyorsun...” Çok doğru.",https://www.cumhuriyet.com.tr/yazarlar/orhan-bursali/bennn-turkiyeee-1945192
Orhan Bursalı,Şengör tartışmada Lokantalar neden dolu -2,20 Haziran 2022 Pazartesi,"Celal Şengör dünkü yazım üzerine “Ya Orhan arabalara ne diyeceksin, yollar tıklım tıklım ve hepsinde tek kişi..”  Bunu diyen, hiçbir geçim sıkıntısı olmayan Celal. Ama arabalar hep böyle, depo 1000 TL’ye doluyor... Yahu Celal, dedim, bu yeni bir şey değil, arabaların önemli bir oranı şirkete ait, benzin parası masraf yazılıyor veya şirket ödüyor... Arabalarını bu pahalılıkta gerekli olmadıkça çıkarmayanlar var... İstanbul yüzlerce kilometre seyahat edilen bir kent. Bir uçtan bir uca... Mal dağıtımından tut iş takibine kadar. Ama biz “Lokantalar neden dolu”da kalalım. Söylenecek daha pek çok şey var. Ayrıca samimi okur yankıları da. Şehircilik Bakanı ekonomik kriz muhalefetin uydurması deyince, yahu doğru mu diye bir bakındım etrafa.. Biz acaba distopik bir rüya mı kurduk iktidara karşı olanlar olarak!? Yeni sansür yasası yürürlüğe girince, Bakan Bey, milleti yanlış bilgilendirmekten ve gerçeğe aykırı şeyler söylemekten üç yıl, kamu görevlisi olarak milleti yanlış yönlendirmekten bir o kadar daha ceza alabilir. Artık savcının elini tutan olmaz. Bu yasa bize çıktığı için, şüphesiz “sansür” kendilerine değmez, her türlü atıp tutmanın seçim sürecinde ucu bucağı görünmeyecek.. Önce konut kira gelirleri için bir düzeltme yapayım. Diyelim bir veya iki konut kira gelirin var, 5-8 bin TL. Bir veya iki de emeklilik parası.. 20 -25 bin TL gelir.. Dört kişilik ailenin yoksulluk sınırını Türk-İş 19 bin TL olarak hesapladı. Bu tip bir ailenin zengin lokantaları doldurduğunu düşünmeyin! 10-20 bin kiralar yeni konutlar için, ama büyük çoğunluğun kira geliri 3-5 bin TL arası. Beyaz yakalı emekli, 3-5 konut sahibi, eve giren diyelim 30-50 bin TL ve yurtdışında öğrenci okutuyor. Zenginlik içinde görüntü ama istediği gibi lokantaya gidemiyor. Yani böyle kesimleri, ucuz TL de yerde süründürüyor. Tabii, burada evine bir veya iki asgari ücret giren, kira da vermediğini varsayalım, büyük kesimleri tartışmıyorum. Onlar ve daha düşük gelir sahipleri orta sınıfın yanına bile yaklaşamazlar. Tarif etmek gerekirse, asgarinin üstü! Bugünün orta sınıfı için: Ortalama gelirinin üç aşağı beş yukarı 50 bin TL olması gerekir. Kira da vermeyecek. Çocuk da okutuyor olmayacak. Ailelerin belini büken devlet okullarının rezilliğidir. Hızla kalitesi artmalı ve en yüksek bir eğitim programı ile öğrenciler hayata hazırlanmalı. Öğretmenlerde en az tezli yüksek lisans ve doktora aranmalı... Bir zenginlik var tabii dedim.. Saray ve adamları bu zenginliğin içinde yüzüyorlar. Çevreleri de! Orta halli sabit gelirlilerden üst kesimlere büyük bir servet transferi gerçekleştiriliyor hâlâ. Dövize endeksli mevduat en son büyük servet aktarımına çanak tuttu. Lokantaları dolduran bir zengin kesim de, büyük mevduat sahipleri ve onlara aktarılan ekstra milyarlarca liralar. Lokantaları belki de her gün dolduranlar arasında sayın. Ekonomik krizin yükünün toplumda eşit dağıtılmadığı apaçık. Beş yıl önceki normal bir orta sınıf darmadağın yapıldı. Türkiye’de büyük bir kayıt dışı ekonomi, merdiven altı ekonomi var. Bu ekonomiden nasiplenenler vergisiz, ağır emek sömürüsünden elde ettikleri bedava paraları nerelerde harcıyorlar. Uluslararası Şeffaflık Derneği bu konuda yeni bir rapor yayımladı. Hizmet sektöründe zerre gelir vergisi ödemeyen var. Devlete, belediyeye hortumu takmış yolsuz utanmazlar var. Kriz ekonomisinden yararlanan, gelen zamları doğrudan tüketiciye yansıtan sektörleri - kesimleri de sayalım. Böyle bir kriz aşırı zenginleri ve dolu lokantaları da yaratır. Bu konu bir yazı daha kaldırır.",https://www.cumhuriyet.com.tr/yazarlar/orhan-bursali/sengor-tartismada-lokantalar-neden-dolu-2-1949093
Orhan Bursalı,Gençlik için somut öneriler gerek.. Bir SEYTİM örneği,16 Haziran 2022 Perşembe,"Gençliğin umudu AKP’de! Cumhurbaşkanı sanırım Van’da gençlerle buluşmuş, böyle demiş ve yandaş gazete de öne çıkarmış. Cumhurbaşkanını gördüğümüz kadarıyla toplama “AKP gençliği” ile buluşturmuşlar. Sohbette tek soru yok, gençliğin hiçbir derdi yok, sadece övgü ve muhalefete sataşma var. Bilemiyorum belki de bu toplama gençlerin gerçekten hiçbir sorunu derdi yoktur. Babalarının işleri kıyaktır AKP iktidarı altında.. Evlerine yüz binler akıyordur... İşleri de garantide olabilir.. bir iktidar gençliği tablosu vardı.. yahu hiç mi gençlerin derdi olmaz? Cumhurbaşkanını yanlış gençlerle buluşturuyorlar. Bakıyor işler tıkırında... Zaten milletin çoğunluğuna da öyle bakıyor... Kim batmış ki kim aç kalıyor ki.. ayyuka çıkan seslerin kulağına çalınmasından da rahatsız oluyordur. Oysa genç işsizlik çok yüksek, üniversiteyi bitirmiş olsun olmasın. Bunların karşısına muhalefet partileri sadece, size özgürlük demokrasi vaat ediyoruz, sözleriyle çıkamaz. Onlara somut vaatler, sözler, umutlar vermek zorundalar. Bu konuyu ayrıca yazacağım, ama gençlere yönelik yerel bir etkinlikten bir örnek vermek istiyorum. Geçen hafta sonu Adana’da davetli konuşmacı olarak Türkiye Kent Konseyleri Platformu toplantısındaydık. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Seyhan Belediye Başkanı Akif Kemal Akay, geldiğimizi duyunca, bilimle, teknolojiyle, eğitimle çok ilgilisiniz gelin sizi seveceğiniz bir yere götüreceğim, dedi. Önce Seyhan ilçesinde açılan Bilgi Evleri’nden birine gittik. İlçedeki 11 taziye evi Bilgi Evleri’ne dönüştürülmüş. Mahalleliler önce şiddetle karşı çıkmışlar, ölülerimizin ruhları rahatsız olur diye... Bir şekilde yarı ikna edilmişler ve proje tamamlanınca, çocuklarının bu evlerde hem rahat ders çalışma ve sınavlara hazırlanma ve bilgisayar kullanma olanaklarına sahip olduklarını görünce mutlu olmuşlar. Gençler derslerine çalışıyor, bilgisayar kullanıyor, internet ve yemek bedava! Aileler, Bilgi Evleri’ne evlerinden yemek de taşıyorlar. Gençlere yönelmiş belediye ve onların eğitimlerine geniş olanaklar sunmaya girişmiş.. Derken çok daha önemli başka bir proje hayata geçirilmiş: Seyhan Belediyesi Teknoloji ve İnovasyon Merkezi: SEYTİM. 7’den 70’e bilimi eğlenceli deney setleriyle öğrenme olanakları sunan bilim merkezleri kuruluşlarına yıllarını vermiş insan olarak, etkilendim. Gençler vızır vızır, çalışıyor, üretiyor. Tasarım atölyesinde bilgisayarlar üretiyor, elektronik proje, robotik kodlama, oyun üretim ve kodlama, girişimcilik atölyelerinde fiilen bugünün dünyasının dönüştürücü teknolojik yenilik faaliyetlerinin içine girmişler. Yapıyorlar, tartışıyorlar, öğreniyorlar... Dijital medya olanakları dahil. Konu ile ilgili her şeyi. Sloganları yazılı: “Geleceğe yön vermek ve dijital dönüşümü hızlandırmak için..” Bunun için gerekli teknoloji cihazlarıyla donatılı.. Torna tesviye atölyesi bile kurulmak üzere. SEYTİM aynı zamanda sanat-el sanatları faaliyetleriyle de buluşturmuş gençleri. Atık kâğıtlardan çok güzel çantalar üretimine kadar... Atık camlardan çok güzel pek çok tasarım üretimlerine kadar.. E-ticaret eğitimi, AutoCAD kullanımı, 3D tasarım, Metaverse tasarıma kadar... E-spor aktivitelerine ve üretimlerine kadar.. Gençler kendi projelerini de üretebilme, gerçekleştirebilme ve bu amaçla danışmanlık alma olanaklarına sahipler. Gençleri ülkedeki sosyal ve ekonomik yaşama katılmalarını sağlamaya ve potansiyellerini kendilerinin gerçekleştirmesine yardımcı olmaya çalışıyoruz diyor, Akif Kemal Akay. Tebrikler... CHP belediyeleri SEYTİM’lerle donatılmalı... Gençlere bugünün ve yarının asıl kapılarını açacak projelere yönelmeli.",https://www.cumhuriyet.com.tr/yazarlar/orhan-bursali/genclik-icin-somut-oneriler-gerek-bir-seytim-ornegi-1947737
Orhan Bursalı,İktidarın milleti ‘dezenformasyon ağı’ içine hapsetme politikası ve RTÜK,31 Mayıs 2022 Salı,"TV ekranından sokak röportajlarını izliyorum. SADAT üzerine sorular.. Belki 10 kişiden 8’i evet duymuş ama doğru dürüst neler olduğunu bilmiyor. Oysa günlerce ekranlarda ve medyada bu konu tartışılmakta. Sorun nedir? Sorun, milletin çoğunluğunun günlük hayatında siyasetin yer almaması, az yer alması, göz ucuyla dinlemesi. Konu karmaşık olduğu için de konuyu nereden tutacağını bilmemesi. Şüphesiz siyasetle ilişkili çok ileri bir kesim var. Esnafta da var, halkta da.. Ellerindeki akıllı telefonlarla olayları izlemeye çalışıyorlar. Politikleşme giderek artacak. Fakat bu politikleşmenin içeriğini kimin belirleyeceği, dolduracağı tartışma konusu. AKP’nin Atatürk Havalimanı’na ilk fide dikimi nedeniyle taşıdığı kalabalığa bakınca, bindirilmiş kıtalar bile olsa, bir kısmının oy vermeyeceğini bile söyleseniz, kalabalık toplamada antrenmanlı bir örgüt yapısı çalışıyor. Şu kesin: AKP’nin 20 yıldır inşa ettiği güçlü bir siyasi taraftar yapısı var. Bu yapıyı iktidarın besleyerek gelir olarak da yükselttiği bir gerçek. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ama bunun yanı sıra dün Cumhuriyet’in internet sitesinde yayımlanan Sosyal Demokrasi Vakfı Başkanı (SODEV) ve AKSOY Araştırma Şirketi’nin kurucusu Ertan Aksoy’un işaret ettiği “duygusal bağlılık” söz konusu. Özellikle Recep Tayyip Erdoğan’a. Zaten AKP eşittir RTE oldu. Partide RTE’nin yerini alacak kimse olmadığı için bu böyle. RTE de bilerek bu durumu yarattı. Cumhurbaşkanının partili olmasını özellikle istedi ve parti başkanlığını da üstlendi. RTE bugün siyaseti bıraksa, parti 4-5 parçaya bölünür. Veya Abdullah Gül’ü çağırırlar, gel bizi kurtar, diye. AKP’nin bu yüzde 25-30 seçmen kitlesinin seçim süreci içinde çok azını muhalefet partileri çekebilir. RTE kitlesini şu veya bu şekilde ayakta ve safında tutma becerisini gösteriyor. Bu zaten baş uzmanlığı. Bu kesimin muhalefete kulakları tıkalı. Zaten RTE’nin enformasyon ağı içinde hapsolmuş da olabilir. Bu nedenle TV ekranlarında nesnel habercilik yapan üç kanala ulaşmak için de epey çaba sarf edeceksiniz. Kanallar iktidarlaşmış durumda. Haber kanalları dışındakiler dizilerle, şovlarla, evlenme boşanma vurma öldürme programlarıyla doluyor. İktidarın doğrudan kanalları dışında iki üç kanal da kontrol altına alındı süreç içinde. Ankara’dan gelen mesajlara, seslere hepsi kulak veriyor ve gereğini yerine getiriyorlar. Otoriter iktidarlar medya kontrolü ile devamlılıklarını sağlamaya birinci önem veriyorlar. AKP’nin bu konuda yeni bir şey öğrenmesi gerekmiyor. Seçim sürecinde yeni politikası, RTÜK aracı ile kontrolü sıkılaştırıyor. Yasadışına çoktan çıkmış, mahkeme gibi kesin kararlar veren ve hemen uygulayan bir kurum var karşımızda. Meclis içinden seçilmişler, milletvekili oranına göre.. Aslında RTÜK, Adnan Menderes’in son zamanlarda Meclis’te kurduğu Tahkikat Komisyonu’na bir yönüyle benzetebiliriz. Bu komisyon da muhalefeti yargılayıp cezalandıran komisyon gibi çalışmaya başlamıştı ki iktidarın başını yiyen konulardan biri oldu. Çünkü anayasaya karşıydı. RTÜK de o yolda. Muhalefeti yargılamaya başladı. Nasıl yapıyor bunu? Mesela Kılıçdaroğlu’nun, milletvekillerinin açıklamalarına yasak koyarak. Açıklamaları yayımlayan ekranlara en üstten para cezaları vererek, onları yayın yapamayacak duruma getirmeye, yıldırma ve iflas ettirmeye çalışarak.. RTÜK bir Tahkikat Komisyonu rolünü üstlendi, anayasayı çiğniyor, muhalif partileri bu konuya özellikle eğilmeli... Ekranlar kararacak, dezenformasyon yasasıyla elektronik medya da susturulacak.. Milletin gerçeklere ulaşması iyice zorlaştırılacak. Millet iktidarın dezenformasyon ağı içine kilitlenmeye çalışacak. Partiler halkla yeni bir iletişim ağı yaratmalı. Belki ilçeler çapında, stantlarla vb..",https://www.cumhuriyet.com.tr/yazarlar/orhan-bursali/iktidarin-milleti-dezenformasyon-agi-icine-hapsetme-politikasi-ve-rtuk-1941639
Orhan Bursalı,"SADAT, iktidarın bir parçası mı?",22 Mayıs 2022 Pazar,"SADAT’ın üzerindeki örtü yırtılmış, gizli etkinlikleri oralardan sırıtmıştır ve iş, örtüyü tamamen çekip almaya kalmıştır. Adnan Tanrıverdi’nin oğlu Melih Tanrıverdi’nin apar topar Halk TV ekranlarında boy göstermesi bile, henüz her şey açığa çıkmadan “Biz masum bir şirketiz” imajını topluma yayma ve devletle iç içe faaliyetlerini gizleme amacını güttüğü açık. Kılıçdaroğlu’nun karanlık örgüt olarak nitelendirdiği SADAT’ın seçim sürecinde ülkeyi karıştırıcı eşlemlerde bulunabileceğine dikkat çekmesi hem SADAT hem de iktidar cephesinde endişe yarattı. M. Tanrıverdi bu nedenle masum bir yüzle ekranda boy gösterdi. Ve Cumhurbaşkanı da “SADAT’ın yöneticileriyle yakından uzaktan hiçbir alakam olmadı” dedi. M. Tanrıverdi çok önemli konulardaki sorulara anımsamıyorum, bakayım size yanıt veririm diye geçiştirdi. Suriye’ye gönderilen TIR’larla ve oradaki rejim karşıtı terör örgütlerinin eğitimi ile ilgili sorulara ve Libya’da Türkiye’nin bulundurduğu askeri - yarı askeri güçler konusunda ilgimiz yok dedi. Var mı diyecekti, Şam’a karşı terör örgütlerine veya bizim iktidarın koltuk altında barındırdığı ÖSO’yu eğitip silahlandırıyoruz mu diyecekti? Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Bu tür yapılarla ilgili gerçekler, ancak üzerlerindeki örtünün iyice çekip alınmasıyla ortaya çıkar. O süreç başlamış görünüyor. Melih Tanrıverdi, “Kılıçdaroğlu orada bizim olmadığımızı bildiği bir saatte geldi” diye uyduruk laflar ederken düşündüm, acaba örgüt veya şirket yöneticileri, Kılıçdaroğlu’nun kendilerine geldiğini öğrenince mi apar topar binadan ayrıldılar.. Bu şirket elemanlarıyla yapılacak görüşmeler esaslı hazırlıklar gerektiriyor. Şüphesiz ki kişiyi ekranlara çıkarmak gazeteci başarısıdır, koşa koşa gelmesi bile manidardır; bu başarı, gizli örtüyü üzerlerinden çekip almakla sürmelidir. Cumhurbaşkanı SADAT’la ilgimiz yok derken, ülkenin en gizli ve önemli güvenlik toplantısına SADAT’ın kurucu başkanını aldığını, onu kendine başdanışman ve Cumhurbaşkanlığı Güvenlik ve Dış Politikalar Kurulu üyesi yaptığını, dört yıllık birliktelik ve işbirliğini unutuyor. Ama Saray şöyle düşünüyor olabilir: Adnan Tanrıverdi, yanımıza alınca SADAT’tan ayrıldı!!! Örgütün başına oğlunu getirdi, SADAT’ın bütün örgütlenmesini, fikri yapısını kurdu ama “ilişkisi yok”! Cumhurbaşkanı son zamanlarda pek çok şeyi anımsamıyor. Bir gün önce söylediğine, ertesi gün tamamen ters şeyler söylüyor. Büyük bir inandırıcılık sorunu yaşıyor. Bu konuda seçmeni ve sevenleri açısından herhangi bir sorun olacağını haklı olarak düşünmüyor olabilir. Ama SADAT örgütünün iktidarla içlidışlı ilişkisi konusunda mesela AKP Osmaniye Milletvekili İsmail Kaya TBMM Genel Kurulu’nda “Çok değerli milletvekilleri, cumhurbaşkanlığı hükümet sistemiyle birlikte, Savunma Sanayii Başkanlığımız birçok firmayla çalışmaktadır, SADAT da bu firmalardan bir tanesidir” diyor. Evet, devletin kontrolündeki savunma sanayisi silah ve parça üreten onlarca şirketle çalışıyor... Fakat SADAT bir üretici şirket değil, fabrikası yok, ne silah ne de parça üretiyor. Peki, ne yapıyor? Eğitim veriyor: Gayri nizami harp, terörcü yetiştirmek... Fakat Cumhurbaşkanı, SADAT ile ilişkilerini üstü örtülü olarak dile getiriyor. Grup toplantısında, SADAT’ın ne hizmetler verdiğini çok net anlatırken, Kılıçdaroğlu’nun SADAT’ı gündeme getirmesine neden olarak, bu “Türkiye’nin bölgesindeki çatışmalarda üstlendiği arabulucu rolüne ve sınırları dışında yürüttüğü kapsamlı operasyonlarına karşı verilmiş bir cevaptır” diyor ve Kılıçdaroğlu’nun dış güçlerin itelemesiyle SADAT’ı gündeme getirdiğini ima ediyor. Türkiye kendi ordusuyla kuvvetleriyle dış operasyonları yürütüyorsa, SADAT’ın bu konuyla ne ilişkisi var? Akla gelen: Demek ki bu operasyonlarla SADAT da ilişkili. Daha çok şey var yazılacak. Ama perde aralandı.",https://www.cumhuriyet.com.tr/yazarlar/orhan-bursali/sadat-iktidarin-bir-parcasi-mi-1938498
Orhan Bursalı,Cumhurbaşkanı’ndan yargı itirafları: Etki alanım!,26 Mayıs 2022 Perşembe,"“Dünyanın her yerinde siyaset tabiatı icabı etki alanını genişletmek ister, bunun için sürekli sınırları zorlar. Siyasetin etki alanını genişletme çabalarına yargı alanı da dahildir, hatta en başlarda gelir. Sanmayın ki bu sorun Türkiye’ye mahsustur, Amerika’sından Avrupa’sına her yerde aynı çekişme yaşanmıştır, halen de yaşanmaktadır.” Bu sözleri Cumhurbaşkanı Erdoğan, “İdari Yargı Günü ve Danıştay’ın 154. kuruluş yıldönümünü” konuşmasında dile getirdi. Seçilerek iktidara gelmiş siyasetin başlıca meselesinin ne olduğunu çok net bir şekilde dile getiren sözler. RTE türü siyasetçinin yargıyı nasıl gördüğünü anlatıyor: Yargıyı etki alanı kapsamı içinde görmek ve bu etki alanını mümkün olduğunca genişletmek. İkinci bir önemli nokta, siyasetçinin etki alanını durmadan genişletmek isteğini veya mücadelesini “siyasetin tabiatı icabı” görmesi, bunu böyle kabul etmesidir. Cumhurbaşkanı, kendisiyle yargı arasındaki ilişkiyi belki de ilk kez bu kadar net tarif etti. Ve yargı konusunda Saray’a yöneltilen “yönetme-gütme, siyasi amaçları için kullanma” eleştirilerine açıklık getirdi. Yani tercüme edersek gayet normal, çünkü bu siyasetçinin tabiatı gereğidir, nesini eleştiriyorsunuz bunun, dünyada bu böyle. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Öyle mi? Evet, bizim gibi, otoriter, hatta otokrat eğilimli siyasetçilerde ve yönettikleri pek çok ülkede böyle. Bu ülkeler genellikle ciddi siyasal, hukuksal, toplumsal ve ekonomik derin sorunlar yaşıyorlar. Demokrasi, insan haklarında, basın özgürlüklerinde, anayasal hakların kullanımında derin sorunlu, göstergelerde hep en alt düzeyde ülkeler.. Türkiye dahil. Avrupa’nın anayasal sistemi oturmuş ülkelerinde, “yargıyı siyasetin etki alanına alma” diye bir sorun hemen hemen yok. Anayasal sistem herkes için uyulması gereken gerekli koşulları oluşturuyor. Yani yargı bağımsızlığı ve tarafsızlığı, siyasetin bir aleti olamıyor. Cumhurbaşkanı’nın konuşmasında belki demek istediği “ABD’ye bakın, federal ve yüksek yargıyı etkilemek, yanına çekmek için ne savaş veriliyor”. Evet, muhafazakâr politikanın karanlık diplere vurduğu, Capitol’e baskın -darbe yapılmaya kalkışıldığı, politik yalanların zirve yaptığı, içte parçalanmış giderek derinleştiği, ırk ayrımının yeniden canlandığı okullarda öğrencilerin kitlelerce tarandığı bir ülkeye dönüşmüş bir ülke.. Dolayısıyla yargı savaşları da buna eşlik ediyor. Saray politikası giderek ülkeyi ABD’ye benzetme savaşında gibi. Bu konuya ikinci bir yazıyla döneceğim. Cumhurbaşkanı’nın bu açıklamasında, etki alanını genişletme meselesi, söylediği gibi çok kapsamlı. Burada da cumhurbaşkanı kendisini tanımlıyor. Bugün etki alanı dışında hemen hiçbir şey bırakmamış durumda. Devletin tüm kurumlarının başında adeta birer kendi sureti oturuyor gibi. Etki alanını dış ülkelere doğru genişletme çabası ve isteğinin ise sık sık dış duvarlara çarptığını da biliyoruz. Mesela Mısır’ın Müslüman Kardeşler örgütünün politikalarını benimseyerek Ortadoğu’da İslam ülkeleri arasında nüfuz kazanmak... Saray, dışa yönelik etki alanları genişletme politikasında, özellikle ticaret- ekonomi vb. için son yıllarda kullandığı en önemli araç ise “yardım”. Bu politika özellikle Afrika’nın yoksul ülkelerine yönelik... Başa dönersek RTE, konuşmasında adeta yargıya dolaylı olarak şöyle demektedir: Yargı ile ilişkimi normal görün. Bunun dışında da bir şey düşünmeyin. Fakat bu konuşmasında üst düzeyde zerre doğru olmayan noktalar var. Yeni anayasa yapacaklarını da belirttiğinde...",https://www.cumhuriyet.com.tr/yazarlar/orhan-bursali/cumhurbaskanindan-yargi-itiraflari-etki-alanim-1939940
Orhan Bursalı,"İktidar, büyük bir medya hapishanesi hazırlığında",29 Mayıs 2022 Pazar,"Şuna bakın; hem önümüzdeki bir yıllık seçim sürecinde yaşayacaklarımızı hem de “Dezenformasyonla Mücadele Yasa Taslağı” ile neler yapılmak istendiğini anlayın: RTÜK, dört TV kanalına, Kılıçdaroğlu’nun, TÜRGEV ve Ensar vakıflarından ABD’deki TÜRKEN Vakfı’na milyonlarca dolar gönderildiğini açıkladığı ve Erdoğan’ın kaçacağını söylediği videosunu yayımladıkları için ceza vermeye hazırlanıyor. Nedeni de kanıtlanmamış iddia imiş. Daha önce de Gezi davası sonuçları üzerine milletvekillerinin mahkeme önünde yaptıkları canlı yayını yaptıkları için soruşturma açmıştı RTÜK. Muhalefet lideri açıklama yapıyor, bir iddia ileri sürüyor, ama bu iddiayı duyurmak, RTÜK adındaki kuruluşa göre yasak! (Yasadaki tarife göre tarafsız kamu kurumu!) “Önce iddia kanıtlansın, sonra haber yapın..” mantığı içinde, her türlü habere yasak koyacak bir zihniyet iktidarda. Medyanın görevi iddiaları kanıtlamak değil, ama ortaya atılan ciddi iddiaları haberleştirmek. Eğer muhalefetin söylediklerini haberleştiremeyecekse medyaya şu deniyor asında: İktidarın yaydığı haberleri ver, gerisiyle ilgilenme.. RTÜK seçim sürecinde yol aldıkça tüm haberlere yasak koyma yolunda ilerliyor. RTÜK, altısı iktidarın, üçü muhalefetin atadığı kişilerden oluşuyor. Başında medya özgürlüğüne düşman bir kişinin bulunduğunu biliyoruz. İkinci başkanı da kurumun tabii ki iktidar yanlısı. Harika Bir Haber Türkiye’nin En Geniş Kapsamlı İşitme Cihazları Best Hearing Aids RTÜK, anayasanın “Basın hürdür sansür edilemez” maddesini çöpe atmış bir kurum. Dolayısıyla anayasayı çiğniyor. Anayasa emrini yasalarda işlemez bir duruma getiren uyduruk ve gerçeklerle ilişkisiz yorumlarla haberleşme özgürlüğünü yok ediyorlar. RTÜK’ün, anayasayı çiğneyen kararlarıyla hesap vereceği bir merci yok mu? İktidarın bu RTÜK aletini seçim sürecinde tüm yasaları hiçe sayan uygulamalar için kullanacağı açık ve seçik. Yasaklar... Günlerce ekran karartmalar... Ekrana çıkma yasakları... Program iptalleri... Yüksek para cezaları... Bir adım sonrası da TV’ler için belki de frekans iptalleri... Yayın yasakları, TV kapatmaları... Olmaz olmaz demeyin, hukuk rayından çıkan yöneticilerin, var olmak veya yok olmak olarak gördükleri seçim sürecinde yapmayacakları yoktur. Aynı durum Saray için de geçerli: Bu seçimlerde ya iktidarda kalacağız, yani var olacağız ya da kaybedecek ve yok olacağız! Meclis’e sevk ettikleri “Dezenformasyonla Mücadele Yasa Taslağı” tam da bu bakışla hazırlanmış: Var olmak için medyayı, dijital medyayı susturmalıyız. Halkın gerçeklere ulaşmasını engellersek, bir umut kendi yalanlarımızı millete yuttururuz! “Halkı yanıltıcı bilgiyi alenen yayarak endişe, korku veya panik yaratma, ülkenin iç ve dış güvenliğini kamu düzenini ve kamu barışını bozmaya” yönelik yayın yapanlara 1 yıldan 3 yıla kadar hapis cezası! Bunu “örgütlü” yaptığını söylerlerse, daha çok ceza.. Şimdi bu maddedeki ifadelerin hepsi yoruma açık. Belirsiz. Şu şu haberlerin yayılmasını istemiyorum dedi mi iktidar, yandı medya. İstemediği bir haberi verirsen, “Endişe, korku ve panik yaratmak istedin” yargısıyla Saray mahkemeleri ipini çekmeye hazırda bekliyor olacaklar. Bunu yaşadık da.. Enflasyonun yüzde 60’a varacağını, doların tutulamayacağını yazan gazeteciler hakkında dava açıldı. Neyse ki bu açık ve net öngörü birkaç ay içinde gerçekleşti de mahkeme beraat verdi. Yarın: Dezenformasyon kaynağı iktidar olabilir mi?",https://www.cumhuriyet.com.tr/yazarlar/orhan-bursali/iktidar-buyuk-bir-medya-hapishanesi-hazirliginda-1940963
Orhan Bursalı,Her şey daha zor olacak Tek vesayet odağı RTE,02 Haziran 2022 Perşembe,"RTE için demokrasi şuydu: “Demokrasi bizim için bir amaç değil, araçtır... ” “Demokrasi bizim için bir tramvaydır. İstediğimiz durağa gelince ineriz.” (1996) Nilgün Cerrahoğlu’nun röportajına kitabında dahil pek çok yerde ulaşabilirsiniz. 2000’de ise “Yahu bu sözleri başka yere çektiler, ben demokrasiyi içselleştirdim” diyordu. O sırada parti kurmuş ve seçimlere hazırlanıyordu. Bugün geldiği yer ise belli. Nilgün’e söylediği gerçek fikriydi, zaten siyasi meşrebi, bağlı olduğu ideoloji, demokrasiyi sadece bir araç olarak görebilirdi. Demokratik hak ve özgürlükleri tamamen kullanacak, iktidara ulaşacak sonra da trenden inecek ve “ebedi” sultasını kurmaya kalkışacaktı. RTE iktidarı, bugünkü konumunu sağlamlaştırmak için, kendisine müdahale edilecek her şeyi süreç içinde bertaraf etti. İktidarı boyunca yaşadığımız tüm büyük siyasi olayların nedeni de bu bertaraf-tasfiye işleriydi. Ülke savrulup durdu sarkaç gibi. Bunları da “vesayete son vermek” için yapıyordu. Önceki iktidarlar zamanında ve bizzat kendi iktidarı döneminde de siyasal davranışları ve kararları kısıtlayan-etkileyen odaklar-güçler vardı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunlar ordunun bazı konularda hassasiyetlerinden tutun, devlet içinde işleri bilen bürokrasinin yerleşik kurumlarına kadar uzanıyordu. Anayasa Mahkemesi, Danıştay, Yargıtay, Sayıştay, Dışişleri ve diğer bakanlıklar, valilikler vb. Tüm bunlar arasında iki tanesi çok önemliydi: Yargı ve ordu. Yargı öncelik sıralamasında hepsinden önemliydi. Çünkü yargı, etrafı, “vesayeti” temizleme aracıydı ayrı zamanda. Bu nedenle en büyük savaşı yargı üzerinde verdi ve hâlâ veriyor. Anayasayı yeniden değiştirmek istemesi bunun sonucu. FETÖ ile birlikte yargıya yaptıkları operasyonları düşünün. Anayasa değişiklikleri, mezardaki adamları bile kaldırıp oy kullandırdılar. 2007’de ilk tuğlası konan orduya “kumpaslar” da yargıya paralel sürdürülen temizleme ve üzerlerinde kontrol-tam kontrol operasyonlarıydı. Bugün hem ordu kontrolünde hem yargı. Ve tüm bakanlıkları kendisine özgün kontrol altına aldı. Yüksek yargı tamamen tamam. Danıştay, Yargıtay, Sayıştay, Anayasa Mahkemesi... Hem tamam hem eksik, onlar üzerinde süreç devam ediyor. Dolayısıyla tüm bu süreç RTE’nin davranışını, elini, kararlarını rahatlattı, istediği gibi davranabiliyor, iktidara bağlı yargıda siyasal mahkeme kanadı oluşturuldu. Kılıçdaroğlu’na düzenlenen büyük linç girişiminde bile mahkemenin böyle bir karar verebilme cesaretini gösterebilmesi her şeyi açıklıyor. Gezi davası, Kaftancıoğlu, Demirtaş, İmamoğlu... Küçük ortağın Kılıçdaroğlu’nu hapse tıkmaya kalkışması... Anayasanın yasaların askıya alınabilmesi... Tüm bunlar, “vesayete karşı mücadele” ile aslında ülke üzerinde, tüm yargı, ordu, devlet bürokrasisi üzerinde büyük RTE vesayeti gerçekleştirme amaçlıydı. Bugün ülke üzerinde tek vesayet odağı var... Eksik kalmasın, bu sürece paralel gelişen başka ve güçlü vesayet de bizzat kendi partisi üzerinde gerçekleşti. AKP içinde lider üzerinde, başkanlık ve yönetim üzerinde de vesayetler vardı. Bunları bir bir temizledi. Tüm kurucuları... Rakip olabilecek herkesi, tabii ki başta Gül’ü.. Bazıları da sözde kurullara atandı. Sürekli çıkıntılık yapan Bülent Bey’i ne yapacağını bilemiyor! Ama parti içi sütliman. Düşünün bir danışman yeni anayasa, laiklik, Atatürk vb. ayakları üzerinde kurulacak derken, Erdoğan kesin biatçıları, sen de kimsin, bu konuda karar veren parti lideridir, diyebiliyor!!! Millet üzerinde de kurduğu ve partiyi dize getirmede kullandığı vesayet aracı var ki ayrı yazılmalı. RTE, büyük vesayet savaşını kazandı. Bu süreçte de demokrasi tramvayından inmesi için gerekli koşulları yaratmış oldu. Bütün mesele, millete rağmen nasıl iktidarda kalacağıdır. Bunun hesapları üzerinde Saray çalışıyor.",https://www.cumhuriyet.com.tr/yazarlar/orhan-bursali/her-sey-daha-zor-olacak-tek-vesayet-odagi-rte-1942562
Orhan Bursalı,RTE’nin Abdülhamit sevgisinin üç kaynağı,07 Haziran 2022 Salı,"RTE ve AKP iktidarı dönemi yaşansaydı, Abdülhamit II acaba bu kadar tartışma konusu olabilir, hakkında çok sayıda kitap yazılabilir ve dizi filmler çekilir miydi? Peki RTE neden çok yönlü ve tartışmalı bir padişah olan Abdülhamit’e bu kadar düşkün ve diğer padişahların adını bile anmaz? Meral Akşener’in Abdülhamit ile istibdat (diktatör) yönetimini bir arada görüp eleştirmesine de veryansın eder? Neden Abdülhamit cumhurbaşkanının adeta bamteli durumuna gelmiş gözüküyor? İlber Ortaylı, geçen pazar günkü yazısında konuya dalmış. Ama siyaseti fazla karıştırmamış ve yukarıdaki sorulara girmemiş. Artılarını saymış, eksilerine ise sadece “sansür”ü eklemiş. Onun zamanındaki büyük toprak kayıplarını normal görmüş, evet toprak kaybı ondan önce başladı, ama onun zamanında sürdü. Osmanlı’yı parçalamak ve bölüşmek isteyen, İngiltere, Fransa, Almanya, Rusya arasında denge denen, birini diğerine karşı kullanarak olası saldırıları durdurma politikasının gerçekten ustasıydı. Fakat bu denge politikasının hep bir bedeli oldu. Toprak kaybının ondan önce başladığı (Osmanlı’nın çöküş süreci) ne kadar doğruysa, bu denge politikasının da toprak kaybını önleyemediği, mesela Rusları durdurmak için İngiltere’yi devreye soktuğu ve bedel olarak da Kıbrıs’ı İngilizlere hediye ettiği de doğrudur. Harika Bir Haber Türkiye’nin En Geniş Kapsamlı İşitme Cihazları Best Hearing Aids Abdülhamit ne yaparsa yapsın Osmanlı’yı parçalanmaktan, dağılmaktan kurtaramazdı. Avrupa birinci emperyalist paylaşım savaşına gidiyordu ve hepsi aç kurtlar gibi “hasta adam” Osmanlı’yı yiyeceklerdi. Ayrıca imparatorlukların parçalanma ve ulus devletlerin ortaya çıkma dönemine girilmişti. Balkanların parçalanması, Balkan Harbi’nden önce, 1878’de Berlin’de yapılan kongrede kararlaştırılmıştı. Balkan Harbi boşuna bir savaştı ve imparatorluğa bedeli de çok ağır oldu. Geçen yıl 28 Ekim’de “İyi ki Abdülhamit Osmanlı’nın yıkılışını geciktirdi” başlıklı yazı yazdım: (www.cumhuriyet.com.tr/yazarlar/orhan-bursali/yasasin-cumhuriyet-iyi-ki-abdulhamit-osmanlinin-yikilisini-geciktirdi-1880185) Henüz daha Atatürk doğmamıştı, parçalanmanın gecikmesi ile Atatürk’ün sahneye çıkmasının koşullarının tarihsel büyük bir örtüşmeye denk gelmesi sayesinde, Cumhuriyet kuruldu. Atatürk’ten önce Osmanlı parçalanıp yok olsaydı, Atatürk ve Türkiye Cumhuriyeti’nden bahseder miydik? Şimdi gelelim RTE ve adamlarının Abdülhamit merakına: Abdülhamit’in üç şeyini çok seviyor RTE ve politik danışmanları. İlki, diyelim ki denge politikası. Bunu Rusya - Avrupa-ABD arasında uyguluyor. Aradan kazanç elde etmeye çalışıyor (Suriye!). Fakat bu politikanın ülkeyi çok zor durumlara soktuğu açık. Başlı başına bir mülteci sorunu bile ülkeyi yiyip bitiriyor. “Denge” politikasının henüz ülkeye önemli bir kazanç sağladığını söylemek mümkün değil. İkinci sevgi kaynağı, Abdülhamit’in sansür ve egemenliği. Türkiye medyası, Abdülhamit zamanına benzer özellikler taşıyor. RTE özel ve açık politikalarıyla bir iktidar medyası oluşturdu ve geri kalanlara da hayatı dar ediyor, cezalar, mahkemeler. Türkiye’de medya, uluslararası endekslerde en kötü ülkeler arasında. Seçim sürecinde muhalefete baskı ve yasaklar giderek artıyor ve mengeneler sıkışıyor. Abdülhamit sevgisinin üçüncü kaynağı, Meclis’i kapatması. Padişahlığından hemen sonra. Muhalifleri sürgüne gönderdi. Bugünle ne alaka demeyin. Abdülhamit dönemini yaşamıyoruz. RTE en güçlü olduğu zamanda başkanlık anayasası ile kendini tartışmasız yasal tek adam yaptı. Ülkeyi yönetmek için meclise olan ihtiyacı en aza indirdi. Meclis epey vitrin meclisi oldu. RTE Abdülhamit’e sevmesin de kimi sevsin... Meral Akşener çoook haklıdır!",https://www.cumhuriyet.com.tr/yazarlar/orhan-bursali/rtenin-abdulhamit-sevgisinin-uc-kaynagi-1944337
Orhan Bursalı,Seçim sürecinin en büyük kozları ‘yalan’,06 Haziran 2022 Pazartesi,"Amiral Battı’da iktidarın büyük güç gösterisi sergilediği fotoğraflara ve ettiği büyük laflara bakıyorum. Şık şıkıdım, takmış takıştırmış, terziden yeni çıkmış elbiseler içinde her türden iktidar zevatının (Arınç dahil!) 20 yıllık boy ve güç gösterisi! Henüz milletin parasını ellerinde. Oraya 100, buraya 200 milyon, şuraya 1 milyar.. Buna da 25 bin avanta yönetim kurulu üyeliği (daha)... Tepeden eteklere doğru yağıyor milletin hazinesi. Dolayısıyla biat aslında paranın gücüne! Yağma Hasan’ın son böreği bunlar! Büyük güç fotoğrafları aslında yarın seçim olsa tepetaklak gideceği açık hanedanlığın sanki “son akşam yemeği” gibi. “Ülke çökse bile biz yıkılmadık ayaktayız, uzaya astronot göndereceğiz, uzay gücü olacağız, 2053 hele hele 2071 ülkeyi dünyanın en büyük gücüne ve sizleri de en büyük zenginliğe taşıyacağız.” Bunlar stratejik büyük yalanlar. “Şanlı tarihi olta”ya takılacak beyinler için. Tonla var, çünkü sorma öğrenme kültürünün kapısından içeri şöyle bir göz bile atmamış cehalet örtüsünün altına sığınmış veya sokulmuş yüz binler için. Onların hepsi “cehalet öğretilebilir bir şeydir”in canlı varlıkları... Bunlara, sadece din odaklı tüm söylemlere beyni açık “katmerli cahiliye” unsurlarını da ekstradan katın. Fakat büyük gelecek yalanları yetmez. Şimdiki zaman için taktik yalanları durmadan diri tutmalı, hatta bunlara yenilerini eklemeli! Birileri düşünmüş sanki: Yahu büyük ekonomik ve toplumsal çöküntünün altında kalmış taraftarlarımızın inançları sarsılmış olabilir! Unutmasınlar, hepsini canlandıralım! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şanlı Gezi protestocuları için dokuz yıldır “Camiye kirli postallarıyla girdiler, camide bira içtiler” yalanları onlar için tekrarlanıp duruyor. İman tazeleme! Artık hangi iman kaldıysa! Yalana, daha inandırıcı olması için olsa gerek bir takı daha yapılmış “camileri de yıktılar”! Camide bira içeni görmedim diyen imamı yıkılan caminin enkazı altına sokabilirler şimdi de. Tabii bu yalanlar çok sıradanlaştı! Kendilerine ne faydası olur bilemeyiz, hatta artık bundan sonra zarar yazmaya başlar bu söylemler. Cemaatlerin üfleme güçleri, bu iktidarın yalan söylemlerinden dolayı dinden imandan çıkanları bir arada tutmaya yeter mi, veya zerre umursayan olur mu, bilmiyorum. Milletin büyük enkaz altında iniltileri yedi kat gökyüzüne ulaşmışken! Üflemelerin beyinsel etkisi için ülke çapında toplu dua ve üfleme seanslarına geçilebileceğini varsayıyorum. Böyle şeylerin yapıldığını da FETÖ’nün şerrinden kendini kurtarmak için diğer cemaatlerin toplu enerji üflemelerine başvuran bir meslektaşımdan öğrenmiştim! Dini inançları güçlü ve sarih olan Müslümanlar arasında bir “Beytülmal” masalı söylenir gider. Yani milletin vergileriyle oluşmuş devlet hazinesi! O asla istismar edilemez(miş)! Yağmalanabilir, dibine darı ekilebilir, peşkeş çekilebilir, dağıtılabilir, tam takır kuru bakıra dönüştürülebilir, ama dokunulamaz! Bütçe, Hazine, millet, Beytülmal borçtan kırılıyor! “Türkiye’de tüm kesimlerin borçları, ilk üç aydı 1.5 trilyon TL artarak 13.3 trilyona yaklaştı. Bu borçların  6.5 trilyonu şirketlere, 3.1 trilyonu Hazine’ye, 1.1 trilyonu hanelere ait (Hakan Özyıldız, www.hakanozyildiz.com/2022/06/borclarn-toplam-133-trilyon-liraya.html” Büyük çöküntünün lideri meydan okuyor: Hadi çık karşıma! Bu durumda olsam milletin yüzüne bile bakamam!",https://www.cumhuriyet.com.tr/yazarlar/orhan-bursali/secim-surecinin-en-buyuk-kozlari-yalan-1943931
Orhan Bursalı,SADAT-Asder-Assam tek bir örgüt,24 Mayıs 2022 Salı,"İç içe geçmiş bir yapı var önümüzde. ASDER Adaleti Savunanlar Derneği, ASSAM Adaleti Savunanalar Stratejik Araştırmalar Derneği.. SADAT da bunların eylem için kurdukları şirket. İstanbul merkezli, şeriatla yönetilen İslam ülkeleri konfederasyonu hedeflerini gerçekleştirmek için, hem ideolojik - siyasi fikir ve yapılarıyla yol alıyorlar hem de bu amaçla kurdukları SADAT şirketi ile pratikte askeri iş yapıyorlar. Yani bir fikir ve iş bütünlüğünde iç içe kuruluşlar.. O ayrı bu ayrı falan bir durum yok. Adnan Tanrıverdi, SADAT’ın kuruluşunu kabul ettirmek için epey dil dökmüş devlete. Dünyada 70 adet bu tür şirket var, demiş. Müslüman ülkelere de hizmet verdiklerini görüyoruz. Sömürüyorlar, emperyalistler. Bu hizmeti biz verelim, diye harekete geçmişler. RTE “yasaların yasaklamadığı” bu hizmet biçimine evet deyince, devlete de kabul etmek düşmüş. Cumhurbaşkanı üstelik Tanrıverdi’ye kapılarını en üst düzeyde açmış.. Kendisine ideolojik, siyasi ve dışarıya vereceği hizmet olarak da ters, yabancı ve yanlış gelen bir durum görmemiş... Kısaca SADAT’çılar, İslam dünyasında hem ideolojik hem de askeri hizmet için çalışıyorlar. Bizi ilgilendiren tarafı, hedefleri arasında bulunan İstanbul başkentli İslam ülkeleri konfederasyonu gibi bir yapının olması. Bu Türkiye Cumhuriyeti’ni, anayasasını yapı olarak tamamen değiştirip yerine başka bir ülke-devlet, anayasa kurmak istemek demek. Muhalif insanların, “vay bak devlete kurumlarına falan hakaret ettin” diyerek yıllarca hapis cezasına çarptırıldığı bu ülkede, iktidar yargısının, SADAT’çıların bu açıklamalarıyla, faaliyetleriyle ilgilenebilmesi şüphesiz ki mümkün değil. Adam tepelerde! Harika Bir Haber Türkiye’nin En Geniş Kapsamlı İşitme Cihazları Best Hearing Aids Türkiye’den nasıl bir şeriatla yönetilen İslam ülkesi konfederasyon üyesi yapacağı ve başkenti Ankara’dan İstanbul’a taşıyacağı merak konusu. Çünkü bu iş bir eylem gerektirir. Adamda açık ideoloji var, her türlü askeri uzman var, keskin nişancı yetiştirmekten tutun, terörist eğitimine kadar... Zaten toplum da bu meraktan işin peşine düşmüş durumda. Üstelik bu fikir, sahibiyle birlikte ülkeyi yöneten en üst düzeyde, Cumhurbaşkanlığı katında kabul görmüş, devletin en önemli zirve toplantılarında boy göstermiş. Bu işi ancak AKP iktidarıyla, lideriyle birlikte, devleti, orduyu kurumlarını değiştirerek, adım adım ilerleyerek, Hz. Eyüp sabrı ile yapabiliriz, diye düşünmüş belli ki. Ama ne zaman ki kafayı iyice yiyerek “Mehdi gelecek, biz ortamı hazırlıyoruz” dedi, ortalık yıkıldı, yahu bu iş bizim başımıza patlayacak iktidardan bir şekilde gidersek, endişesiyle kapının önüne konuldu. Ama gitmedi, görünüşte cumhurbaşkanının resmi görevlerinden gitti, devletle iş tutmaya devam ediyor. “Devletimizin kontrolünde, ülkemizin dış politikasının da bir enstrümanı” olarak hizmetini sürdürüyor. Devlet silah satma işini de yavaş yavaş SADAT’a ve kurulduğunu açıkladıkları daha pek çok benzeri şirket devrediyor gibi! Baksanıza, oğul Tanrıverdi, Ukrayna doğrudan SADAT’tan silah, mühimmat vb. istemiş! (Saymaz’a açıklaması) Demek Saray, devlet, ürettiği her türlü askeri malzemeyi almak isteyenlere adres olarak SADAT’ı göstermeye başladı. SADAT gibi kuruluşları, aracılık “hizmetleriyle” devlet eliyle zengin etmenin bir yolu da bu olmuş. İktidarın bildiği en iyi işlerin başlıcası.. *** Tamam da Türkiye Cumhuriyeti’nden, şeriatçı bir İslam ülkesi yaratma ve başkenti İstanbul’a taşıma işi konusunda neler yapıyorlar? Aldıkları aracılık ücretleriyle bu faaliyetlerini mi yönetiyorlar, nasıl, nerede ve kimlerle? Açık kaynaklarda bu konuda somut bir bilgi yok. Not: Yakın zamanda yayımlanan Caner Taşpınar ve Ersin Eroğlu’nun Gölge Ordu kitabı, (Kırmızı Kedi) meraklısına derli toplu bilgi sunuyor.",https://www.cumhuriyet.com.tr/yazarlar/orhan-bursali/sadat-asder-assam-tek-bir-orgut-1939107
Orhan Bursalı,"Lokantalar neden dolu, konut zenginleri ne kadar?",19 Haziran 2022 Pazar,"Bir tartışma var: Ekonomik kriz bu kadar derinken lokantalar boş değil. Hayır, öğle yemeklerinin yendiği sıradan halk lokantalarından bahsetmiyorum. Orta hal ve üzerindeki lokantalardan, meyhanelerden, iyi kebapçılardan... Genel kanaat, böyle bir kriz yaşanıyorsa, buralarda etkisini görmek gerek. Bazı gazeteciler gözlemlerini yazdı ve krizle müşteri doluluğu arasındaki ilişkinin tersliğini anlamaya çalıştı. Ekonomistler tartışmaya el attı. Dediler ki: 1) Enflasyon azdığı ve para sürekli değer yitirdiği için eldeki parayı harcamak en iyisi... 2) Ertelenmiş harcamalar gündeme geldi, pandemiden tüm kısıtlamalar kaldırılınca lokantalar dolmaya başladı... Şüphesiz bunların hepsinin payı var, ama yine de bu açıklamalar olayı yeterince anlatıyor mu? Derken toplumun gündemini özellikle yılbaşından beri konut sorunu oluşturunca, lokanta olayına başka bir yönden bakmak gerek dedim. Kiralık ev yok, en ucuzu belki de 5 bin TL, yani asgari ücretten yüksek, bizim sokakta güzel bir zemin katlı büyücek ev 25 bin TL’ye tutuldu. Orta halli ev 10 bin TL civarına oturdu. Eski kiracılar neredeyse sille tokat çıkartılıp atılıyor ve birkaç katı fiyatla kiraya veriliyor. Kiraya verenler “enflasyon”u neden gösteriyor. Tartışmalar cinayet işleyecek gerilimlere vardı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Geçen yıl bir tanıdığın 800 bin TL’ye aldığı evin 3-4 milyona alıcısı var. Ada’dan 1.5 yıl önce 900 bin TL’ye alınan ev şimdi 4 milyona vurdu. İşlerin nasıl çığırından çıktığının çok somut bir delilleri.. Toplumsal bir çıldırıklık durumu derinleşiyor. Kanada hükümeti yabancılara ev satışını yasakladı, biz ise bastır 400 bin doları hem evi al hem vatandaşlığı. Yurttaşını düşünen yok gelsin dolarlar, çünkü iktidar bir cent’e kurşun atıyor! Yabancıların konut kiralama talebini de katarsanız, toplumsal gerilimi iktidarın nasıl ve isteyerek yükselttiğini görürsünüz. 2020-2022 yabancılara konut satışlarını şöyle göz kararıyla hesapladım, artısı eksisiyle 120 bin konut satılmış. Bu mayısta, önceki mayısa göre yabancıların konut alımı yüzde 236 artmış, 6 bine dayanmış. Amacımızdan sapmayalım, derdimiz lokantalar neden dolu?! Tasarruf edebilecek ve banka kredisi alıp geri ödeyebilecek kadar geliri olan yerlilerin hemen hepsi neredeyse tüm parasını yıllardır konuta yatırıyor. Yine TÜİK’e göre, 2020 Haziranı’nda 190 bin kadar, temmuzunda 250 bin, aybeay 50 binden aşağı düşmeyerek 2021 Aralığı’nda 250 bine tırmanarak, 2022 Martı’nda nisanında 133 bini aşarak, mayıs ayında 123 bin kadar konut satılmış. Önceki mayısa göre satış yüzde 107.5 artmış. Ocak mayıs arası, 2021’de 420.079 konut; 2022’de ise 575.889 konut satılmış. Aslan payı tabii ki İstanbul, Ankara, İzmir. Daha eskiye gidin. Tüm tasarruflar konuta ve arabaya... Bu durum, Türkiye’nin neden büyük bir tasarruf yoksulu ülke olduğunu anlatırken... Aynı zamanda da lokantaların doluluğuna da yanıt veriyor. Başka bir nokta: Kaç kişinin 2, 5, 10 konutu var ve bunlardan toplam kira geliri ne kadar? Aslında, eğer veriyorlarsa gelir vergisi, istatistikler olmalı. Ülke, bir azınlık mı yoksa epey bir çoğunluk mu, konut ve kira zengini ile dolu. Hele konut ve kira fiyatlarının tepe yaptığı son bir yıldır, bu kesimin harcamaları da rahat.. Dolayısıyla krize rağmen iyi lokantaları dolduran da bu kesim. Ve tabii ki üst kesim beyaz yakalılar... Sayı olarak ne kadardır bu kesim? 4- 5 milyon? Lokantaları dolduranlara iktidardan beslenen bir iki milyonu da katın.. Türkiye hiç bu kadar büyük bir gelir farklılığı uçurumuna yuvarlanmamıştı!",https://www.cumhuriyet.com.tr/yazarlar/orhan-bursali/lokantalar-neden-dolu-konut-zenginleri-ne-kadar-1948798
Orhan Bursalı,SADAT: Önce ideolojileri sonra iç savaş eğitimleri,23 Mayıs 2022 Pazartesi,"SADAT örgütünün ideolojik ve eylem bütünlüğü açısından analizini bu kez farklı bir boyuttan sürdüreceğim. Adaleti Savunanlar Derneği (ASDER), ilk ortaya örgütlü çıkışları. Orduyu dindar yapmak için ordu içinde faaliyet gösteren ve bu nedenle ordu ile ilişkileri kesilen subay ve astsubayların ağırlıklı olarak kurdukları bir dernek. Adnan Tanrıverdi, köktendinci birisi. Mehdi gelecek diyor. Ve Mehdi gelmeden ortamı ona hazırlamayı görev ediniyor. Mehdi, İslam ülkelerine geleceğine göre, hazırlıkları Türkiye ve diğer Müslüman ülkelerinde. İslam ülkelerini kurtaracaklar! Böyle bir ideolojileri var. Şeriatla yönetilen hem distopik hem de imkânsız, üstelik başkenti İstanbul olacak İslam Konfederasyonu hayalini satıyorlar. İslam ülkelerini nasıl hazırlayacaklar? Dinci ideolojilerini ön plana alarak, onlara askeri konularda eğitim vererek. Bakıyor ki İslam ülkelerinde, mesela Suudi Arabistan’da çok sayıda, mesela ABD’li şirket askeri eğitim vb. hizmeti veriyor, onların yerine niye bu hizmeti biz Müslümanlar vermesin diye yola çıkıyor ve 28 Şubat 2012’de ASDER’lilerle birlikte SADAT’ı kuruyor. Harika Bir Haber Türkiye’nin En Geniş Kapsamlı İşitme Cihazları Best Hearing Aids Diyor ki Kübra Par’a (2018): “İslam ülkelerinin kendi ayakları üzerinde kalması için emekli askerlerimizi organize ederek destek verelim diye düşündük. Devletimizin kontrolünde, eski Osmanlı coğrafyasındaki Müslüman ülkelere ihtiyaç duydukları hizmet verilmeliydi. Bu hizmet verilirken bu şirketler aynı zamanda ülkemizin dış politikasının da bir enstrümanı olmalıydı. ASDER mensupları ile 28 Şubat 2012 tarihinde SADAT Uluslararası Savunma Danışmanlık İnşaat, Sanayi ve Ticaret Anonim Şirketi’ni kurduk…” 28 Şubat tarihi tabii ki ilginç. 1997’de ordu, doğrudan müdahale etmeden hükümetin değişmesine neden olmuştu. Burada ipuçları: SADAT devletin kontrolünde iş yapacak... Aynı zamanda ülkemizin dış politikasının da bir enstrümanı olacak. Adnan Tanrıverdi, ASDER üyeleri olarak Kısıklı’da evinde ziyaret ettiği o zaman başbakan RTE’ye bu fikrini kabul ettiriyor ve SADAT’ın ordu ile işbirliği macerası başlıyor. Cumhurbaşkanlığı Başdanışmanlığı ile Güvenlik ve Dış Politika Kurul Üyeliği’ne getiriliyor. Bu sıfatlarla güvenlik zirvelerine katılıyor. 2020’de Mehdi gelecek ortamı hazırlamalıyız açıklamasını yapınca ortalık karışıyor ve görevlerinden istifa ettiriliyor. Ama burada önemli olan, bu kafa yapısında bir kişinin, altı yıl boyunca bu Saray görevlerinde kalmasıdır. Herhalde Cumhurbaşkanı, yahu ne boşboğaz bir adam, dilini tutamadı, demiştir. Adnan Tanrıverdi, “Gayri nizami Harp Kursu” görmüş, Genelkurmay Özel Harp Daire Başkanlığı ve Akit yazarlığı yapmış bir isim. Kurduğu SADAT “Gayri Nizamı Harp” ve “Keskin Nişancılık” gibi başlıklarla da dikkat çekiyor. “Kara Harekâtı”, “Keskin Nişancılık”, “Koruma”, “Tahrip”, “Gayri Nizami Harp”, “İleri Tek Er Muharebe”, “Topçu ve Havan İleri Gözetleyicilik”, “Tank / Zırhlı Araç Avcılığı” gibi kurs eğitim paketleri ile “hizmet” veriyor. Bu görev süresince, TSK’nin yeniden yapılanmasına düşünceleri anlaşılan ışık tutmuş. SADAT “Devletin kontrolünde”, “ülkemizin dış politikasının da bir enstrümanı olarak” hizmet vermiş. Saray’ın SADAT’ın teşhir edilmesini dış güçlere hizmet olarak nitelendirmesi boşuna değil. Dış güçler “SADAT’tan rahatsız” ise bu örgütün devlet kontrolünde Suriye’de, Libya’da yaptığı örtülü işler var demektir. Kim bilir, bu örtülü işler arasında AKP iktidarının devamı için, “yerli ve milli” içeriye yönelik ne hazırlıklar var, bilmiyoruz. Ama bu faaliyetlerin hepsi çıkar ortaya...",https://www.cumhuriyet.com.tr/yazarlar/orhan-bursali/sadat-once-ideolojileri-sonra-ic-savas-egitimleri-1938743
Orhan Bursalı,Dezenformasyonun ana kaynağı iktidarsa eğer…,30 Mayıs 2022 Pazartesi,"Dezenformasyon nedir? Yanlış ve/veya sahte bilgi denebilir. Doğru olmayan şeyler, söylenti yaymak… Aslında dünya bununla çalkalanıyor. 2016’da Oxford sözlüğü post-truth sözcüğünü (hakikat ötesi/sonrası veya gerçek ötesi) yılın sözcüğü seçmişti. Çünkü siyasal ve toplumsal ortamı zehirleyen, gerçekle gerçekdışını birbirine karıştıran davranış ve söylemlerin yoğunluğu bu sözcüğü gündeme taşıdı. Siyaset yalanlarla dolup taşıyor. Muhafazakâr/sağcı politikacılar “İklim değişikliği yoktur” diyor bilimsel gerçekleri çarpıtıyor veya bu araştırmaları yasaklıyor, verileri saklıyor. İktidarlar tonla yalan söylüyor. Popülist liderler yalanla alıp başını gidiyor. Günlük hayatın iletişim dolaşımının içine, tabii ki öncelikle sosyal-elektronik medyada bir sürü palavra sokuluyor. Pandemi döneminde özellikle ayyuka çıktı yalanlar. Her neyse, yani dünyanın gerçekten bir dezenformasyon sorunu var. Gerçeğin medyada dolaşım hızıyla, cezbedici, ilgi çekici yalanın dolaşım hızı arasında en az 10 kat fark var. Komplo teorilerini yayanlar, kitap yazanlar için bu bir ticaret- kazanç kapısı aynı zamanda. Evet, bizim sosyal-elektronik medyamız da şüphesiz bundan nasibini alıyor. Bir yasal düzenleme-çerçeve gerekli. Yıllardır yapıyoruz yapacağız derken, seçimlere bir yıl kala, iktidar 40 maddelik bir düzenleme tasarısı hazırladı. Pek çoğuna bir itiraz olmayabilir. Ama tasarının hazırlanış biçimi her zamanki gibi yanlış. AKP’nin siyasi kadrosu oturdu, konunun muhatabı basınla, sosyal ve elektronik medya ile hiç fikir alışverişi yapmadan, kendi siyasi çıkarlarına uygun bir tasarı hazırladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Can alıcı yönü, dünkü yazımda da belirttiğim gibi, “Halkı yanıltıcı bilgiyi alenen yayarak endişe, korku veya panik yaratma, ülkenin iç ve dış güvenliğini kamu düzenini ve kamu barışını bozmaya” diye bir madde içermesi… İktidarın bugüne kadar uygulaması, muhalif mahkûmiyetlerin hepsinin keyfi, anlamsız, hukuksuz, yasadışı, siyasi karakterde olması. İktidarın elindeki yargı, nalıncı keseri gibi çalışacak. Hiçbir nesnel tanımlama içermeyen madde, savcı-mahkeme birlikteliğince, sen panik, olmadı korku, olmadı endişe yaratmak için bu haberi yaptın deyince akan sular duracak. Burada sorun şu: Dezenformasyon kaynağı iktidarsa, medyası ise bir sorun yok.. Ama medya nesnel gazetecilik yapsa bile iktidarın zülfü yârına dokunursa derin sorun var, karakolluksun. İktidarın medyası her gün onlarca yalan haber yayıyor muhalefet ve liderleri, nesnel gazetecilik yapan yazarlar, şarkıcılar hakkında, hepsinin kişisel haklarına tecavüz var... Hiçbiri hakkında dava açıldığını gören var mı? Mesela Cumhurbaşkanı, önceki “Yargı etki alanım içinde” başlıklı yazımda bahsettiğim konuşmasında şunları da söylüyordu: “2017’deki halkoylamasıyla cumhurbaşkanlığı hükümet sistemine geçişi onayladığı anayasa değişikliğinde, yargının bağımsızlığı ilkesi, tarafsızlığıyla tahkim edilmişti. Böylece millet adına karar vererek hakemlik görevini üstlenen yargı, güçler ayrılığında hak ettiği yeri tam manasıyla almış oldu.” Diyor ki: *Yargının bağımsızlığını sağladık… *Tarafsızlık ilkesini sağladık… *Güçler ayrılığını kesinleştirdik. Hiçbiri doğru değil. Bir politikacı olarak “dezenformasyon” yapıyor. Tamamen Cumhurbaşkanı, iktidar ve çoğunluğunca atanan/seçilen bir yüksek yargı heyeti varken… gerçekten bağımsız, tarafsız kararlar verme teşebbüsünde bulundukları için dağıtılan mahkemeler ve hâkimler gerçeği ortadayken.. “Benim atadığım, denetlediğim, seçtiğim, kontrol ettiğim yargı, tarafsız ve bağımsızdır” denmektedir. Yargı, başka vesayetler altındayken kötü, ama benim vesayetim altındayken iyi, bağımsız ve tarafsız.. Öyle mi? Dezenformasyonu önleme yasası, iktidarın dezenformasyon borusunu alabildiğine çalacak, ama nesnel haberciliği de cezalandıracak bir nitelikte. Seçimlere böyle gidiyoruz!",https://www.cumhuriyet.com.tr/yazarlar/orhan-bursali/dezenformasyonun-ana-kaynagi-iktidarsa-eger-1941278
Orhan Bursalı,33 milyar dolarlık silah: ABD küresel savaşa mı yöneliyor?..,02 Mayıs 2022 Pazartesi,"Ukrayna’da önemli gelişmeler var. Gözümüzü bugün oraya çevirelim.. Haberi okuduğumda eyvah dedim… “Demokrat” Biden, Ukrayna’da kullanmak amacıyla Kongre’den 33 milyar dolar istedi. Bir ay önce 13.6 milyar dolarlık askeri yardım isteği onaylanmıştı, şimdi bunun iki buçuk katını daha istiyor. Beyaz Saray en az eylüle kadar süreceğini hesapladığı savaş için bu parayı istiyor. Amerikan gazetelerinde ayrıntılara bakıyorum: (*) - Güvenlik ve askeri yardım için 20 milyar dolar. - Ukrayna’ya verilen teçhizatı finanse etmek ve stokları yenilemek için 11.4 milyar dolar. -  NATO müttefiklerini korumak için bölgeye Amerikan birliklerinin ve teçhizatının konuşlandırılmasını desteklemek, siber güvelik ve istihbarata desteği için 2.6 milyar dolar, gıda tedarik zinciri için 3 milyar dolar. Toplam 46.6 milyar dolar Ukrayna’ya destek. Bu, Rusya’nın yıllık savunma harcamalarının (65.9 mia dolar), “üçte ikisinden fazla”. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol NYT kıyaslama yapıyor: ABD Afganistan’da yıllık ortalama 40.8 milyar dolar harcamıştı (2001-2021 arası: 816 mia dolar). Bu arada Rusya’nın, 33 milyar dolarlık askeri yardıma yanıt olarak değilse bile askeri hedefi Odessa. Moldova’nın Transdinyester Rus yanlısı bölge sınırına askeri yığınak yapıldığı ve Rusya’nın Karadeniz’e uzanan Ukrayna topraklarını ele geçirmeyi amaçladığı, yaygın görüş. Donbas, Karadeniz, güney bölgeleri Ukrayna’nın çok büyük maden ve enerji (ve tabii ki tarımsal!) zenginliklerine sahip, Moskova bu bölgeler üzerinde kesin egemenlik kurmak istiyor.. Bir barış ufukta gözükmüyor. Ankara ve diğerlerinin çabaları boşuna. Zelenski - Biden ortaklığı güçleniyor. Zelenski Biden’a “Ya Rusya’yı durdururuz ya da Rusya Bütün Doğu Avrupa’yı ele geçirir” diyordu. İsteklerini alıyor; ABD, Ukrayna’da aslında savaşta gibi. Rusya’ya karşı savaşta Ukrayna bir araç. Menzili daha büyük obüslerin Rus cephesine sevk edilmeye başlandığını okuyoruz. Amerikan etkili gazetelerinde bazı yorumlar, “Biden’ın Ukrayna’da hedefi ne” diye soruyor. Amacı ne, politikasının hedefi, sonu başı belli değil. Foreign Policy’de bir makalede, “Rusya’yı zayıflatma stratejisi Ukrayna savaşını küresel bir savaşa dönüştürüyor olabilir” deniyor: Beyaz Saray politikasında dramatik bir dönüşüm yaşanıyor, Ukrayna’nın savunmasını güçlendirme politikasından, Rusya’ya ve gücünü zayıflatma tahrip etme politikasına geçildi. Bu politika Rusya’yı, ya teslim ol ya da Ukrayna’da askeri gücünü ikiye katla seçeneği ile karşı karşıya bırakıyor. 33 milyar talebinin mesajı şu: Ukrayna’da asla başaramayacaksın! ABD Savunma Bakanı Austin’in, serbest bir yorumla, “Rusya’nın bir daha Ukrayna gibi işgallere kalkışamayacak şekilde zayıfladığını görmek istiyoruz” anlamına gelen sözleri, Avrupa’da, ABD’nin hedefinin savaşı yaymak ve bunun Avrupa için tehlikeler içerdiği biçiminde Alman ve Fransız yorumlarına yol açtı. Muazzam Amerikan askeri yardımının Rusya’yı askeri bakımdan çok büyük kayıplar verdirmesi ve başarısızlığını gündeme getirmesi durumunda Moskova’nın sık hatırlattığı nükleer silahları gündeme getirmesi de Batı’nın korktuğu bir gelişme. Washington’da Stratejik ve Uluslararası Çalışmalar Merkezi’nden Seth G. Jones: “Genişleyen bir savaş riski şu anda ciddi”… İşler çok ciddi! Ülkenin ve dünyanın bu koşullarında Şeker Bayramınız kutlu olsun güzel geçsin, diyecek durum yok, ama iyi bayramlar yine de.. İki gün tatil, perşembe gününe kadar... (*) www.nytimes.com/live/2022/04/28/world/ukraine-russia-war-news?te=1&nl=morning-briefing%3A-europe-edition&emc=edit_mbe_20220429 www.nytimes.com/2022/04/27/us/politics/ukraine-war-expansion.html https://foreignpolicy.com/2022/04/29/austin-blinken-ukraine-zelensky-weaken-russia-a-bad-idea/?utm_source=PostUp&utm_medium=email&utm_campaign=Editors%20Picks%20OC&utm_term=41827&tpcc=Editors%20Picks%20OC https://foreignpolicy.com/2022/04/29/russia-ukraine-war-biden-endgame/?utm_source=PostUp&utm_medium=email&utm_campaign=Editors%20Picks%20OC&utm_term=41828&tpcc=Editors%20Picks%20OC",https://www.cumhuriyet.com.tr/yazarlar/orhan-bursali/33-milyar-dolarlik-silah-abd-kuresel-savasa-mi-yoneliyor-1931791
Orhan Bursalı,"İktidar niye ülkeyi daha büyük krizlere sürüklüyor, çıkarı ne?",15 Mayıs 2022 Pazar,"İktidar ve savunucuları dışında herkes, uygulanan ekonomik kararların tümünün krizi derinleştirdiği ve zengin yoksul ayrımını had safhaya yükselttiği konusunda hemfikir. Geliştirdikleri kur korumalı mevduat sistemi, kur istedikleri düzeyde kalmadığı, yükseldiği için, diyelim en az 100 milyar TL’nin Hazine’den-MB kaynaklarından zengin mevduat sahiplerinin hesaplarına aktarılmasına yarıyor. İktidar zenginleri seviyor, diyebilirsiniz. Bu sistemin ikinci üç ayında da iktidar, MB hesaplarında bulunan yabancı dövizleri satarak bu kez kuru sabitleyeceğini düşünürken... Döviz, burada beni tutamazsın başkaldırısıyla yükseliyor. Enflasyon, iktidarın yalancı istatistiklerini bile delip yükseliyor. Asgari ücret komik, 2 bin 500 TL ve altında aylığı milyonlarca emekli var. Neyse hepsini biliyorsunuz demek istediğim şudur: Bu ekonomi politikaları insanları pahalılıktan inim inim inletiyorsa, öyleyse neden bu büyük çöküşte ısrar? Normal bir iktidar bunun yapar mı? Harika Bir Haber Türkiye’nin En Geniş Kapsamlı İşitme Cihazları Best Hearing Aids Yoksa bilmediğimiz, gözden kaçırdığımız bir şey mi var? Yoksul daha yoksul, zengin daha zengin oluyor, doğru görünen bu kalıbı tekrarlayarak iktidara bindiriyoruz. Hesaplar öyle. Peki, bu kriz herkesi mi eşit etkiliyor? Hayır. Kur korumalı mevduattan paçayı sıyıranlar var. Bu zengin, diyelim ki rantiye paralar da belki de yaşadığımız enflasyona karşı kendilerini ancak koruyorlar. Yani onların bu enflasyon hesabından (yıllık yüzde 140) büyük kazançlarla çıktıklarını sanmıyorum. Şunu sorabilirsiniz: Acaba bu politikadan AKP’nin seçmeni yararlanıyor mu? AKP zenginleri var.. Kestirimlerime göre, AKP seçmeninin ortalama yüzde 15 kadarı. Sınıf atladılar. Şirket bağlantıları, bir kenara yığdığı altınları, dövizleri ve kur korumalı mevduatları var. Ekonomik krizden etkilenmediklerini, daha da zenginleştiklerini veya kendilerini koruduklarını varsayalım. Bunların tuzu kuru. Dahası devlet bankalarından yeni açıklanan düşük faizli konut kredilerine de ulaşarak, belki de bu son vurgunla durumlarını biraz daha iyileştireceklerini söyleyebilirsiniz... Öyle mi? Peki, iktidara gözü kapalı oy veren orta sınıf ve altı, yoksul kesimler? Onların en azından yüzde 12’si iktidarı terk etti dersiniz (2015 Haziran seçimleri AKP oyu yüzde 42 baz alınarak...) Bu süreç içinde daha da kaçacaklar. Yani nereden baksanız AKP’de büyük erime söz konusu.. Alt taban yüzde 25. AKP’nin politikaları haksızlıkları, sürpriz yeni oy düşüşlerine bile yol açar. Döndük başa. Seçimi kaybedeceğini görüyorlar. 2023’te de seçmene altın saçamayacaklarına göre, düşünceleri nedir? Yazıp duruyorum: En azından bugün ve görünen yıl sonuna kadar süreç içinde, seçimi kazanabilmek için şapkadan tavşan çıkaramayacaklarına göre, diyorum ki, ellerinin altındaki seçenek, - Cumhurbaşkanının ekonomik kaosu bahane ederek, - ve Kılıçdaroğlu’nun dikkat çektiği SADAT gibi örgütlerin yasadışı siyasi ve toplumsal kaos yaratma olasılığını da hesaba katarak, - HDP’nin yasaklanması ile olabilecek büyük kargaşayı da göstererek, seçimleri erteleme kararı kalıyor. Nasıl olsa Meclis’te de bu altı ay ertelemeyi uzatacak çoğunluğa sahip. Bugünden yıl sonuna bakış böyle gözüküyor. Peki, Kılıçdaroğlu bu konularda ne düşünüyor? Kendisiyle dün sohbet ettim. Yarına...",https://www.cumhuriyet.com.tr/yazarlar/orhan-bursali/iktidar-niye-ulkeyi-daha-buyuk-krizlere-surukluyor-cikari-ne-1935990
Orhan Bursalı,"‘Politika, maddi ve manevi tok kişilerin işi olmalı’",08 Mayıs 2022 Pazar,"İzmir’de birkaç yıldır 6 Mayıs’ta düzenlenen Deniz Gezmiş, Yusuf Aslan ve Hüseyin İnan’ı anma etkinliği, idamlarının 50. yıldönümünde çok özel ve anlamlı bir şekilde gerçekleştirildi. Oktay Kaynak’ın çağrısı ile Deniz Gezmiş’in mücadele arkadaşlarından bir kısmı ve İzmirli gençler bir araya geldi. Bir kültür merkezine dönüştürülen Tarihi Havagazı Fabrikası toplantı salonunda, arkadaşları, Deniz Gezmiş ile doğrudan anılarını paylaştı. Osman Bahadır, Ömer Güven, Salman Kaya, Şaban İba, Ruhi Koç, Hakkı Karadeniz, Cevat Ercişli, Fahri Aral, Yahşi Karamollaoğlu, Necati Sağır, Necdet Dizman, Halis Fındık, Türkan Sabuncu, İsmail Gençoğlu, Mehmet Bilal Çevik, Eyüp Yıldırım, Necla Kuglin, Çimen Turan, Ali Fuat Çiler, Bahattin Yücel, Mehmet Yücel, Selahaddin Güleç, Mete Sönmez, Cengiz Baltacı dahil 100 kişiye yakın 68’li gencin buluşması, ilginç, kucaklaşmalı, hasret giderici, birbirine takılmalı geçti. Anılarını anlattılar, kısa konuşmalar yaptılar, o dönemin ve devrimci hareketin özelliklerine eleştirel bakan konuşmalar oldu. Oktay Kaynak, bu buluşmaların mimarı olarak 68 hareketini, Deniz Gezmiş, Hüseyin İnan, Yusuf Aslan’ı sevgiyle anarak kucakladı. Ömer Güven, hatalara da bakmalı dedi, 68 hareketini erkek ağırlıklı olarak nitelendirdi. Osman Bahadır, Gezmiş’in büyük liderlik özelliklerine vurgu yaptı, “Biz arkadaşları olarak bunu biliyorduk, ama Deniz’in yakınında bulunmayan sanatçılar, şairler, mesela Atillâ İlhan, Can Yücel sezgileriyle bu lider özelliklerini çok iyi anlattılar” dedi. Düşünce olarak geçmişe saplanıp kalma - dogmatizm tehlikesine vurgu yaptı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Deniz Gezmiş’in düşünceyi öncelikle pratik eyleme döken özelliği dile getirildi. Bu anılar umarım yazılı olarak toplanır, gelenlerden ve gelemeyenlerden güzel bir bellek kitapçığı oluşturulur. Akşam bir arada yemek yendi, fotoğraflar çekildi. Yemeğe katılan İzmir Büyükşehir Belediye Başkanı Tunç Soyer ile güncel siyasi konular ve İzmir üzerine sohbet olanağı bulduk. Soyer, bisikletiyle 12 dakikada her gün görevine gidiyor. Zaman yetmiyor, diyor. O kadar çok yapacak iş var, eğer hayatını, günlük ritmini çok disiplinli düzenlemezsen, akıp gidiyor zaman ve peşinden koşturuyorsun diyor. Çok iyi anlıyorum, çoğumuzun temel derdi. Uykusunu 8 saatten 6 saate düşürmüş. Bu disiplin asker babasından. O zaman şikâyetçi olduğu baba disiplininin şimdi yararını gördüğünü söylüyor. Size yöneltilen eleştiriler nedir soruma, “Elimi masaya vurmamı isteyenler çok” diyor. Liderlik kültü bizde ataerkil bir miras ve özellikle yöneticiden çok talep ediliyor! Demokratik geleneklerin henüz oturmadığı bir toplumsal yapı Tunç Soyer, empati etmeyi demokratik yönetim anlayışının başına oturtmuş. Empati demokratik bir davranıştır. Karşındaki kişinin, hem kendin hem ortadaki konu vb. hakkında ne düşündüğünü anlamanın en iyi yoludur. Bu çözüm üretir, diyor. Demokratik paylaşımın kapılarını açar. Hem demokrasiyi içerir hem de paylaşımı.. Soyer, İzmir’in sorunlarını demokratik kooperatifçilikle çözme politikalarından örnekler veriyor. Ulaşım, kentsel dönüşüm, üretim... Son günlerde yaşadığımız bazı siyasi davranış bozukluklarını soruyorum. Başlıktaki yanıtı veriyor: “Politika, maddi ve manevi tok kişilerin işi olmalı.” Hırs her ne kadar insanı başarıya götüren bir özellik taşısa da ipini koyverdiğinde, büyük açlığın dizginsizliği içine yuvarlanırsın. O zaman aklı, makulü, politik nezaketi, güvenli ilerleyişi ve yürüyüşü bir kenara bırakırsın. Birden aklıma İlhan Selçuk ağabeyin sık kullandığı sözü geliyor: Ham ervahlık...",https://www.cumhuriyet.com.tr/yazarlar/orhan-bursali/politika-maddi-ve-manevi-tok-kisilerin-isi-olmali-1933760
Orhan Bursalı,Millet iradesi çalınabilir mi?,25 Nisan 2022 Pazartesi,"Türkiye Cumhuriyeti Meclis ile kuruldu demiştim dünkü yazımda. “Egemenlik Kayıtsız Şartsız Milletindir” sözü Meclis’te asılıdır. Bu demektir ki ülkeyi yöneten, yönetmeye talip olanların hepsi bu iradeye saygı gösterecektir, göstermesi beklenir. Bu anayasa emridir. Diyorsunuz ki anayasayı takan mı var... Doğrudur, anayasayı boş verseniz bile burada millet iradesi söz konusudur. Buna saygısı olmayanın hiçbir şeye saygısı olmaz. Milletin iradesi çalınır mı, çalınır; demokrasiye, millete, iradesine, yasalara, anayasalara saygısı ve itibarı olmayan, iktidar için her şey yapılır anlayışında olanlar, çalarlar. 2023 Haziranı’nda yapılacak seçimlerin iktidarca manipüle edilebileceği konusunda yaygın bir kanaat var. Bu kanaati doğuran nedenleri de çok yaşadık. En son seçim yasasında, il ve ilçe seçim kurullarının başkanlarının ve üyelerinin kıdem esasına göre belirlenmesi kuralı kaldırıldı, kurul başkan ve üyelerinin birinci sınıfa ayrılmış hâkimler arasından kura ile belirlenmesi kondu. Ve üstelik henüz iki yıl daha görev süreleri bulunan kıdemli kurul başkan ve üyeleri görevlerinden atılıyor, yerlerine kurayla belirlenecek yeni kurul başkan ve üyelerinin yerleştirilmesi öngörülüyor. Birinci sınıf hâkimlerin büyük çoğunluğu bu iktidar tarafından atandı da ondan. Şimdi onlardan atanmalarının karşılığını mı bekleyecekler? Harika Bir Haber Türkiye’nin En Geniş Kapsamlı İşitme Cihazları Best Hearing Aids CHP bu maddenin iptali için, anayasaya aykırılık nedeniyle AYM’ye başvurdu. Aynı zamanda, cumhurbaşkanını seçim yasalarından muaf tutan maddenin de… Neden muaf? Kel alaka! İktidarda hiç utanmak yok. Bizzat Cumhurbaşkanı, Üsküdar seçimlerinde dalavere iddiaları için “Atı alan Üsküdarı geçti” demişti.. Özellikle İstanbul seçimlerinde oynanan ayak-hukuk oyunları, Yüksek Seçim Kurulu’nun (YSK) üstelik sadece İstanbul Büyükşehir Belediyesi seçimini iptali, seçim sonuçlarını AKP’nin bir türlü kabul etmemesi… İstanbul seçimlerinde oy torbalarının üzerinde sabahlayan milletvekilleri resmini düşünün… İktidar elemanlarında iradeye saygının olmadığının daha çok örnekleri var. YSK’nin tam da oy kullanma anında damgalanmamış pusulaların da kullanılabileceği gibi kararları, iktidarın beklentilerine uygun bir yargı profilinin işbaşında olacağının kesin işaretleridir. İl-ilçe kurulları ve YSK, tüm seçimlerin tek ve itirazsız karar merciidir. İktidar “sandıktan çıkamazsak, kurullardan çıkarız” şeklinde özetleyebileceğimiz bir anlayışla seçime gidiyor. Öyle olur mu?! Dün dedik ki milletin egemenliğini tescil edecek her şey iktidar tarafından törpüleniyor, zedeleniyor, önemsizleştiriliyor. Milletin egemenliğinin gerçekleşmesini sağlayacak tüm kurallar... Sandık güvenliği için muhalefet özel koruyucu önlemler almak zorunda.. Oy pusulaları için özel önlem almak zorunda.. iktidarın elindeki tüm devlet güçlerini seçim süreci içinde baskı araçları olarak kullanmasına karşı, muhalefet önlem almak zorunda… Seçmen listelerinin (kütüklerin) doğru yazılıp yazılmadığının kontrolü, hangi tür sahtekârlıkların kütüklerde yapılabileceğini araştırmak.. hepsi muhalefetin görevleri arasında... Çift oy kullanılma olasılığına karşı önlemlerden tutun, tüm sürecin yasalara uygunluğunu izlemeye kadar.. hepsi.. İktidar güven vermiyor. Milletin iradesini türlü çeşitli yollardan çalabileceği ve iktidarı devretmemek için her şeyi yapabileceği kanaati çok yaygın. Bu tür kişi egemenliğine dayalı rejimlerde bu hep temel sorun. Bunların hiçbiri normal bir iktidar, normal bir demokratik hukuk devleti içinde yaşamadığımızın göstergeleri... Sandıktan tek adamın iradesi mi çıkacak yoksa millet iradesi mi, kuşkular yoğun. Millete, iradesine sahip çıkma konusunda çok iş düşüyor.",https://www.cumhuriyet.com.tr/yazarlar/orhan-bursali/millet-iradesi-calinabilir-mi-1929393
Orhan Bursalı,Medrese açarken Atatürk’e saldırma alışkanlığı,26 Nisan 2022 Salı,"Cumhurbaşkanı, Ayasofya’nın yanında bulunan Fatih Medresesi’ni açarken Atatürk’e ve devrimlerine bindirdi. İki yıl önce Ayasofya’nın ibadete açılışında olduğu gibi “Ayasofya’yı müzeye çeviren zihniyet maalesef bu medreseye de tahammül edemedi..” Yine “tek parti zihniyeti” dedi. Cumhurbaşkanı’na, Türkiye Cumhuriyeti’nin kuruluşu sayesinde kendisine 20 yıl bu ülkeyi yönetme fırsatını yakaladığını, en azından bunun yüzü suyu hürmetine kurucuya bir vefa-teşekkür borcu olduğunu söylemenin abesle uğraşmak olduğunu biliyoruz. Diyanet İşleri Başkanı zatın medrese açılışında Ayasofya’daki gibi kılıç kuşandığına ilişkin bir görüntüye rastlamadık. Ama Cumhurbaşkanı’nın hükümet ettiği insanlar arasında en düşünce birliği içinde olduğunu söyleyebiliriz. DİB, RTE’nin beyninin sureti gibi. Topluma şu veya bu şekilde kendi anladıkları din anlayışının dayatılmasında müthiş bir uyum içindeler. Konum, aslında medreselere duyulan büyük aşk. Medreseler ki Osmanlı’nın çağdaş bilgi ve teknoloji ile donatılmasında en büyük engelleri oluşturdu. 1453-1900 arasında, Avrupa ile Osmanlı arasında bilgi, teknoloji, bilim, teori, düşünce üretimi, sanat, felsefe gibi, Avrupa’yı, ABD’yi bugünkü durumuna getiren çağdaş alanlarda neler yapıldığına ilişkin bir zaman çizelgesi yapsak, Osmanlı’nın hanesine sürekli eksiler koymak durumunda kalırız. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu durum, Osmanlı’nın çöküşü ve yok oluşunun da başta gelen temel gerçeklerinden biridir. Çağdaş üniversitelerin nüveleri 1200’lerden itibaren (Fas’ta 1000 yılından bile önce!) Avrupa’da kurulma ve üniversite kavramı şekillenmeye başlarken, Osmanlı’da 1863 ile 1874 arasında başarısız teşebbüsleri olabilmiş, ilk kez Abdülhamit 1900’da Darülfünun-i Şahane adıyla çağdaş sayılabilecek bir kuruma imza atmıştır. Medrese, hiçbir zaman üniversite olmamıştır. Medreselerde, dünya çapında bir din âlimi, dünya çapında bir felsefeci, dünya çapında İslama yorum getirecek bir tek adam bile çıkmamıştır. Bırakın bir çağdaş bilim insanını... Çağdaş bilimcilerimiz medrese dışında Osmanlı’nın sonlarına doğru yaşanmaya başlanan reform-demokratik süreçlerde yetişmeye başlamıştır. Bu dönemler de insanlarımızın dünyaya gözlerini açtıkları ve batmakta olan Osmanlı’yı nasıl kurtarırız düşüncesinin parladığı zamanlardır. Medrese, Osmanlı’ya yönetici insanlar, ulema yetiştirmiştir. Ülke çağdaş eğitimden uzak kalmış, tarikat ve benzeri kuruluşlar ülkenin ve halkın yeni ve çağdaş bilime ulaşmasını engelleyen kurumlar olarak işlemiştir. Açılışı yapılan Fatih Medresesi ve diğer benzerleri, ülkeye ne katmışlardır? Tersine, ülkede sivrilebilecek parlak beyinleri de medrese rahlelerinde öğütüp yok edici bir makine görevi görmüşlerdir. Her toplumda var olan yüzde 2’lik önemli büyük yeteneklerin hiçbirinin Osmanlı’da bilimde, sanatta, felsefede, düşünce alanında ortaya çıkamadığını görüyorsak, medreselerin beyin ve insan öğütücü özelliği ile karşılaşırız. Türkiye Cumhuriyeti çağdaş bir toplum için gerekli tüm adımları attı. Bugün ülkemizde bilimde ve teknolojide bazı yaratıcı insanlarımız çıkabiliyorsa, bu sayededir. Bugünkü iktidar, üniversite uygulamalarıyla, aslında kazanımlarımızı da gelecekte var etmemiz gerekenleri de ezip duruyor. DİB’de oturan zatın üniversitelere birer medrese kafası aşılamaya çalışması, iktidardan aldığı büyük destek ve iktidar yandaşlarının modern bilime ve eğitime yaptıkları saldırıları, buna paralel olarak cami ve medrese açılışlarında Atatürk’e saldırmayı bir kural haline getiriyor.",https://www.cumhuriyet.com.tr/yazarlar/orhan-bursali/medrese-acarken-ataturke-saldirma-aliskanligi-1929813
Orhan Bursalı,Kürtajı yasaklama olasılığı sarsıyor,10 Mayıs 2022 Salı,"1973 yılında ABD Yüksek Mahkemesi, açılan bir dava üzerine kürtaj hakkını tanıdı ve kürtajı serbest bıraktı. Bu olay Roe v. Wade kararı olarak anılır.. Yüksek Mahkeme, cinsel ilişkiyi herkesin mahremiyeti olarak nitelendirdikten sonra, hamile kalanların doğurmama, fetüsü aldırma - kürtaj hakkının da bu mahremiyetin bir parçası olduğunu kabul etti. Amerikan Anayasası’nda “cinsel ilişki mahremiyeti”, özel bir hak olarak sayılmıyordu (herhalde çok doğal bir insani ilişki olarak kabul edildiği için olsa gerek!), ancak mahkeme Eşit Koruma maddesinin bu hakkı içerdiğini, cinsel ilişkinin mahremiyetinin kürtajı da kapsadığını karar altına almıştı. ABD’de gerici / tutucu eyaletler, Cumhuriyetçiler, evanjelistler vb. kadınları “mal” olarak gördüklerinden, kürtaj yasağı peşinde koşup duruyorlardı. Fakat Yüksek Mahkeme’den sızan bir yasa taslağı, bu kararın iptal edilmek istendiğini ortaya koydu ve topluma bomba gibi düştü. Ukrayna’dan bile daha çok tartışılan bir gündem. Ortaya çıktı ki 26 eyalet, Yüksek Mahkeme kararını açıklarsa, kürtajı yasaklama hazırlığı içinde. Zaten bazı tutucu eyaletlerde kürtajı kısıtlayıcı yasalar halen yürürlükte. Tutucuların ağırlıkta olduğu Yüksek Mahkeme “Aramızdan kim sızdırdı” soruşturmasını yapadursun, eğer kürtajı yasaklamaya kapı açarsa, zaten eşitsizliğin tepe noktalarında olduğu ABD’de kadınlar için felaket bir hak kaybı olacak. Harika Bir Haber Türkiye’nin En Geniş Kapsamlı İşitme Cihazları Best Hearing Aids Bu konuda yapılan yorumlara bakıyorum, kürtaj üreme haklarının yanı sıra üreme adaletini de kapsayıcı nitelikte. Her kadının kendi bedeni üzerinde kontrole sahip olduğu düşüncesi, bu kontrolün, bir dini görüşe, inanca, tutuculuğa ve bu çerçevede çıkarılabilecek yasaklayıcı yasalara devredilemeyeceği, artık giderek evrensel kabul edilmektedir. Kürtaj hakkı iptal edilirse, on milyonlarca yoksul insanın, kürtajın serbest olduğu ülke ve bölgelere gidecek durumda olmadığı için, derin toplumsal çöküşler ve sorunlarla karşı karşıya kalacağı belirtiliyor. Avrupa’nın bu konuda en tutucu ülkesi İrlanda’da bile dört yıl önceki referandumda kürtaj kabul edildi. 28 AB ülkesinden 25’inde kadınlara kısıtlamasız kürtaj hizmeti veriliyor. Sen Türkiye’ye bak der gibisiniz. Evet, Türkiye’de kürtaj yasak değil ama iktidar tüm devlet hastanelerinde fiili olarak kürtajın yapılmasını engelliyor. Çünkü hastanelerin hepsi kontrolleri altında. Parası olan ya özel hastanelerde yüksek ücretler ödeyerek hamileliklerini sonlandırabilir ya da merdiven altı sağlıksız denetimsiz kürtaj odalarında. Bu fiili yasak, yoksulluğu daha da artırıcı bir etken olarak çalışıyor. Araştırmaların tümü, istenmeyen hamilelik yaşamaya ve çocuk doğurmaya zorlananların, tabii yoksul kesim, ekonomik ve sağlık açısından çok zor duruma düştüklerini ve mutsuz ilişkiler içinde yaşamaya mecbur kaldıklarını gösteriyor. Bakalım, gericilikler ülkesinde kadınların ayağa kalkışı, Yüksek Mahkeme’yi durdurabilecek mi..",https://www.cumhuriyet.com.tr/yazarlar/orhan-bursali/kurtaji-yasaklama-olasiligi-sarsiyor-1934402
Orhan Bursalı,Kılıçdaroğlu: Devlet içinde SADAT’tan rahatsız birimler var,17 Mayıs 2022 Salı,"Kılıçdaroğlu ile gerçekleştirdiğim söyleşinin ikinci bölümü: Sayın Kılıçdaroğlu, ekonomik krizi derinleştiren kararlar alıyorlar. Seçimlere kadar ekonomiyi toparlamaları olasılık dışı, diyor ekonomistler. Acaba Cumhurbaşkanı ekonomik krizi neden göstererek seçimleri altı ay erteleme yetkisini kullanmayı düşünüyor olabilir mi? Böyle bir olasılığı görmüyorum, tam tersine eğer akılları başlarındaysa seçimleri bir an önce yaparlar. İzlenen bu politikanın topluma maliyeti çok ağır ve toplumda zaten orta sınıf kalmadı, yoksullar ve zenginler var. Erdoğan iktidarda kalmak için elimden gelen her şeyi yapmalıyım diye düşünüyorsa, o zaman seçimleri erteleme olasılığını düşünse bile bunu nereye kadar götürebilir? Seçimleri erteleyebileceklerine inanmıyorum, çünkü ortadaki tablo vahim. Makul olan seçimleri zamanında yapmak; hukuk sisteminin dışına çıkarsanız... Seçimleri erteleme de hukuk sisteminin içinde, yetki alanında.. Ama sistemi zorluyor olursunuz, beş yılda bir yapılacak seçimi bizzat yarattığınız ekonomik kaos nedeniyle ötelerseniz, onun hesabını millete nasıl vereceksiniz.. Bu başarısızlığı itiraf etmek olur. Eğer ertelemeye giderlerse bütün dünya için sürpriz olur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önce Gezi, sonra Canan Hanım’ın mahkûmiyeti kararlarından sonra, şimdi de HDP’nin yasaklanmasını bekliyor musunuz? Bilemiyorum. Biz siyasal partilerin kapatılarak siyasetin dizayn edilmesini doğru bulmuyoruz, siyasal partileri kapatacak olan halktır, oy verir veya vermez. Zorlama yoluyla bugüne kadar çok parti kapatıldı ama o siyasi görüşler kurulan başka partilerde sürdü. Acaba HDP’yi kapatırsak Kürt seçmenin oyunu biz alabilir miyiz, arayışı içindeler. Yanlış hesap içindeler. Bu kararların daha büyük bir toplumsal gerilim yaratmak amacı taşıdığını düşünüyor musunuz? Bu ülkede anayasa var, ama askıda; yasalar var askıda. Bir kişinin mahkûm edilip edilmemesine ilişkin kararı Erdoğan veriyor, tutuklanmasına da. Güçler ayrılığı ilkesi var mı yok, güçler birliği var. Bunu da zaten Mehmet Uçum tek kişilik hükümet diye tanımlıyor. Böyle bir tablo içinde demokrasi nasıl olacak, parlamento nasıl görev yapacak.. Meclis’te AKP ve MHP milletvekilleri özgür iradeleriyle oy kullanamıyorlar. Siz bunları sayarken aslında olağanüstü koşullarda seçime gidildiğini de belirtmiş oluyorsunuz. Ve bu süreçte SADAT’ı gündeme getirdiniz.. Dolayısıyla bu olağanüstü durumu pekiştiren birtakım olayların daha olabileceğini söylüyorsunuz... Evet, olağanüstü bir durum. Hukukun olmadığı, tek adamın kararları uygulandığı bir durum.. Kişiyi mahkûm ettirmek istiyorsa mahkûm ettiriyor, dünya kadar örnekleri var. Bir davada hâkimi değiştirip istediği sonucu alıyor, bir mahkeme Erdoğan’ın istemediği demokratik bir karar verdiği zaman, hâkimler dağıtılıyor mu, evet. Biz en zor koşullarda, hukukun askıya alındığı bu koşullarda seçime gidiyoruz. Dolayısıyla bizim mücadelemiz gerçekten çok önemli. Güçler ayrılığını, yargı bağımsızlığını, özgür medyayı, insan haklarını savunan Altılı Masa dediğimiz siyasi partilerin bir araya gelmesi, siyaset tarihimiz açısından son derece değerli. Biz bütün olayların farkındayız, yapılan tertiplerin de toplumu aldatma, kandırma için çevrilen dolapların da farkındayız.. O zaman iktidarın bu seçim sürecini etkileyecek başka kararlar almasını sürpriz olarak karşılamayacaksınız. Hayır, Erdoğan her şeyi yapabilir. Nevi şahsına münhasır bir şahsiyet, yüksek egolarına teslim olmuş, her şeyi en iyi bilen ve en doğruyu yaptığını sanan bu kişi ülkeyi yönetiyor. İlkeli bürokrasinin saf dışı edildiği bir süreç içinde, ayrıca rüşvetçileri büyükelçi atamaktan asla sıkılmayan bir kişi ülkede Cumhurbaşkanlığı yapıyor. Bu kişiden demokratik kurallar içinde seçime gidelim beklentisi içinde değiliz. Biz onun alacağı bütün olumsuz kararları düşünerek seçime gideceğiz ve seçimleri alacağız. Size gelen SADAT uyarısının içeriği üzerine birkaç söz söyler misiniz, yeniden soruyorum. Bu konuya girmeyelim. Karanlık bir örgütten her şey beklenir, SADAT karanlık bir örgüttür. Devlet içinde SADAT’ın bu konumundan rahatsız olan birimler var mı, uyarı oralardan mı geldi? Var tabii... ______ Perşembe günü röportaja devam: Altılı Masa’da, başkan adaylığı için tereddüt mü var?",https://www.cumhuriyet.com.tr/yazarlar/orhan-bursali/kilicdaroglu-devlet-icinde-sadattan-rahatsiz-birimler-var-1936686
Orhan Bursalı,Altılı Masa’da adaylığınız için tereddüt mü var?,19 Mayıs 2022 Perşembe,"19 Mayıs bu kadar canlı, taze ve heyecanlı. Sanki bu millet hep yeni 19 Mayıs’lara hazır gibi... Kutlu olsun bayramımız! Kılıçdaroğlu ile gerçekleştirdiğim söyleşinin üçüncü ve son bölümü: Cumhurbaşkanı henüz adaylığını açıklamadı.. Altılı Masa bileşenleri de ortak adaylarını açıklamakta acele etmiyor.. Erdoğan’ın adaylığına kesin gözüyle bakılıyor, acaba Altılı Masa, kendi adayını ilan etmeyi Erdoğan’ın adaylığını açıklamasına mı endeksledi? Hayır, Altılı Masa’da öyle bir durum yok. Şu anda seçim sathı mailine girilmiş ve seçim kararı alınmış, açıklanmış değildir. Hükümetin seçimi ilan etmesi lazım. Dolayısıyla ortak adayı şimdiden açıklamanın da anlamı yok. Seçim zamanı yasayla belirlenmiş zaten, ayrıca hükümetin seçimler şu zaman yapılacak diye bir karar alması gerekiyor mu? Bunun resmen kamuoyuna deklare edilmesi gerekir. Biz de Millet İttifakı olarak oturup konuşur ve ortak adayı açıklarız. Sizin adaylığınız konusunda bir şüphe mi var?.. Harika Bir Haber Türkiye’nin En Geniş Kapsamlı İşitme Cihazları Best Hearing Aids Bu konu masada hiç görüşülmedi, sadece şu görüşüldü: Cumhurbaşkanlığı ile ilgili gazetecilerden çok soru geliyor, o zaman biz cumhurbaşkanı adayının niteliklerini belirleyen bir paragraf yazalım diye konuştuk ve bunu yazıp ilan ettik. Cumhurbaşkanlığı adaylığının çok fazla gündeme getirilmesi, aslında ekonomide yaşanan bunalımı toplumun gözünden kaçırma amacı taşıyor. Çünkü bu kadar ciddi konu varken, kim cumhurbaşkanı adayı olacak tartışmasını sürekli yaparsanız ve neden Cumhur İttifakı kendi adayını açıklamıyor diye sormazsanız, doğru olmaz. Erdoğan ne zaman açıklarsa ve seçim kararını ne zaman alırsa biz de o zaman adayı açıklarız. Ülkenin içinde bulunduğu feci tablo fazla tartışılsın istenmiyor. Bu nedenle adaylık tartıştırılıyor. Ayrıca konuyu, cumhurbaşkanı adayı kim olacak noktasına indirmeyi de doğru bulmuyorum, sorun o değil ki, tek adam rejiminin gitmesi temel sorun. Altılı Masa’da yeni bir durum ortaya çıktı.. Milletvekili seçimi konusunda CHP ve İYİ Parti dışında ayrı bir ittifak tartışılıyor, DEVA ve Gelecek Partisi seçimlere kendi amblemleriyle girecek. Bir üçüncü ittifakın yüzde 7 barajını aşması durumunda muhalefet Meclis’te daha güçlü olur mu? Millet İttifakı’nda partiler şimdi şunu araştırıyor: Hangi parti hangi ilde hangi ittifaklarla seçimlere girerse daha fazla milletvekili şansı elde edilir? Bunun çalışmasını yapıyor partiler; biz de yapıyoruz. Sağlıklı bir sonuç elde etmek için, illerde her birimizin bağımsız olarak yapacağı anketlerin sonucundan yola çıkacağız. Henüz bunlar yapılmadı. Olası ittifakların hangi partilere ne kadar milletvekili kazandıracağı hesaplarının kesinleşmesi lazım. Sonra bu veriler masaya gelecek, oturup konuşacak ve kararlar alacağız. YSK, damgalı olmayan pusulaları geçerli saymak gibi kararlar almıştı. Bu kez de sonuçları etkileyecek beklenmedik kararlar alır mı? Dilerim olmaz.. YSK hangi kararları alırsa alsın, sonuçta biz sandık tutanaklarıyla milletin önüne çıkacağız; hangi sandıktan hangi parti kaç oy aldı, hepsini biliyor olacağız, İktidar parti temsilcisinin de imzası olacak tutanakta biz bunları toplayacak ve kamuoyuna açıklayacağız. Seçimi almak için her yola başvurabilirler ama biz kararlılığımızı göstereceğiz.. Nelere başvurabilirler? Sandık açılırken acaba Millet İttifakı temsilcilerini bir yere gönderebilir miyiz arayışı içine girebilirler, oy toplamlarını değiştirmeye, bizim oyları başka partilere yazmaya kalkışabilirler. Bütün olasılıklara göre sandık temsilcilerimizi eğiteceğiz. Seçimleri kazandığınızı varsayalım, daha şimdiden devleti kimlerle nasıl yöneteceğinize ve gerekli atamaları yapmaya yönelik bir çalışmanız var mı? Bu çalışma elbette yapılacak, işi uzmanına liyakat sahibine vermek için altı lider zaten bu konuda açıklama yaptı. Devlet içinde iktidarın kızağa çektiği bürokratlar var, onlarla mı çalışacaksınız? Aralarında FETÖ’cüler de olabilir. İçeridekiler de dışarıda olanlar da var. 27.5 yılını bürokraside geçiren kişi olarak söyleyeyim, görevini yasalara uygun yapanlarla sorunumuz yok, siyasi görüşüne bakmayız; tabii FETÖ ve başka bir terör örgütü mensubu haricinde. Bu konuyu Altılı Masa’da konuştuk, siyasi ahlak yasası çıkaracağız, parlamentoyu kirlilikten arındıracağız. Teşekkür ederim bu söyleşi için.",https://www.cumhuriyet.com.tr/yazarlar/orhan-bursali/altili-masada-adayliginiz-icin-tereddut-mu-var-1937415
Orhan Bursalı,Kılıçdaroğlu: SADAT iç siyasete müdahale için kullanılabilir…,16 Mayıs 2022 Pazartesi,"- Sayın Kılıçdaroğlu, aniden SADAT örgütünün kapısına dayandınız milletvekillerinizle beraber, gündemde yokken.. Ciddi bir duyum almadan hareket etmezsiniz. Size gelen mesajda ne deniyordu? SADAT gibi bir kuruluş demokratik bir ülkede dernek adı altında örgütlenemez. Gayri nizami harp, sabotaj, terör gibi konularda insanları alıp eğitmek bir derneğin işi değil. Eğer bunu bir dernek üstlenmişse ve bu bağlamda iktidardan da destek alıyorsa, Türkiye sağlıklı bir demokratik sistem oluşturamaz. Bu durumu eleştirmek lazım ama insanlar korkuyor, çünkü bu kuruluşun ne yapacağı belli değil. Ayrıca, daha garip olan, bu derneğin başkanının daha düne kadar Erdoğan’ın başdanışmanlığını üstlenmiş olması. TSK var, Emniyet, MİT var, bunları bir tarafa bırakıyorsunuz, gayri nizami harp konusunda, sabotaj, suikast nasıl düzenlenir gibi konularda insanları eğiten bir derneğin başkanlığını yapan eski askeri, başdanışmanlığınıza getiriyorsunuz.. Özellikle Suriye konusunda bu derneğin Erdoğan’ın talimatıyla farklı roller üstlendiği kanısındayım. Buna ilişkin açıklamalar, duyumlar, görseller hepsi var. Yasadışı bir işlem yasal görünümlü bir dernek aracılığıyla yapılıyor. - Bu örgütün iç siyasete de benzer müdahaleleri olabileceğini mi söylüyorsunuz?.. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Evet, Saray’ın talimatıyla yasadışı bir işleme girenler, aynı talimatla yurtiçinde de bu işleri yapabilir. Aslında iki taraf da yasadışı işlem yapıyor. Geçmişte biz suikastlarla ortalığın karıştırılacağı duyumları aldık, bunları ben de başka liderler de dillendirdi. Bu konuya toplumun dikkatini çekmek istiyoruz, seçimler var, seçim güvenliği söz konusu. Demokratik bir ülkede seçim güvenliği elbette ki Emniyet güçleri, valisi, kaymakamı, sandık kurulu yöneticileri, siyasi partilerin temsilcileri görevlerini yasal çerçevede yaptıkları bir ortamda alınır. Eğer siz bu yasal ortamı yok etmek ve daha farklı bir ortamda seçime gitmek istiyorsanız, o zaman ciddi sorunlar var demektir. Buna toplumun dikkatini çekmek istedim. - Size ulaştırılan belge-duyumda ne söyleniyordu? Bu konuya girmek istemem… Kamuoyunun dikkatini bunların üzerine çekmemiz lazım; bunlar, toplumu sarsacak olaylar yapmasınlar. - Anketler iktidarın kaybedeceğini gösteriyor. Ama toplumda şöyle bir inanç da var: Cumhurbaşkanı iktidarı öyle kolay kolay teslim etmez. Buna katılıyor musunuz? Seçimler olacak ve biz demokratik yollardan Erdoğan’ı göndereceğiz buna inanıyorum. Elbette ki Erdoğan gitmemek için toplumu tahrik edebilir, ama bu tahriklerden toplum özenle kaçınmalı, demokratik yollardan onu göndermek gibi bir güzellik var... - SADAT örgütünün toplumu sarsacak eylemlere girişmesi konusunda endişeniz ne ölçüde? SADAT ve benzer kuruluşların hepsine meydan okuyoruz, herkes korkusuzca gitmeli ve oyunu kullanmalı, bu süreç bu tür olayları düşünenleri planlayanları hayal kırıklığına uğratacak… İnsanlarda “Yahu sandığa gitsem de bir şey değişmeyecek, nasıl olsa bunlar gitmeyecek” algısını beslemek istiyorlar. Bu algıdan toplumun kesinlikle kurtulması lazım... Evet biz sandığa gideceğiz ve bu ülkeye demokrasiyi demokratik yollarla getireceğiz, bu inançla sandığa gitmeli. - Seçim Yasası’yla il ve ilçe seçim kurullarında en kıdemli hâkimler tasfiye edildi. Seçimin kaybedilmesi durumunda, sandık sonuçlarına iktidarın yapacağı itirazlarla, ilçe ve il seçim kurullarınca sandık sonuçları değiştirilebilir mi? Gideceklerini onlar da görüyor. Acaba Seçim Kanunu’nu değiştirerek bunu engelleyebilir miyiz diye düşünüyorlar. Ama ne yaparlarsa yapsınlar, herkes sabırla bekliyor, sandık gelsin ve biz bunları hemen gönderelim diye. Zaten bir iktidar seçim kanunu ile oynayarak iktidarını koruma yoluna gidiyorsa, çoktan bitmiş demektir. Bugüne kadar bu yolla iktidarını koruyan parti olmadı. Halk karar verdiyse bunları gönderir. En kıdemli hâkimleri değiştirdiler.. biz bütün sandıklara sahip çıkacağız. Millet İttifakı’nın genel başkanları seçim güvenliği ile ilgili bir komisyon kurulmasına karar verdi. Seçim güvenliğini sağlayacağız. Sandık başında iyi eğitimli, tutanak nasıl tutulur, sayımlar nasıl yapılır, bunları bilen deneyimli arkadaşlar olacak. Bütün mesele sandıktan çıkacak oyların ıslak tutanaklarıdır, ilçe ve il seçim kurulları hangi kararları verirlerse versin. Bir örneğinin elimizde olması yeterli. Sandık başında olan her arkadaş tutanağın fotoğrafını çekecek ve genel merkeze gönderecek, yerel seçimlerde bunun denemesini başarıyla yaptık. Yarın: Seçim ertelenir mi?",https://www.cumhuriyet.com.tr/yazarlar/orhan-bursali/kilicdaroglu-sadat-ic-siyasete-mudahale-icin-kullanilabilir-1936288
Orhan Bursalı,En vahşi sömürüye karşı yaşasın 1 Mayıs!,01 Mayıs 2022 Pazar,"Türkiye’de 1 Mayıs’lar geçmişte hep sorunlu oldu. Emek ve Dayanışma Günü olarak kutlanması; çalışanların, sendikaların dileklerini, eleştirilerini gündeme taşımaları, sağcı iktidarların hiçbir zaman hoşuna gitmedi. Engellemeler, yasaklamalar, alçakça katliamlar, sürekli polis şiddeti, cinayetler, gözaltılar... Geçmiş 1 Mayıs’lara şöyle toptan bir değerlendirme yap deseniz, görünüş budur. Yok bahar bayramı, yok resmi tatil, yok bilmem ne... Çalışanların, emeğin dayanışması, iktidarların emek karşıtı politikalarını eleştirmeleri, emek üzerindeki muazzam ekonomik - toplumsal baskı ve şiddete karşı büyük halk dayanışmasının gerçekleşmesi iktidarlarca engellenmeye çalışıldı. Ülkeyi 70 yıldır en aşırısından en orta hallisine kadar neredeyse tamamıyla yöneten sağcı kepazelerin ve yaslandıkları askeri darbelerin çok korktukları bir gün oldu 1 Mayıs! Yasaklar ve engellemeler ve katliamlar... Ve çalışanlar için büyük önem taşıyan Taksim Meydanı’nı kapatmalar... Hepsinin canı cehenneme diyesi geliyor bu emek düşmanlığı karşısında! Fakat çalışanlar üzerinde en büyük sömürü ve baskının “büyük onuru” AKP iktidarına aittir. Kıyaslanamaz bir şekilde... Bir iki “cicim yılları” dışında sadece Taksim yasaklamaları değil, neredeyse tüm 1 Mayıs’lar baskı altında yapılmaya çalışıldı. Harika Bir Haber Türkiye’nin En Geniş Kapsamlı İşitme Cihazları Best Hearing Aids AKP, emek üzerinde en ağır sömürüyle iktidarını sürdürmeye çalışıyor. Türk-İş açlık sınırını 5 bin 300 TL olarak saptarken asgari ücret ilk kez bu sınırın altında kaldı: 4 bin 250 TL. Enflasyon, resmi yüzde 61, gayri resmi yüzde 142, Merkez Bankası bile enflasyon tahminini bu yıl yüzde 42’ye yükseltirken ücretler, maaşlar, emekliler, bu yüksek pahalılık karşısında ezildi, un ufak oldu. Türkiye en düşük emekli aylığının 2 bin 500 TL olduğu büyük bir utanmazlık yaşıyor, ama iktidarın umurunda değil. Çünkü onlara, çalışanların, emeklilerin sırtından zenginlere, daha büyük zenginlere sürekli servet aktarımı için para gerek... Martta açıkladıkları kur korumalı TL mevduat hesabına yapılan 600 milyar TL’lik büyük hücuma, üç ay sonra bankaların yüzde 17 faizinin üstüne, Hazine’den Merkez Bankası hesaplarından 60 - 130 milyar TL ödeme yapıldı, yapılıyor. Zengin ultra zenginliğe, yoksullar ve çalışanlar ise ultra yoksulluğa doğru! Tüm bunların sonucu olarak, ülke sınıflar, katmanlar arasında dünyanın en eşitsiz birkaç ülkesi arasına yuvarlandı. Bu eşitsizliği ölçen Gini katsayısı 0.44’e dayandı. İktidar, en aşağıdaki kesimi ezen politikalarına, kiralık ev bulma sıkıntısını da ekledi. Asgari ücretle bile kiralık ev bulma giderek olanaksız hale geldi. Açgözlü ev sahipleri karşısında yoksullar savunmasız kaldı. Yüksek ev kiralarına gözünü diken ev sahiplerinin kiracılar üzerinde tacizleri ayyuka çıktı. Ülke, ev alacak kadar doları olan yabancıların, mültecilerin adeta istilasına uğratıldı. 250 bin dolara ev satın almaya üstelik “sudan ucuz Türklük”e kapıları sonuna kadar açtı. Yüksek enflasyon ve pahalılık, dolar kazançlı yabancılara vız geldiği için ev kiralarını tepe noktalarına taşıdı. Böylesine bir ağır sömürü, yoksulluk ve zenginlere servet transferi, Türkiye Cumhuriyeti tarihinde zor görülür. Çalışanların sendikasızlaştırılarak veya devlet sendikalarına üye yaptırılarak, dayanışmalarının, hak aramalarının engellenmesini de bu arada anımsatalım. Kurtuluş emeğin büyük dayanışmasında, mücadelesinde, iktidara hak ve özgürlük dayatmalarında! Yaşasın dayanışma! Ağır sömürüye, özgürlük düşmanlığına, hukuksuzluğa, zorbalığa karşı çalışanların mücadelesi! Yaşasın 1 Mayıs’lar!",https://www.cumhuriyet.com.tr/yazarlar/orhan-bursali/en-vahsi-somuruye-karsi-yasasin-1-mayis-1931541
Orhan Bursalı,Yaratılmak istenen korkuya karşı ayağa kalkış,28 Nisan 2022 Perşembe,"Osman Kavala, ilk Gezi davasında mahkemenin verdiği beraat kararı üzerine eşyalarını toplamış, hapishane kapısına kadar gelmiş; eşi Ayşe Buğra kocasını almak için kapıda bekliyor… derken kapıda kendisine, hakkında yeni bir tutukluluk kararı olduğu bildiriliyor: casusluk suçlaması(!) ve dışarı çıkamıyor. Erdoğan, hemen ertesi gün şu açıklamayı yaptı: “Bunlar ciddi manada perde arkasında Soros türü bazı ülkeleri ayaklandırmak suretiyle oraları karıştıran tipler vardır. Onun da Türkiye ayağı malum içerdeydi ve bir manevrayla dün onu beraat ettirmeye kalktılar. Onlarla beraber başkaları da bu işin içerisinde…” Saray derhal müdahale etmiş, bir casusluk kararı aldırmış ve Kavala’yı içeride tutmuş… Saray’ın medyası hemen Kavala’nın hayali casusluk öyküleriyle doldu taştı, iki yıl boyunca, alçakça! Dünkü kararda ise casusluk yoktu, hükümeti yıkma teşebbüsü vardı! Kavala’nın ve ağır ceza verilen diğerlerinin Gezi’yi organize ettiğine ilişkin tek bir kanıt yokken... hükümeti yıkmaya kalkışmışlar... Ortada ne düzenleyici örgüt var ne başka bir şey… Halkın meydanları, yeşili-koruyu yok etme uygulamalarına karşı kendiliğinden büyük bir tepkisi ve parkı, meydanı sahiplenmesi var. Olay, iktidarın despotluklarına karşı biriken nefret ile bütünleşiyor ve muazzam bir halk protestosu hareketine dönüşüyor. Gezi sadece buydu. Kavala, Mücella Yapıcı, Can Atalay ve diğer ceza alanların hepsine tam bir yargı komplosu kurulmuş gibi. Ülke adaletsizlik, hukuksuzluk batağında. Adı mahkeme diye, verdiği kararlar yasalara göre hareket eden, kanıtlara göre davranan bir mahkeme kararı değil. İktidara göre, isteğine göre bir karar. FETÖ ortaklığı döneminde sahte delil uydurulurdu.. Şimdi bir aşama yükseldiler, delile ne gerek var, biz böyle düşünüyoruz, ver idamı ağır cezayı, tık içeriye! Muazzam tepki adaletsizliğe, yasaların, hukukun, adaletin buruşturulup çöpe atılmasına. Bunun, suçlu diye yakalananların duvar dibinde kurşuna dizilmesinden farkı yok. Kanıta dayalı bir yargılamadan, kanaate dayalı bir yargılamaya geçildi. Ülkeyi inanılmaz bir vicdansızlık, hukuksuzluk batağına sürüklediler. İktidarın atadığı Saraycı adamlar, ülkede vicdanları ayağa kaldırdılar. Baltayı ayaklarına vurdular… Meral Akşener’in çok etkili bir konuşması boşuna değildi. Kılıçdaroğlu’nun kısa manifestosu boşuna değildi. Bülent Arınç’ın adaletsizlik tepkisi, birkaç ay önceye kadar MHP Genel Başkan Yardımcısı Süleyman Sazak’ın, şu andan itibaren Kavala kardeşimdir, demesi… Bir vicdan patlamasının işaretleriydi. Türkiye’nin son bir darbe ile zulüm ve baskının bataklığına asla yuvarlanamayacağının güçlü gösterisini yaşıyoruz. Başlıktaki sorudan gidelim: Saray’ın, ilk kez iktidarına karşı büyük bir protesto hareketi karşısında kapıldığı derin bir korkunun, nefretin, intikamcı duygunun sonucu mu bu Gezi davası kararı? Yoksa bu davadaki keyfiliğin, hukuksuzluğun ve tabii ki yargının, seçim sürecinde muhalefete karşı kullanılacağının bir işareti mi? Yoksa her ikisi mi? Evet, hem korku hem de yargıyı yakın gelecekte araç olarak kullanma. Son yazımda yazmıştım. İl ve ilçe seçim kurulları yasaya aykırı bir şekilde, ağırlıklı iktidarın atadıklarıyla yeniden belirleniyor. Yüksek Seçim Kurulu kontrollerinde. Gezi kararı, nasıl gözü dönmüş ve ar damarları çatlatacak bir adaletsizlik düzeyine çıkabileceklerinin göstergesi ise bu aracı, iktidarda kalmak için açık ve net olarak kullanabileceklerinin de göstergesi.. Aynı zamanda, ülkemizin içinde bulunduğu Avrupa Konseyi’ne ve İnsan Hakları Mahkemesi’ne ve çeşitli ülkelerden gelen eleştirilere karşı bir “dış düşman cephesi” kurulmakta olduğunun da işaretlerini görüyoruz.",https://www.cumhuriyet.com.tr/yazarlar/orhan-bursali/yaratilmak-istenen-korkuya-karsi-ayaga-kalkis-1930572
Orhan Bursalı,Seçimlerde hangi egemenlik gerçekleşecek? Milletin mi yoksa,24 Nisan 2022 Pazar,"Dün Türkiye Cumhuriyeti’nin kuruluşunun çok önemli bir gününü kutladık. 23 Nisan 1920, Meclis’in Ankara’da kuruluş ve açılışı, daha sonra o büyük insanın bu günü Çocuk Bayramı olması fikrinin kabulü. Bence, Meclis’in açılışı kurtuluş ve kuruluşun bir numaralı adımıdır, başlangıcıdır. Atatürk ordu kurmadan önce Meclis’i kuruyor. Kurulacak ordu kişinin değil Meclis’in ordusudur. Meclis, halkın temsilcilerinden oluşmuştur. Milletin Meclisi’dir. Dolayısıyla ordu da milletin ordusu olacaktır. Ülke işgal altındadır ve vatan kurtuluşu söz konusudur. Millet olmadan kurtuluş mümkün müdür?! Atatürk tamamen doğru, gerçek ve büyük bir hiyerarşi kurmaktadır. Ankara’da kurulan Meclis önce milletle bütünleşmektedir. Öncelik orada... Hem fikrin hem mantığın hem liderin büyüklüğüne bakar mısınız! Henüz ülke işgal altında, ordu yok ama Meclis var. Millet ile Meclis arasında aidiyetini kuruyor Atatürk. Millet tabii ki Meclisinin verdiği kararlara uyacak, varını yoğunu, gencini, karısını kocasını, buğdayını, yeteneğini nesi var nesi yoksa Meclisinin ve ordusunun emrine verecek, seferber olacaktır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İlk adımı doğru atmanın adıdır Meclis. Sonuç Büyük Zafer’dir... Türkiye’nin kuruluşunun temelinde özetle Millet Meclisi, milletin iradesi vardır. Evet, büyük lideri de vardır. Ama Meclis ve milletle birlikte hareket eden. Bugün de ülkenin yönetim biçimi ulusal egemenliğe dayanır. Meclis de var seçimler de sandık da anayasa da... Fakat yeni başkanlık anayasası ve lider yönetimi dört yıldır hepsini de tırpanladı. Bu tırpanlamanın tarihi, başkanlık anayasasını kabulden önceki dönemlerde başladı: Seçimlerde sahip olduğu çoğunluğa dayanarak Meclis’i de diğer siyasi partileri de ana muhalefeti ve azınlık fikirleri de yok sayan bir yönetim biçimi uygulamaya konuldu. Dahası, anayasa ve yasalar bile yer yer, siyasi iktidarın ve liderinin keyfine göre yok sayıldı, çiğnendi. Öyle ki, bu yönetimin yasaları hiçe saydığını söylediğimizde, “İktidarın ekran sesleri ve medya kalemleri, iktidarın uygulamalarını millet - seçmen beğenmiyorsa seçimlerde oyunu vermesin, hesap sorsun” yanıtını veriyorlardı. Yani hukuksuzluğu, adaletsizliği öne alan keyfe göre ülkeyi yöneten bir rejimin başlangıcı, başkanlık anayasasına geçmeden önce başlamıştı; iktidar ve reisi, kendisinden hesap sorulamayacak bir yargı - hukuk düzeni yaratmıştı.. Başkanlık rejimi anayasası ise bu kişisel yönetim biçimini meşrulaştırmanın kılıfıydı. Tabii bu yeni anayasa ile başka şeyler de oldu: Meclis’in yetkileri budandı, bu yetkilerin önemli bir kısmı reise verildi. Meclis tamamen liderce güdülen bir niteliğe büründü. Meclis milletin düşüncelerinin iradesinin yansıdığı ve tartışıldığı, dikkate alındığı bir yer olmaktan çıktı. Çoğunluk diktası egemenliği içinde yaşamaya başladık. 20 yıldır muhalefetin tek bir yasası, düşüncesi, maddesi ne çıkarılan yasalara ne uygulamalara yansıdı. Böyle meclislere ha var ha yok meclisleri denir. Peki anayasa? Ona da hâlâ keyfi muamele yapılıyor. Anayasa demek, bir hukuk ve yasa düzeni demek. Eğer hukuku, adaleti, yasaları tek başınıza keyfi güdüyorsanız, anayasal düzeni de göstermelik kılıyorsunuz. Peki seçimler? Milletin iradesinin içinden çıktığı sandık?",https://www.cumhuriyet.com.tr/yazarlar/orhan-bursali/secimlerde-hangi-egemenlik-gerceklesecek-milletin-mi-yoksa-1929115
Orhan Bursalı,Ya cesur olacaksın ya da,12 Mayıs 2022 Perşembe,"Türkiye Cumhuriyeti, tarihinde, belki de 1960 öncesi DP dönemini de katarak söyleyebiliriz ki, bu kadar derin toplumsal ve ekonomik varoluş meselesinin diplerine sürüklenmemişti. Çırpınıyoruz. Bölünmüşlük ve nefret dahil.. Lüks arabasının içine kurulmuş, sakalları salmış bir aşağılık, 10 milyonuz, reis ve iktidar için cehenneme döndürürüz burayı yakarız yıkarız, diyebilecek ve bunu sosyal medya hesabından paylaşabilecek kadar... İktidar, ülkeyi aşırı zengin ve aşırı yoksul diye de ikiye böldü ve aldığı tüm ekonomi kararları bu bölünmüşlüğü kasıtlı olarak artırıyor. Toplumun geniş kesimleri hiç bu kadar derin bir yoksulluk, gelir düşüklüğü ve ayı nasıl geçirebileceğim çaresizliği içine yuvarlanmamıştı. Göçmen, sığınmacı veya mülteci sorunu da iyice su yüzüne çıkarak bunların üzerine bindi ve ülkeyi sarsan bir nitelik kazandı. Beyefendi ise yeni diktirdiği lüks elbisesi içinde, milletle alay eder gibi, ülkeyi dünyada 10 ülke arasına sokacağım diyor ve 2023’ü işaret ediyor. Böylesine bir fütursuzluk. Fütursuzluk, artık iktidarı denetleyebilecek hiçbir yasal, hukuki, anayasal, parlamenter gücün kalmamasından ileri geliyor. Dipte ise kaynama var. Fokurdayan bir toplum. Harika Bir Haber Türkiye’nin En Geniş Kapsamlı İşitme Cihazları Best Hearing Aids Seçim olur mu? Eğer yapılabilecekse, seçimlere bir yıl var. Fakat iktidarın aldığı tüm ekonomi kararları, krizi daha da derinleştirmeye, çöküşü hızlandırmaya, tamamen ekonomik bir kaos yaratarak yönetilemez bir toplumsal yapının iyice ortaya çıkmasına yönelik. Reis, anayasada kendisine tanınan “ekonomik kriz” nedeniyle seçimleri ertelemeye doğru yelken açmış gibi. Altı ay erteleyebilir, Meclis’teki çoğunluğu ile bu ertelemeyi sürdürebilir. Bunu daha önce yazmıştım. Ve o noktada duruyorum, çünkü tüm ekonomi adeta o hedefe doğru yol alıyor. Muhalefet liderleri, tamam, toplumun çeşitli kesimleri ile sürekli iletişim halindeler, demeçleri sert, ama bu yeterli değil. Daha cesur, çözüme odaklı kararlar gerekli gibi. Şu sırada göçmenlerin toplumun her türlü yapısını allak bullak eden durumu ve iktidarın “göndermeyeceğiz” politikası, çatışmacı bir gidişe yol açıyor. Ülkenin toplumsal, kültürel, etnisite bileşimini, kasten planlanarak, milletin iradesi çiğnenerek değiştirmeye yönelmiş politika ile karşı karşıyayız adeta. Ve bir Anadolu toplumuna Arap din anlayışı ideolojik aşısı da bunun cabası veya esas fikirlerinden biri. Mesele, muhalefetin iktidara gelince iki yıl içinde göndereceğiz açıklamasının çok ötesine taşmış durumda. Nasıl yapacaksınız?.. Somut adımlar atılmalı ve örnek verilmeli.. Mesela Meral Hanım ve Kemal Bey, bir program üzerinde anlaşarak, uçağa atlayıp Esad’a, Şam’a gitmeli; Türkiye ile Suriye arasındaki sorunları ele alan ve çözen, bu bağlamda göçmenlerin önemli bir kesiminin geri dönüşünü mümkün kılacak akli bir eylemde bulunmalı. İktidar ve gelecek için, sorunu çözme iradesinde büyük politika izleyeceksiniz. Cesur politikalar gerekli; korkusuz! İktidarın cesur göçmen politikalarına kontra, gerçek çözümleri ortaya koyacak kadar korkusuz.. Tam da şimdi, mülteci meselesinde vakit geçirmeden, meselenin ırkçı siyasi çözüm boyutlarına sürüklenmesine fırsat vermeden... Çözüm direksiyonuna oturarak. Bu konu, seçim olsun, iktidara gelelim, o zaman bakın nasıl çözeriz, meselesini katbekat aşmış durumda. O artık eskimiş bir düşünce. Bu düşünce içinde eşelenip durmak, iktidarın politikasına veya ırkçı büyük dalgalanmalara mahkûm olmak demektir. Sanırım o noktadayız...",https://www.cumhuriyet.com.tr/yazarlar/orhan-bursali/ya-cesur-olacaksin-ya-da-1935065
Orhan Bursalı,Politikacının mafya ve uyuşturucu ile bitmeyen dansı,09 Mayıs 2022 Pazartesi,"Sevgili Tufan Türenç’in anısına... Milliyetçi Hareket Partisi Niğde Senatörü kırmızı pasaportlu Kudret Bayhan, Fransa-İtalya sınırındaki Menton Kapısı’nda 6 Mart 1972’de 146 kilo baz morfinle yakalanmıştı. Fransız gümrük görevlileri 34 PK 936 plakalı Anadol marka otomobili durdurdu, koltukların altında 146 kilo baz morfin ele geçirdi. İkinci kişi yardımcı İbrahim İkier’di. Bayhan, morfinden haberi olmadığını, kızına gelinlik almak için Paris’e gittiğini söyledi. Tutuklandılar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İstanbul’daki soruşturma sonucunda başka bir parlamenterin ismi çıktı: Millet Partisi’nden (1965 dönemi milletvekili) Sami Binicioğlu. Her iki parlamenterin de Nuri Bostan adlı bir gazino patronuna bağlı olarak baz morfin kuryeliği yaptığı ortaya çıkarıldı. Binicioğlu, baz morfin kuryeliği yaptığını ve Kudret Bayhan’ı da bu işe kendisinin soktuğunu itiraf etti. Kudret Bayhan Avrupa’da yakalanan ilk kırmızı pasaportlu kurye değildi. 1970 Eylülü’nde İsviçre gümrüğünde içinde 4.5 kilo uyuşturucu ile ele geçirilen otomobille yakalanan Zekeriya Kürşat da Adalet Partisi milletvekiliydi. Kürşat, arama sırasındaki kargaşada yanındaki Sedat Doğan Timur ile kaçmayı başarmıştı. İsviçre polisi, uyuşturucu kaçakçılığının içinde çoğunluğu Türklerden oluşan 13 kişilik bir çetenin varlığını ortaya çıkardı. Avrupa gümrük kapılarını uyardı. Nitekim 1978’de bu kez de Milli Selamet Partisi eski milletvekili Halit Kahraman, Duisburg’da eroin kaçakçılığından yakalandı, yedi yıl hapse mahkûm edildi… Türk mafyasının kırmızı pasaportlu milletvekillerini kurye olarak kullandığı ortaya çıktı. *** Yukarıdaki metni, basınımızın yüz aklarından, gerçek gazeteci, yine de genç sayılabilecek yaşta geçenlerde kaybettiğimiz Tufan Türenç’in Babiâli’nin Öteki Yüzü (Remzi Kitapevi) kitabından aldım. Kitaplığımdaki aramalarda geçen gün tesadüfen elime geçti ve bir oturuşta okudum. Ne güzel yazmış, anlatmış: kişiler, olaylar, kovaladığı haberler su gibi akıyor. Çok önemli tarihler, gazeteciliğin gazetecilik olduğu… Bulunup okunmalı, gençler özellikle..  Gazeteciliğin ne olduğunu görüyorsunuz. Tufan Türenç, Erhan Akyıldız ile birlikte, yanında mesleğe başladığı Abdi İpekçi’nin de hayatını yazmıştı: Gazeteci! İpekçi, Mehmet Ali Ağca tarafından öldürülmüştü. Bir başyapıttı kitap. Alıntı yaptığım kitapta, bu kitabın yazılış öyküsü de var… Tufan Türenç ile yolum 1985’te Güneş gazetesinde kesişmişti. Günaydın’dan ayrılmış, Cumhuriyet’e başvurmuş, Cumhuriyet Bilim ve Teknoloji’nin yayınını konuşmuştum Okay Gönensin ile. Ama bir türlü hadi gel başla denmiyordu.. Türenç ve bir grup arkadaşı, o sırada Milliyet’ten Güneş gazetesine geçmişlerdi. Tufan Türenç ile birinci sayfayı yapan kadroda birlikte çalışmıştım üç ay. Cumhuriyet hadi gel başla deyince koşa koşa gittim. Başa dönelim: Siyaset ile mafya ve uyuşturucu trafiği arasında ilişkiler gırla. Kokainler geliyor, eroinler gidiyor... Sedat Peker’in ifşaatı.. Değişen bir şey yok. Milletvekilleri kırmızı pasaportlarıyla uyuşturucu kuryeliği yaparken belki yakalanmıyor ama siyasetin bir eli işin içinde. Olaylar çözülmüyor. Tıpkı Abdi İpekçi cinayetinde, tetikçinin arkasındaki gücün karanlıkta kalması gibi. Türenç, İpekçi cinayetini araştırırken bir üst düzey Emniyet müdürü Türenç’e şunu söyleyecekti: “Bu tip cinayetler sıradan insanların yapacağı işler değildir. Ünlülere, politikacılara yönelik suikastlar çoğunlukla gizli servislerin içindeki kliklerin işidir. Bunu ancak onlar başarabilir ve bu tür cinayetler ortaya çıkarılamaz. Çünkü cinayeti işleyenler soruşturmaları da yürütenlerdir. Soruşturmayı yürütürken ele geçen belge ve bilgileri de yok ederler… Bu cinayetleri izlersiniz, sonunda karanlık bir tünele girer kaybolursunuz.” Uğur Mumcu ve diğer büyük cinayetler de böyle.. Tufan Türenç, bu geç kalmış bir yazı, biliyorum, ama zamanı da şimdiymiş. İyi ki yazdın.. İyi ki vardın..",https://www.cumhuriyet.com.tr/yazarlar/orhan-bursali/politikacinin-mafya-ve-uyusturucu-ile-bitmeyen-dansi-1934041
Orhan Bursalı,Tek Adam Putin çıkmazı ve Çin.. RTE ve mülteciler,21 Nisan 2022 Perşembe,"Salı günkü yazımı okumanızı öneririm öncelikle. Rusya’nın Ukrayna’nın “Batı- Doğu çatışmasında ana cephe olacağını hesap edemediğini, çok şey kaybettiğini madde madde” sıralamıştım. İşgal girişimi, nüfuz bölgeleri mücadelesini üstelik nükleer silah şantajı da içeren bir üst askeri aşamaya ve dünya çapında büyük bir cepheleşmeye yükseltti. Rusya bunu bekliyor muydu, buna hazır mıydı? Sanmıyorum... Bu iyi hesap edilmemiş küresel büyük bir askeri yanlış girişim olarak tarihe geçecek. Çünkü bunun sonuçlarını daha uzun süre yaşayacağız. Burada kısaca bu büyük yanlışın temel nedeni olarak, Tek Adam Putin ve rejimini gösterebiliriz.. Tek adamlığın kurumsal kontrol mekanizmaları yoktur. Bunu ülkemizden çok iyi biliyoruz! Sadece tek adamı dinleyen ve başını sallayan insanlar çevresindedir. Tek Adam, kafasındaki, doğruluğu yanlışlığı kurumsal olarak tartışılmamış, eksileri artıları konmamış, karşı düşüncelere ve eleştirilere ve yapmayalım aykırı önermelerine kapalı, kaba düşüncesini gerçekleştirmek ister. ABD’nin baş rakip olarak Çin’i gördüğünü biliyoruz. Çin, bilim, teknoloji ve ticarette olağanüstü hızlı büyümesi ile küresel ticaretten en büyük yararı sağlayan ve sağlatan ülke. Muazzam yayılması var, Kuşak-Yol Projesi, Afrika ve Latin Amerika’daki yatırımları ve sağladığı avantajları ile ABD/AB’den çok farklı ekonomik ve mali yaklaşımlarıyla hızla yayılıyor. Uzayda üstelik bağımsız büyük atılımlar gerçekleştiriyor. Askeri gücü yabana atılır gibi değil. Evde Elektrikli Araç Şarj Cihazının Nasıl Kurulacağı nı Keşfedin LocalPlan Hemen ara Çin’in girdiği bölgelerde AB/ABD geriliyor. Çin ile Rusya tarihsel olarak da birbirine sıkı sıkıya bağlı. Fakat Rusya’nın Ukrayna işgal girişiminin vardığı noktadan memnun olmadığını görüyorum. ABD’nin “Yaptırımlara katıl, Rusya’ya destek çıkma, senin için iyi olmaz” tehditlerine şüphesiz ki boyun eğmez. Rusya ile stratejik işbirliğini bozmaz. Çin Dışişleri Bakan Yardımcısı Le, iki gün önce, iki ülke ilişkilerinin önemine işaret ederek “Uluslararası siyaset nasıl değişirse değişsin, Çin, kazan kazan işbirliği ve insanlığın geleceği için Rusya ile stratejik koordinasyonu güçlendirmeye, iki ülkenin ortak çıkarlarını ortaklaşa korumaya, yeni bir uluslararası ilişkiler ve ortak bir toplumun inşasını teşvik etmeye devam edecek” dedi. Fakat Çin henüz dünyada açılımını tamamlamış değil. Dünyanın birbirine rakip iki ekonomik ve siyasi cepheye ayrılması bu nedenle Çin için kısıtlayıcı bir durum yaratıyor. ABD ve AB, Çin’in Batı’daki satın almalarına ve ekonomik büyümesine önemli kısıtlayıcı engeller çıkaracak, ekonomilerde bir yol değişikliği gündeme gelecektir. Belki 5-10 yıl sonra iyice gündeme gelebilecek bu cepheleşmenin şimdiden başlaması, Çin’in çıkarına değildir. RTE’nin Suriyeli göçmenler konusunda “gitmeyecekler” konumundan, gitmelerini sağlamaya çalışacağız durumuna gelmesinin ardında, Bahçeli’nin dayatması olduğunu düşünüyorum. Fakat mültecileri ve diğer kaçakları gönderebilmesi için ne zemini var ne politikası. Bu nedenle içi boş. Bu ancak Şam ile el sıkışma ve mülteciler için yeni bir program hazırlamakla olur. Bu yenilgiyi ise kabul etmesi çok zor. Ayrıca topluma bir “Arap şırıngası” yapma politikasından da vazgeçemez.",https://www.cumhuriyet.com.tr/yazarlar/orhan-bursali/tek-adam-putin-cikmazi-ve-cin-rte-ve-multeciler-1928058
Orhan Bursalı,"AKP’nin oyu yüzde 25’te sabitlendi mi, daha düşmez mi?",29 Mart 2022 Salı,"Bu temel mesele hem sosyal medyada hem ekranlarda ve gazete köşelerinde yoğun tartışma konusu oluyor. - Öyle ya, ülke ekonomik olarak çöktü! - İşsizlik ve pahalılık durdurulamaz bir şekilde artıyor. - TL pul oldu, asgari ücret artışa rağmen iki ay içinde eridi. - Bu yıl yüzde 70 enflasyon bekleniyor. - Ucuz ekmek kuyrukları uzuyor. - Yapısı temelden bozuk olduğu için ekonomide çarkların dönmesi için ithalat bağımlılığının cari açık üretimi yeniden tepeye doğru gidiyor. - Hazine kâğıtlarından ve borsadan yabancı çıkışı sürüyor. Say sayabildiğin kadar… Buna rağmen, mesela Balkanlar’da, Avrupa’da bir ülke böyle büyük bir çöküş yaşasaydı, iktidarları götürürdü. Tamam, ülke yıkılsa AKP istifa etmez ama yaklaşan seçimlere yönelik yapılan kamuoyu anketleri de AKP’nin ham oyunun yüzde 25, geçerli oyunun ise yüzde 30-31 civarında çakılı kaldığını gösteriyor.. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunca çöküşe rağmen! Bu ne iş? Evet, seçimler söz konusu olduğunda, iktidarların kaderini belirleyenin ekonomik durum olduğu, iktidarın geleceği açısından ekonomi politikası konusunda araştırma yapan bilim insanlarının üzerinde birleştiği bir olgudur. İktidarlar bu nedenle ekonomiyi zor koşullarda bile mümkün olduğunca rayında, ortaya yakın bir yerlerde tutma rekabeti içindedirler. Bu nedenle ülke gelirlerinin çok üzerinde, bazen çok çok borçlanarak yaşarlar. Dünya borçlanmak için büyük “artık para”lar içinde yüzüyor denebilir. Mesela ABD’nin dış borcu 2009’da 12 trilyon dolar iken bu yıl başında 30 trilyon dolara yükseldi. Dünyada borç verilmesini bekleyen, şüphesiz ki çeşitli yatırımlarda değerlendirilen birkaç yüz trilyon dolar para var! Yeterince üretemeyen ekonomiler bu borçlarla ayakta duruyor. İktidarın ekonomide başarısızlık derecesine bağlı olarak, seçimlerde oy yitiminin gerçekleşmesi beklenir. Şüphesiz bu, koşullara da bağlıdır. Toplumun genelde ve gelir sınıflarına bağlı olarak hayat kalitesini olumsuz etkileyecek majör durumlar söz konusu değilse, iktidar etkilenmeyebilir bile. Bu, seçmen tarafından geçici olgu olarak değerlendirilir ve iktidara kredisini sürdürür. Yine şüphesiz, ekonomi dışında, ülkede gerçekleşen çok daha farklı büyük iç ve dış olaylar, felaketler de seçmenin bir kısmının iktidardan desteğini çekmesini engelleyebilir. Bu açıların, bugün ülke için seçimleri belirleyici nitelik taşımadığını belirtelim. Seçimlerin belirleyicisinin büyük ekonomik çöküntü, büyük yoksullaşma olduğu bir gerçektir. Nitekim bu gerçeğin ülkemizde “çalıştığını” AKP’deki büyük seçmen kaybı da gösteriyor. Ama neden dibe vurmuyor iktidar? Daha büyük oy kaybı beklentisi gerçeğini büken etkenler yok mudur? Özellikle eksik demokrasilerde, yani otoriter rejimlerde, bu gerçeği büken olgular çok. İktidarın ülkede medyayı önemli ölçüde kontrol etmesi, bu yolla yalan haberleri durmadan yayması, gerçeği gözlerden saklaması veya yaşanan kötülüklere uyduruk bahaneler üreterek bunları topluma durmadan pompalaması, yani beyin yıkama - çarpıtma mekanizmalarını sürekli kullanması, seçmenin en azından bir kısmının iradesine konan ipoteklerdir. Yalanı ne kadar tekrar edersen, bazı kafaları çelme ve gerçeklerin görülmesini kısmen önlemede başarılı olabiliyorsun. Ülkemizde böyle bir durum var. Fakat acaba AKP’nin oyunun yüzde 25-30 bandında çakılı kalmasında bu durumun etkisini ölçmek mümkün mü? AKP ve ortağının “çarptığı beyinler”, yüzde 25 bandında kalmasında ana etken mi? Bu soruya, “Evet etken ama ana etken değil”, yanıtını vereceğim. Evet, yüzde 25 bandında kalmasında bu etkeni yüzde 1-2’lik puan kadar düşünebiliyorum. Çünkü gerçekleri dile getiren mekanizmaların hepsi kontrol altında değil. Muhalefet her yerde konuşabiliyor - gezebiliyor. Pek çok medyada gerçekler dile getirilebiliyor. Ayrıca, hayatın en büyük gerçeği büyük ekonomik çöküştür. Toplum bunu bizzat yaşıyor, iktidar ne derse desin, seçmenin - toplumun büyük kesiminin yaşadığı bu gerçeği propaganda ile değiştirmesi mümkün değildir. İktidarın yüzde 25-30 bandında kalmasında muhalefetin başarısızlığını gösterenler haklı mı? Bu başka bir tartışma konusu. Şimdilik şu soruyu sorarak bu yazıyı bitireyim: Ee, o halde?",https://www.cumhuriyet.com.tr/yazarlar/orhan-bursali/akpnin-oyu-yuzde-25te-sabitlendi-mi-daha-dusmez-mi-1920293
Orhan Bursalı,Son kazıklarla millete mesaj: Alışırsınız alışırsınız,03 Nisan 2022 Pazar,"Sıradan değil, başka ülkelerde öyle kolay görülemeyecek dozda/şiddette, aralıklarla değil peş peşe.. Yüzde 3-5-10 değil, yüzde 20 ve üstü, yüzde 50, yüzde 100.. Yine elektrik ve daha büyüğü doğalgaz... Hele sanayi kuruluşlarına yüzde 50! Türkiye, tarihinin en korkunç zamlarını, pahalılığını ve enflasyonunu yaşıyor. Gözü kara, üst üste... Keyiflerinden değil, mecburlar. İktidar borazanları ekranlarda köşelerde “gördünüz mü, zam yapılacaksa yapılır, yok seçimmiş zam yapmayalımmış, AKP iktidarı eğer gerekiyorsa zam yapabilir cesarette olduğunu gösterdi” diye reklam yapıyor ve iktidarına övgüler düzüyor. Birincisi: Zamları yapmazlarsa iktidar ve şirketleri neredeyse iflas edecek durumda. İkincisi: “Henüz seçime bir yıl varken tüm büyük zamları yapalım, artık bu kadar yüksek zam yapamayacağımız döneme giriyoruz”, düşüncesindeler. Şimdi yapalım, millet de alışır... Doğru.. Zamlar artık azalarak sürer, yıl sonunda kesilir, yine yıl sonunda ve 2023 başında asgari ücretlere, memurlara, emeklilere yüksek artışlar yaparlar, yaşa takılanları avlamak için harekete geçerler... Harika Bir Haber Türkiye’nin En Geniş Kapsamlı İşitme Cihazları Best Hearing Aids Bu yıl enflasyon yüzde 70’i aşar, resmi olarak da... Gayri resmiden, gerçek enflasyondan bahsetmiyorum bile. Tabii TÜİK’e genel müdür, genel müdür yardımcıları dayanmadığı için, yeni atanacaklar öncekilerin başlarına gelenlerden ders alıp, Saray’ın kulaklarına fısıldadığı enflasyon oranını açıklayabilirler... Yıl sonunda- yılbaşında yapacakları zamlar, kuşkunuz olmasın, 2022’de yediğimiz enflasyon-pahalılık kazıklarının açtığı kuyuların dibini bile örtemez. İnsanlar tam bir borç batağının sarmalında, adeta girdaba kapılmış dibe doğru sürükleniyorlar. Biz elektrikten doğalgazdan falan bahsediyoruz, bunlar kullanımı zorunlu şeyler. En çok sıka sıka tüketimi azaltabiliriz... Sanayi ise azaltamaz. Gelen zamları ürünlerine yansıtacak. Her alanda üretici, eğer sürdürmek istiyorsa üretimi, zam yapacak. Bu da bize pahalılık olarak dönecek, enflasyon azacak. Dün ortalama bir markete girdim, domates 40 TL ve üzerinde, biber öyle, dereotu 13 TL, maydanoz 9, neyse ki tere ve kuzu kulağını 6’şar liradan aldım.. Marketçi, abi kahvaltılık ürünlerde çok indirim var diye çağırdı. Eee, fiyat indirerek satmak zorunda elindeki malı. Çöpe atamaz. Baktım “tüketim tarihi yaklaşmış ürünlerden” ayrı paket yapıp satışa sunmuşlar. Bu kısır döngüyü sona erdirecek bir “ekonomi politikası” gören var mı? Merkez Bankası’nın kasasında tek “yerli ve milli” cent yok. Yani hepsi yabancılara ait. Seçim ekonomisini, bugüne kadar görülmemiş bir şekilde ve tüm kaynakları harekete geçirerek, Hazine’nin dibine darı ekercesine... Dahası ülkenin üzerindeki borç yükünü katlayarak uygulayacaklar. Buna hazırlık yapıyorlar. Yandı ülkem keten helva durumunu yaşayacağız. Eğer iktidarı yeniden kazanırlarsa tezleri de çöpe gittiği için, faiz artışına geri dönerler. Dram ağırlaşarak sürer. İktidarı teslim ederlerse, muhalefetin “çıkış planı”nı peşinen çökertmek için tüm önlemleri daha bugünden alıyor, ve alacak... Hazırlık olmalı...",https://www.cumhuriyet.com.tr/yazarlar/orhan-bursali/son-kaziklarla-millete-mesaj-alisirsiniz-alisirsiniz-1922040
Orhan Bursalı,"Altyapı Bakanlığı’nı kaldıralım, çünkü",28 Mart 2022 Pazartesi,"Çünkü ülkenin varını yoğunu otoyollara, tünellere, köprülere, Kanal İstanbul gibi betona, çimentoya, çeliğe, toza toprağa gömmekten başka bir görevi yok. Ve iktidara bağlı, tüm varlığını devletten aldığı projelere dayamış 5’li çete ve daha altındaki çevresindeki çeteleri, besleme şirketleri besliyor, onlar da iktidarı… Gelir paylaşımı devlet ile şirketler arasında değil, Hazine’nin parası iktidar ve adamlarıyla bu şirketler arasında yapılıyor. 150 - 160 milyar TL’den değil dolardan bahsediyoruz! İktidarın payı yüzde 10-15 midir, bilmiyoruz, bu konuda yerleşik “kurallar” vardır. Bu gelirlerin salt parti, “siyasetinin finansmanı” için kullanıldığını sanmayın.. Siyasetin finansmanı için ne kadar paraya ihtiyacı olduğu hesaplanabilir.. Bu hesabı kitabı kabaca yapacak birileri mutlaka vardır, bekliyoruz. Geride kalan milyarlarca dolar ise siyasetin baş aktörlerinin “finansmanı”na gidiyor, yani özel hesaplara. Bu hesapların izleri nasıl sürülür, bu da yine çok özel dedektiflerin işidir. Peki, Altyapı Bakanlığı gereksiz midir, bunca yaptığı işler boşa mıdır… Bunu söylemek yanlış olur. Yanlış olan iki nokta var: İlki, tüm bu projelerin müthiş pahalılığı, siyasi aktörlerin şirketlerle ilişkileri ve gelir paylaşımları, projelerin bedellerini tamamen halkın sırtına yıkıyor, ödemeyeceği oranlarda. On yıllarca durmadan ödenecek garantili paralar. Kullandıkça biz ödüyoruz, kullanmasak da bizim adımıza Hazine ödüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 160 milyar dolarlık yatırımın katma değer olarak ülkeye parasal geri dönüşü yok. Üretici olmayan, sadece tüketen projeler. Şüphesiz, ülke içi insan ve mal her türlü dolaşımı hızlandırdığı bir gerçek. Hepsi özel sektör “malı” olduğu için parası olan kullanıyor. Bu ülkenin 10 milyonlarca yoksulunun bir çıkarı olmadığı gibi, Hazine’den onlara yapılacak yardım ve yatırımların da önünü kesiyor. Yapılsın. Ama böyle değil, zamana yayarak ve ülkeye, millete en az maliyet çıkaracak şekilde. Siyasi ve özel şirket çetelerini aradan çıkararak. Ve bir öncelikler sıralamasına göre… Türkiye’nin bir öncelikler sıralaması var mı? Yok. Dışarıdan ithalatı azaltacak, katma değeri yüksek üretime geçecek bir plan programı var mı? Yok.. Ama ne var? Ülkeyi yutan gösteriş projeleri... Ülkenin ekonomik olarak dibe vurmasında bu “altyapı projeleri” büyük rol oynuyor. Bu anlamda çöküş, bir Altyapı Bakanlığı icraatlarının çöküşüdür bile denebilir. Her ülke için kaynaklar sınırlıdır. Türkiye’nin çok daha sınırlı. Neden ekonomik olarak periyodik çöküşler yaşıyoruz? Çünkü siyaset “üreten ülke” kuramıyor. Siyasetin ana programı “tüketen ülke”ye endeksli. 150-160 milyar dolar tüketen projelere harcandı. 400 AVM boşuna kurulmadı. Millete eser olarak gösterdiği her şey sokak insanına ve seçmenine vay be dedirtecek güzel, allı pullu, kullandığında keyfini yaşayacağın büyük gösteriş projeleridir. Sokaktaki insan/seçmen, iktidarın bu gösteriş projeleriyle, paranın pul olması, milyonlarca işsizlik, pahalılık, giderek artan kitlesel yoksulluk ve iktidar mensupları yandaşlarının artan zenginliği ve yarattığı ikitidar orta sınıfı arasında bağ kurmakta bilgisizdir. İlliyet bağı kurmak, neden sonuç arasındaki ilişkileri görmek, günlük nafakasını çıkarmak için 10-15 saat çalışan ve ortalama eğitimin 7.5 yıl olduğu ülkemizde çok çok zordur. Bu anlamda okuryazarlık cehaleti 1 No’lu konumuz. Önümde CHP milletvekili Ali Mahir Başarır’ın güzel çalışması “BEŞLİ ÇETE” duruyor. Başarır, kamu kaynaklarının büyük talanını irdeliyor. Önsözü Kılıçdaroğlu yazmış. Tabii talanın hukuki zeminini yaratmak başta gelir. Bu zemin de İhale Kanunu’dur. Ve AKP durmadan bu kanunda ortağının katkılarıyla yaptığı her değişiklik, eklediği her cümle, koyduğu her fıkra ve virgülle yeni ve büyük vurgunlara kapı araladı. Başarır, iyi anlatıyor. En çok ihale alanlar.. Beşli çetenin yaptığı usulsüzlükler.. Beşli çete yükselirken batan inşaat şirketleri.. Yandaş firmalarla AKP bağları.. İhaleye fesat karıştırmalar.. Çevre katliamları.. ve yapılması gerekenler. (KırmızıKedi Yayınevi) Evet, Altyapı Bakanlığı ülkeyi yönetiyor. Ve batırıyor... Bir genel müdürlük düzeyine indirilmeli, üreten ülke modeline hizmet etmeli ve koordinasyonunu sağlamalıdır.",https://www.cumhuriyet.com.tr/yazarlar/orhan-bursali/altyapi-bakanligini-kaldiralim-cunku-1919966
Orhan Bursalı,"Rusya kaybetti: ‘Jeostrateji her şeydir, Ukrayna hiçbir şey’in iflası",19 Nisan 2022 Salı,"Irak’taki ABD ile Ukrayna’daki Rusya arasında fazla bir fark yok. Sen Irak’ta, Suriye’de ülkeleri askeri işgal ve benzeri yöntemlerle nasıl parçalayabiliyorsan, ben de Ukrayna’da aynı şeyi yaparım. Tabii, Batı’nın NATO’yu kullanarak yok ettiği Libya da var! Rusya da Libya’da.. Dedim ya bu, dünya çapında süren nüfuz bölgeleri savaşı... Batı, Libya’da gözyaşı dökmedi. Irak için de Batı’da zerre damla akmadı! Kendisine Müslüman ülke diyenler dahil! Irak’ta (ve Suriye’de) yapılanlar, ABD (ve AB) için sadece jeostratejinin gerekleriydi! Orada insanlar, milletler, çocuklar, tarihler, geçmişler, düşler, hepsi yok edilebilir ve öldürülebilirler.. Çünkü “jeostrateji her şeydir”. Jeostrateji için her türlü savaş göze alınabilir. Fakat ana cephelerde “jeostratejiler çarpışınca” bu kez büyük sorunlar, üstelik dünya çapında ortaya çıkıyor. Çünkü Ukrayna, jeostratejik çarpışmanın ana cephesidir. Ukrayna demek, aynı zamanda Polonya, Çekoslovakya, Baltık ülkeleri, hatta Finlandiya, İsveç demektir. Çünkü işgal sınırları oralara dayanmaktadır. Hatta Almanya!!! Burada, NATO’nun Ukrayna ile Rusya sınırlarına dayanması Moskova için alarm çanları çaldırdı, diye yazdıksa, Rusya’nın da Ukrayna işgali ile Batı - NATO ülkeleri sınırlarına dayanma girişimi, aynı şekilde alarm çanlarını çaldırmıştır. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Mesela Rusya’nın Gürcistan savaşı ve Kırım “ana cepheler” değildi. Rusya daha alt düzeyde yaptırımlarla kolay atlattı. Bu iki “savaş”, Rusya ile Avrupa, hatta ABD ve dünya ile arasındaki ticari ilişkileri neredeyse etkilemedi. Rusya’nın 1200 km’lik Kuzey Akım 2 doğalgaz projesi son aşamasına hızla yürüyordu. Avrupa, Rusya doğalgazı ve petrolü ile besleniyordu ve Rusya’nın gelir kalemleri hızla gelişiyordu... Rusya, Ukrayna işgal girişimi öncesi 630 milyar dolar merkez bankası rezervlerine sahipti. Büyük para! Sanırım, bu kadar rezervi, Ukrayna savaşı için biriktirdi; işgalin büyük tepki çekeceğini, karşı hamlelerle sıkıştırılacağını ve büyük stok paraya ihtiyacı olacağını hesapladı. Fakat topyekûn ve böylesine büyük bir karşı koyuş beklemiyordu anlaşılan. Rezervlerinin önemli bir kısmı bile donduruldu. İflas karşısında kalabilir beklentisi var Batı finans çevrelerinde. Avrupa’nın, Rus gazı ve petrolünden tamamen vazgeçme kararı alabileceğini hesaplamamış Moskova. Avrupa en kısa zamanda bunu gerçekleştirecektir. Moskova anlaşılan “Nasıl olsa gaz ve petrol boru hatlarıyla bağladım Avrupa’yı, bu ekonomi kıskacından hem kurtulamaz hem de Ukrayna işgalini sineye çeker” diye düşünmüş. Rusya, Ukrayna’nın “jeostratejik çarpışma”nın ana cephesi olduğunu hesaba katamamış. Yani Ukrayna’nın, Rusya ile Batı arasındaki “savaşın” ana cephesi olduğunu görememiş. Rusya, Avrupa’nın ana cepheye dönüşeceğini görmeyince, “jeostrateji” oyununu “kurallarına göre” oynamamış oluyor. Çünkü bu “oyunda” başlıca kural kazanmaktır. Rusya ise Avrupa’da tam kaybetmiştir. Ukrayna’nın bazı bölgelerini işgalle ele geçirmiş olabilir (olsa bile ne süreyle bilinmez). Ukrayna işgali ile, Avrupa - ABD arasında yeniden ve adeta tam bir askeri, siyasi birlik sağlamıştır. Avrupa’nın Rusya’ya karşı askeri harcamalarını büyük ölçüde artırmıştır. Nüfuzu altındaki eski Varşova Paktı üyeleriyle ilişkilerini tam koparmıştır. Avrupa’nın siyasi ve askeri birlikteliğini güçlendirmiştir. Avrupa üzerinde ekonomisini tamamen yitirmiştir. Dünya üzerinde de her alanda epey sınırlandırılmıştır. Rus imajı ve kültürüne büyük darbe vurdurmuştur. Tarafsız ülkeler İsveç ve Finlandiya, NATO’nun kapısını çalmıştır. Dünyayı iki ayrı ekonomi blokuna bölme noktasına getirmiştir. Küresel alışveriş - ticaret darbe almıştır. Ukrayna işgal girişimi dünya çapında yeni bir saflaşmayı çok çok erken başlatmıştır. Olayın bir de Çin yönü var ki kaybedenler kulübüne zoraki sokulmuş bir ülke! Tüm bunların ötesinde, bir Ukrayna var, yıkılmış kentleri, öldürülmüş insanları, milyonlarcası göçe zorlanmış bir milleti ile...",https://www.cumhuriyet.com.tr/yazarlar/orhan-bursali/rusya-kaybetti-jeostrateji-her-seydir-ukrayna-hicbir-seyin-iflasi-1927235
Orhan Bursalı,Sürekli ütülüyoruz: Servet transferi ve artan sefalet,04 Nisan 2022 Pazartesi,"Yukarıdaki grafik Türkiye’nin gelir eşitsizliğinde Avrupa’nın bir No’lu ülkesine dönüştüğünü net gösteriyor. Şampiyonuz.. İlk üç en eşitsiz ülke, son üç ise en eşit ülkeler. Gini katsayısı, dünyada gelirler arasındaki farkı gösteren uluslararası bir yöntem. 0’a yaklaştıkça eşitlik büyüyor (gelirler arasında daha eşitlik), 0’dan uzaklaştıkça eşitsizlik büyüyor. Slovakya en iyi durumda mutlu ülke! Herhalde 0.434 katsayısıyla, şimdiye kadar hiçbir zaman böyle tepe yapmamıştık! AKP döneminde Gini katsayısı 0.39’un altına bir iki kez göz kırptı, hepsi o kadar, yani eşitsizlik hep büyük kaldı. AKP sürekli olarak sermayeyi desteklerken daha büyük sermaye birikimini çalışan kitlelerin sırtından gerçekleştirdi. Yani sermaye zenginleşti, kitleler yoksullaştı. Bunu da sendikalaşma ve hak aramayı baskılayarak, yer yer yok ederek, sendikalaşmayı kontrolü altına alarak, grevleri yasaklayarak yaptı. Tabii en büyük numarası da her zaman ve her yıl, kitlesel ücret artışlarını, asgari ücret belirlemelerini, emeklilere zammı, sürekli enflasyonun altında yapmak oldu. TÜİK’i bu amaçla çalışanları kandırma aracı olarak kullandı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yüksek enflasyon ama düşük zamlarla millet sürekli olarak eziliyor. “Biz çalışanlarımızı asla ezdirmeyeceğiz” sık kullanılan lafları ise ülkenin en büyük iktidar palavrasıdır. Güya çalışanları ezenler marketler! Stokçular! Etiket kontrolleri, halkın uğradığı büyük soygununu gözden kaçırmak için toplumun önüne sürülen yemler: Biz değil, suçlu onlar! Şüphesiz kontrol her zaman iyidir, kötü niyetliler mutlaka çıkar. Ama esas mesele, halkı enflasyon aracı ile soydurma politikasındadır. Gelirlerin hiçbir zaman enflasyon artışına yetişememesidir. İktidar, çalışanlara en büyük saldırıyı da son 3-4 yıldır yapıyor. Ekonomiyi uçuruma sürükleyen politikalar karşısında iktidarın gereksinim duyduğu parayı, ücretleri baskılayarak, yani halkı soyarak elde ediyor. Geçen yıl ve bu yıl enflasyon ile gelirler arasındaki fark tam bir uçuruma dönüştü. Burada bir taşla vurduğu ikinci kuş ise düşük emek maliyeti ile ihraç mallarını dış rekabette ucuz tutmak ve “ihracat rekorları” kırmak. Çünkü neredeyse en büyük gelir kalemi olarak, ihracattan gelen dövizler kaldı ellerinde. Bu emek soygunundan da bir başka post daha çıkarmayı ihmal etmiyorlar: İhracat rekorları kırıyoruz! Hem emeği soy, emekten çal ve sonuçta bunu sermayenin kârına ekle, üstelik bundan bir de büyük iktidar, büyük Türkiye propagandası çıkar. Valla helal.. Şu “kur korumalı mevduat” hesabı numarası da zengin ile yoksul kesimler arasındaki eşitsizliği büyük ölçüde artırıcı finansal araca dönüştü. İktidar dolar kurunu 11 küsur TL’de tutamayınca (tutacak dövizi olmayınca kasalarında, ve ekonomi politikaları ile kuru daha yükseltici etki yapınca), Hazine’den zenginlere, büyük para sahiplerine muazzam yeni bir servet transferi kapısı açtı. Mart sonuna kadar KKM hesaplarına yatırılan para 591 milyar TL! Bunların ne kadarı yerli veya yerli kılıklı bilmiyoruz, ama kurun o noktada kalmayacağını iyi biliyorlar, bankaların yüzde 18’e varan faizini alıyorlar, yükselen kur farkı olarak da 136.3 milyar TL Hazine’den alıyorlar. Mahfi Eğilmez, bunun Hazine’ye bir yıllık yükünü 545 milyar TL olarak hesap ediyor. 591 milyar dolarlık KKM hesabının herhalde çalışanlara ait olduğunu söylemeyeceksiniz. Hadi diyelim yüzde 10’u çalışanların payı.. Onlara helal olsun.. Ama geri kalanının büyük servetlere ait olduğu çok açık ve net. Böylece iktidar, üç aylık KKM hesap sahiplerine 136 milyar TL Hazine’den para ödeyerek servet ve gelir eşitsizliğine büyük katkı yapıyor. Maliye Bakanı’nın gözleri, bu büyük servet transferini görünce parlamıştır bir işadamı olarak! Notlar: 1. Gelir eşitsizliği Gini katsıyı ile ilgili bilgi, Bayram Ali Eşiyok’un, Herkese Bilim teknoloji, sayı 313; dergi www.herkesebilimteknoloji.cm portalından tek sayı olarak alınabilir. Bayram Ali Eşiyok, “Milli gelirin emek ve sermaye arasında nasıl bölüşüldüğünü” milli gelir değerlerinden de hesaplıyor. 2016’da emeğin (ücret) payı yüzde 36.3 iken, sermayenin payı yüzde 47.5 olarak gerçeklemiş. 2021 yılına gelindiğinde bölüşüm emek aleyhine dramatik ölçüde bozuluyor: 2021’de emeğin payı yüzde 30.2’ye düşerken sermayenin payı yüzde 52.6’ya yükselmiş. Fark 11.2 puan iken 2021 yılında 22.5 puana yükselmiş. “Bu bulgular kısa sayılabilecek bir dönemde dahi emek payının büyük bir şokla karşılaştığını göstermekte.” 2.  Kuru Hazine koruyacak da Hazine’yi kim koruyacak? www.mahfiegilmez.com/2022-03/kuru-hazine-koruyacak-da-hazineyi-kim.html?utm_source=feetburner&utm_medium=email",https://www.cumhuriyet.com.tr/yazarlar/orhan-bursali/surekli-utuluyoruz-servet-transferi-ve-artan-sefalet-1922329
Orhan Bursalı,Olağanüstü hal ilanı üzerine bir halüsinasyon (12 Nisan 2022),12 Nisan 2022 Salı,"Nisan ayı sonunda enflasyon inişe geçer diyen çok uzak görüşlü Maliye Bakanımız Bay Nebati bu inişi aralık ayına erteledi. Çitlere takılacak koyun yünlerini toplayıp satarak borcunu ödeme sözü veren Nasreddin Hoca fıkrası ile karşı karşıyayız. Düşer mi düşer, mesela TÜİK yüzde 50’ye, 40’a indirince, Bay Nebati havai fişek mi patlatır bilmem. Ülkeyi, milleti ağır tahrip eden bu enflasyonun ve pahalılığın tahammül edilebilir bir düzeye çekilebilmesi gelecek yılın ilk yarısında bile mümkün görülmezken... Seçimlere kadar Saray’ın önünde, şapkadan tavşan çıkarmak için kaç yol var diye sormuştum dünkü yazımda. Şu sıralarda gazetelerde mesela Karadeniz gazının karaya pompalanması haberleri sıklaştı, TOGG otomobillerine test sürüşü için Bay Nebati dahil bakan binmeleri başladı... Bunların pahalılık ve enflasyona olumlu bir etkisinin olacağına inanan da yok. Cumhurbaşkanı eğer ücret ve maaşları, enflasyon ve pahalılığın en azından üç-beş puan önüne sıçratma gibi bir hüner sergileyemezse, seçimleri kaybetme riskinin giderek büyümesi karşısında elindeki tek seçenek, anayasada yazılı maddeyi işleterek seçimleri ertelemek... Hiç istemem, tartışılması hatta bir şekilde gerçekleşmesi bile bu ülkeyi raydan çıkaracak sonuçlar doğuracak bir karar olacağına şüphe yok. Ama anayasada yazılı.. Bugün bu maddeleri hatırlatacağım, bir kenarda durması için... Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Madde 78: “Savaş sebebiyle yeni seçimlerin yapılmasına imkân görülmezse, Türkiye Büyük Millet Meclisi, seçimlerin bir yıl geriye bırakılmasına karar verebilir. Geri bırakma sebebi ortadan kalkmamışsa, erteleme kararındaki usule göre bu işlem tekrarlanabilir.” Meclis’in, cumhurbaşkanından ayrı erteleme yetkisi bu kadar. Fakat seçimleri erteleme yetkisi esas cumhurbaşkanında. Madde 119: “Cumhurbaşkanı; savaş, savaşı gerektirecek bir durumun baş göstermesi, seferberlik, ayaklanma, vatan veya Cumhuriyete karşı kuvvetli ve eylemli bir kalkışma, ülkenin ve milletin bölünmezliğini içten veya dıştan tehlikeye düşüren şiddet hareketlerinin yaygınlaşması, anayasal düzeni veya temel hak ve hürriyetleri ortadan kaldırmaya yönelik yaygın şiddet hareketlerinin ortaya çıkması, şiddet olayları nedeniyle kamu düzeninin ciddi şekilde bozulması, tabii afet veya tehlikeli salgın hastalık ya da ağır ekonomik bunalımın ortaya çıkması hallerinde yurdun tamamında veya bir bölgesinde, süresi altı ayı geçmemek üzere olağanüstü hal ilan edebilir.” Hiç beklemeden aynı saatte kararını Resmi Gazete’de yayımlar ve aynı gün Türkiye Büyük Millet Meclisi’nin onayına da sunar. Meclis, “olağanüstü halin süresini kısaltabilir, uzatabilir veya olağanüstü hali kaldırabilir”. Diyelim altı ay OHAL ilan etti ve seçimleri erteledi. Çoğunluğa sahip olduğu Meclis, “Cumhurbaşkanının talebiyle Türkiye Büyük Millet Meclisi her defasında dört ayı geçmemek üzere süreyi uzatabilir. Savaş hallerinde bu dört aylık süre aranmaz.” Yani, cumhurbaşkanı ekonomik OHAL ilanını cebinde taşıyor. Altı ay +4+4+4 ay uzatmalar şeklinde bunu sürdürebilir. Türkiye burası abicim, anayasanın hoşlanmadığı amir hükümleri bile uygulanmazken anayasanın kendine tanıdığı erteleme hakkını kullanamaz demek, boştur. “Tamam artık, devletimize, iktidarımıza ülkemize karşı iç ve dış düşman güçlerin ekonomimizi çökertmek ve halkımızı yoksullaştırmak için başlattıkları büyük saldırıyı boşa çıkardık... Seçimleri yapabiliriz...” cümlesini kuracağı zamana kadar. Şüphesiz ki ertelemeye giderse AKP iktidarı, orada ne kadar kalabilirler, kalabilirler mi, bu ayrı tartışma konusu. Şüphesiz ertelemeye giderler mi sorusuna da “hayır” yanıtı rahatça verilebilir. Erteleme yerine, seçim il ve ilçe kurullarının oluşmasında getirdikleri yargıç seçimi değişikliğine mi bel bağlarlar, seçimleri tamamen güvensiz kılma “yasal gibi görünen” girişimi (YSK de kontrollerinde!) önem kazanır. Bilemem. Tabii ki AKP hukuka demokratik düzene bağlı ona sadık bir parti ve iktidardır, bunlara zerre tevessül etmez de diyebilirsiniz. Ne güzel olur! Şunu da belirteyim: Bu olasılık çeşitli yazar ve hukuk insanları tarafından da dillendirildi.. Ben burada ekonomik gidişin giderek altından kalkınamaz hale gelmesi karşısında, cumhurbaşkanı mutlaka iktidarda kalmak istiyorsa, elindeki tek seçeneğin seçimleri erteleme, meşru anayasal düzeni askıya alma olasılığını, yeniden anımsattım. Sanki ekonomiyi iyice çökertmek için ellerinden gelen her şeyi yapıyor olmaları, bu olasılığı daha çok gündeme getiriyor gibi.. Tabii, bu yazdığım bir halüsinasyondur, önceki gece rüyama girip ter içinde uyanmama neden olan...",https://www.cumhuriyet.com.tr/yazarlar/orhan-bursali/olaganustu-hal-ilani-uzerine-bir-halusinasyon-1924926
Orhan Bursalı,Üçüncü ittifak? Boş laflar..,27 Mart 2022 Pazar,"Altı parti bugün yeniden toplanıyor. Gündemlerini herhalde yeni seçim yasası oluşturacak. Buna göre yeni bir tartışma öne sürüldü: Küçük partiler üçüncü ittifak yapsın. Yani dört parti, aralarına, başında bir hanedan olan ve ne olduğu konusunda türlü söylentilerle şişirilen Refah’ı da alsınlar, ortak bir liste ile seçimlere ayrı girsinler. İttifak yapsalar diyelim ki toplu olarak yüzde 7’yi aşarlar, ama listede yer alan partilerin hiçbiri gerekli çoğunluğu sağlayıp tek milletvekili çıkaramazlar. Çünkü oylar ayrı ayrı her partiye sayılacak. Belki belirli yerlerde bir iki tane. Üçüncü ittifakı ileri sürenler bu hesabı da mı yapamıyorlar, bilemiyorum, ama laf olsun torba dolsun. Tek yapacakları, aralarında bir parti seçip, onu çatı parti olarak kabul edip, hepsinin bu partiden aday olmaları. Yüzde 7 barajını aşarlar, kentlerdeki oy dağılımına göre beş on milletvekili çıkarma olasılıkları olabilir... O da belki.. Boş çekme olasılıkları da var. Tabii hangi partiden aday olacakları da ayrı bir kavga konusu... Diyeceksiniz ki, Millet İttifakı’na katılacak dört küçük partinin de milletvekili çıkarma olasılığı mı var? Yok. Hepsi barajı aşmış olacak ama milletvekili çıkaracak kadar oy almaları mümkün olmayacak. Çünkü milletvekilleri AKP, CHP, İYİ Parti, HDP ve MHP, beş parti arasında dağılır. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Aslında eski seçim yasasına göre de küçük partilerin milletvekili çıkarma olasılığı yoktu, yenisine göre de yok. Yeni seçim yasası ittifaktaki büyük partilerin milletvekilleri sayısını, eski yasaya göre, belki 5-10 azaltır. Çünkü ittifaktaki küçük partilerin aldıkları oylar bu kez kendi hanelerine yazılmayacak. Bunun da bir etkisi olacağını sanmıyorum, çünkü bu seçimlerde muhalefetin bir oy patlaması yapma olasılığı yüksek. Seçim yasası üzerine küçük hesaplardan iktidarın kazanacağı bir şey yok. Eskiye göre de yeniye göre de, küçük partilerin milletvekili çıkarmak için tek şansları, CHP ve/veya İYİ Parti listelerinden aday gösterilmeleri. Bu açıdan aslında değişen bir şey yok. Üçüncü ittifak kurup seçime giderlerse, aslında rahatlayacak olan CHP ve İYİ Parti olur. Ama listelerinde dört küçük partiden aday gösterirlerse, şüphesiz bir seçmen sinerjisi yaratırlar ve ittifakın oyları artar, bu sinerji ile daha çok milletvekili çıkarırlar, Meclis’te çoğunluk elde etmenin birinci derecede önemli olduğu düşünülürse, tüm muhalefetin işine yarar. 6’lı ittifak içinde bir üçüncü ittifakın çıkması hayali kuranlar, dahası, küçük partiler bunu ciddi ciddi düşünüyorlar diyenler, oyların ve sinerjinin parçalanıp iktidar partilerinin değirmenine su taşıma telaşı içindeler veya bunu bilinçsizce yapıyorlar. Neden büyük partilerin kuyruğuna takılsınlar, çok çalışsınlar, milletvekili çıkarsınlar, ayrıca başka partilerin listesinden aday olmaları etik değil, biçimindeki lafların bir anlamı yok. Sistem buna izin veriyorsa sorun yok.. Ülke baştan sona etiksizlikler denizinde boğulurken, küçük partilerin bu yolla Meclis’e girmeleri mi etik sorun yaratacakmış. Etikten bahsedeceklerse, Cumhurbaşkanı’na devletin imkânlarını sonuna kadar kullanma (örtülü dahil) olanağı sunan, yeni seçim maddesindeki bu ahlaksızlığı eleştirsinler. Eğer yüzde bir-üçlük oy potansiyelleri varsa, başka partiler üzerinden Meclis’e girmeleri, seçim barajı ile kısmen gasp edilen millet iradesinin de gerçekleşmesine hizmet eder. Zaten bugünkü ittifak toplantısında herhalde üçüncü ittifak gibi gerçekle bağdaşmayan konu tartışılmayacaktır. İttifakın yapması gereken, bir an önce ülkeyi milleti düze çıkaracak ciddi bir programla, vaatlerle seçmen karşısına çıkmaktır. Tek parti programı gibi. Zaman daralıyor, millet kavruluyor, muhalefet ayak sürüyor ve durumdan yararlanamıyor.",https://www.cumhuriyet.com.tr/yazarlar/orhan-bursali/ucuncu-ittifak-bos-laflar-1919723
Orhan Bursalı,"2023 olmadı, 30 yıl sonrasını, 2053’ü verelim!",14 Nisan 2022 Perşembe,"Cumhurbaşkanı’nın dünkü konuşmasının temel ekseninde 2053 vaatleri vardı. 2023 yarın ayol, dolayısıyla gelecek yıl için bir vaatte bulunması abesle iştigal olur da, yıllar önce 2023 için ilan ettikleri akla geldi, 2053 yani 30 yıl sonrası programında bol bol şöyle yapacağız böyle yapacağız dedi. Enflasyon ve pahalılık kasıp kavuruyor, kasada para yok, milletin bırakın bir haftayı, yarını hakkında bir yaşam depresyonu ayyuka çıkmışken çoook belirsiz bir gelecek için politikacı zokasını milletin yutmasını beklemeleri de doğrusu acayip bir öngörü! Resmi programlara giren 2023 hedefleri vaatleri çöpe gitti: “Ülkenin toplam gelirini 2 trilyon dolara, kişi başına geliri 25 bin dolara, ihracatı 500 milyar dolara yükseltmeyi, işsizliği ise yüzde 5’e düşürmeyi, böylece ülkemizi 2023’te dünyanın en güçlü 10 ekonomisi arasına sokmayı” hedeflediklerini unuttular. Anlaşılan, içine girdiğimiz seçim sürecinde vaatlerin bir provasını dinlemiş olduk. Bugüne ilişkin yaptığı saptamalar içinde de gerçeklerle hiç uyuşmayan konular vardı. Mesela, “Gıda fiyatlarındaki balonlar sönecek” dedi. TÜİK bile üretici fiyat endeksindeki artışı, geçen yılın mart ayına göre yüzde 115 ve sadece mart ayındaki artışı yüzde 10 ilan ederken... Ve enflasyon artışını açgözlülerin ahlaki sorunu olarak ilan ediyor.. Sanki fiyatları yapay olarak iç güçler (market) ve dış güçler fırlatıyor. İktidarın ekonomi politikaları pirüpak. Herkeste enflasyon var, evet de, AB - Kuzey Amerika ortalaması yüzde 6-7 civarında. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2053 hedeflerinde de yine dağı taşı yolu delmek var. Yeni slogan: Lojistikte süper güç olacağız! Yollar, raylar limanlarla köşeyi dönecek bir ülke hayali! Bir ülkenin en değerli yaratıcı gücü olan insan kalitesinden, eğitim kalitesinden, üniversite kalitesinden, bilim ve araştırma kalitesinden ses yok. Ekonominin ithalat bağımlılığını azaltacak politikalar yok.. Bir yılda 60 bin bilgisayar - yazılım sektöründe uzman elemanımız yurtdışına kaçmış, kimin umurunda! Tabii Kanal İstanbul da gündemindeydi: Bir cümle içinde iki nokta ile Kanal İstanbul’u andı: Jeostratejik kozumuz olacak, İstanbul Boğazı’nı rahatlatacak. İstanbul Boğazı uluslararası bir suyolu, Montrö konusu. Gemiler parasız geçiyor. Kanal İstanbul’a onları gönderemezsiniz. Ayrıca adı üzerinde, kanal, derinliği-eni boyu belli, bazı gemiler parasını verelim geçelim dese bile, hiçbiri cesaret edemez. Ayol İstanbul Boğazı’nın en dar yeri iki Hisar arası 760 metre iken ve buna rağmen gemiler sahillere bindirirken, Kanal İstanbul’un taban genişliği 275 metre planlanmış. Jeostratejik koz derken akla gelen, Montrö’nün kısıtlama getirdiği ve bazı durumlarda yasakladığı yabancı askeri gemileri gerektiğinde kanaldan geçiririz, avantaj elde ederiz, Montrö’yü de delmemiş oluruz, hayali hesabı var. Montrö, Çanakkale ve İstanbul boğazlarından Karadeniz’e geçişleri kararlaştırıyor. Bütünsel bir anlaşma. Önemli olan, Karadeniz ülkeleri, Karadeniz’in güvenliği. Anlaşmayı kanalla delmek ve Karadeniz ülkelerinin güvenliğini tehdit edecek NATO ve Amerika dayatmalarına geçit vermek gibi bir cin fikri dünyaya kabul ettirebileceklerini sanan bir iktidar var karşımızda, ne yazık ki! Ama Kanal İstanbul çevresinde 1.5 milyonu bulacak lüks konutlar, arsa spekülasyonları ve büyük paralarla İstanbul’un sırtına asla taşıyamayacağı yükler bindirmeyi de gözden kaçırıyor. *** 2023 vaatleri tutmadı, hepsi fos çıktı, ülkeyi ekonomik olarak çökerttik, çok özür dileriz.. Bunun yerine size şimdi 2053’te 30 yıl sonrası için, Süper Lojistik Türkiye veriyoruz..",https://www.cumhuriyet.com.tr/yazarlar/orhan-bursali/2023-olmadi-30-yil-sonrasini-2053u-verelim-1925639
Orhan Bursalı,"‘Güçlü lider’, Orban ve Erdoğan",07 Nisan 2022 Perşembe,"Macaristan’da beklenen oldu, Viktor Orban kendisine karşı birleşen altı partili koalisyonu kolayca yendi. Tartışmalar var, bu koalisyonun gösterdiği lider uygundu, uygun değildi ama çok daha iyi birisini gösterselerdi de Orban kazanacaktı. Evet, Orban otokrata yakın, demokratik hak ve özgürlükleri fazla takmayan, bu açıdan AB’den epey dayak yiyen hatta dışlanan; seçim yasasında değişikliklerle, dahası kanıtlanan oy hileleriyle kendisine avantaj sağlayan... Ve özellikle devlet medyasını tamamen kontrol altına alan, muhalefete neredeyse zerre söz verdirmeyen, seçim konuşmasını günde dokuz kez yayımlatan, muhalif basını da kontrol etmeye çalışan ve ülkenin en yaygın izlenen internet gazetesini satın aldıran bir kimse... Bu kadar değil; LGBTİ+ başta olmak üzere ayrımcılık ve nefret politikasını yer yer ırkçılık düzeyine vardırıyor, eski Büyük Macaristan ve üstün Macar propagandasıyla, gerçekleşmeyeceğini bilse bile seçmenin duygularını okşuyor. Üniversitelerde cinsiyet ayrımı üzerine araştırmaları yasaklıyor; yıllık çalışma saatini 250’den 400’e çıkarıyor. Hun / Atilla soyundan geldik, Türklerle akrabayız diyor, dilde Türkçe ile kardeşliği araştırma enstitüsü kuruyor. Göç verdiği için nüfusu artırma politikası izliyor, RTE’den farklı olarak, üç çocuk yapanlara 30 bin Avro ve vergi muafiyeti veriyor. RTE ile yoğun benzerlikleri var yukarıda saydığım pek çok açıdan; hukuk, seçim yasası, yasaları keyfi uygulama, medya kontrolü, tarih... Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Fakat Orban ekonomi konusunda, ülkemizin “baş ekonomisti” ,“güçlü lider” RTE’den ayrılıyor. Enflasyon Avrupa’ya uyumlu yükseldi: 8.3 (bizde yüzde 61-140). Adam başına düşen milli gelir (dolar): 2010: 13 bin 179. 2011: 14 bin 224. 2012: 12 bin 234. 2017: 14 bin 615. 2018: 16 bin 730. 2019: 16 bin 734 (tüm zamanların en yükseği). Bu rakamı Türkiye rüyasında görmedi. 12 bini bir ara gördük, sonra sürekli aşağıya düştü. Bugün 9 bin civarında. Gelelim Macaristan’daki aylık kazanca: 2002 Şubatı’nda 389 dolardan Aralık 2021’e gelindiğinde, ortalama 1517 dolardı. 10 milyonun hemen altında bir nüfus, emek verimliliği artıyor, işsizlik yüzde 4.5 ve yüksek bir işgücüne katılım: Yüzde 63. “Orta ve Doğu Avrupa’nın en büyük elektronik üreticisi; elektronik imalat ve araştırma, ülkedeki inovasyon ve ekonomik büyümenin ana itici unsurları arasında. Son 20 yıl içinde Macaristan, mobil teknoloji, bilgi güvenliği ve ilgili donanım araştırmaları için de önemli bir merkez oldu.” Gini, yani ülkelerde gelir eşitliğini ölçen katsayı bakımından Macaristan, Avrupa’nın iyilerinden: 0.28. “Güçlü lider” Erdoğan, politikalarıyla çalışan kesimlerden aldı, sermayeye yükleyip durdu, Türkiye’yi Avrupa’nın en eşitsiz ülkesi yaptı, katsayı bizde 0.44’e yaklaştı. İhracatı, aylık 10-12 milyar dolar arasında. Yıllık ortalama 132 milyar dolar. Türkiye’nin 8’de biri nüfusu var, o zaman 8 ile çarparsak 656 milyar ihracata denk gelir tahmini olarak. AKP geçen yıl 230 milyar doları gördü diye bayram etti. Bunu da nasıl bulduk: Ücretleri son derece düşük tutarak, dış ticaret mallarını rekabet edici düzeye yükselterek, çalışanları ezerek. Dış ticaret dengesi 250 milyon dolar kadar artı veriyor!!! AB içinde ama AB politikalarına bağımlılığı kesin değil, kendine özgü bir ekonomi politikası izliyor. Putin’e destek veriyor, Çin ile özel ilişkileri var; yani dış politikalarıyla AB ve ABD’de hiç sevilmiyor. Bunları niye yazdım? Şu sıralarda Erdoğan’ın Rusya-Ukrayna arasındaki ilişkilerde ülke için fırsat yaratmasına bakarak ülkemizin ne kadar “güçlü lidere ihtiyacı” olduğunun kanıtı üzerine güzellemeler yapıyor iktidar kalemleri. Hatta birisi “Nobel” verilmesini bile önerebiliyor. Her şey had safhada! “Güçlü lider” ülkeyi ekonomik olarak çökertti ve yoksullaştırdı. Bu kadarı yetmemiş! Son tutamakları da Ukrayna kalmış!",https://www.cumhuriyet.com.tr/yazarlar/orhan-bursali/guclu-lider-orban-ve-erdogan-1923322
Orhan Bursalı,Metin Arditi: ‘Babam Omuzlarımda’,10 Nisan 2022 Pazar,"Bu pazar size bazı kitaplardan kısaca bahsedeceğim.. Olağanüstü bir anlatı okudum, Yapı Kredi Yayınları’ndan. Türkiye doğumlu, babası tarafından 7 yaşında yatılı okuması için İsviçre’ye gönderilen, Metin Arditi’nin “Babam Omuzlarımda” etkileyici lirik anlatısı. İstanbul’da ailesinin ve arkadaşlarının sıcak kucağından koparılmasının ve yıllarca, ülkesine bile gelmemecesine yatılı okulda tek başına geçen bir hayatın sorumlusu olarak gördüğü babasıyla adeta ölümüne bir hesaplaşma. Evet, ancak böyle tarif edebilirim. Baba çok başarılı, eski sosyalist, becerikli bir iş insanı, çevresini etkileyici bir adam... Ve babasının etkisinde, ona hayran, ama sevgiye, eve, yuvaya özlem ve terk edilmişlik duygusu içinde, ama okul, eğitim ve iş hayatındaki sonraki başarılarını da adeta borçlu olduğu bir oğul. Diş macunu, tüp ilaç ve kremleri delmek için ne yaparsınız? Kapağı çevirir çıkarır, üstündeki sivri ucu ters çevirir ve tüpün ağzındaki alüminyumu delersiniz. Metin Arditi’nin iş hayatındaki önemli bir buluşu... Fakat 50 yaşında iş hayatını sonlandırıyor ve babasının sadece “Kitap başka...” sözünün peşinde, ikinci hayatına başlıyor. Sefarad Yahudisi bir aile, fakat henüz Hitler mezalimini yaşamış bir zamanda oğluna “Ama şunu unutma, Almanya önemli bir millettir” diyebilen büyük bir cesaret ve sağduyu. Kitapta çok şey var. Anlatmayacağım, sırası geldiğinde korkak, dönek diye saldırdığı ve kendisini büyük olaylar karşısında yalnız bıraktığı babası için “Bana tek başıma da kalsam yürümeyi öğretti” diyebiliyor. Babasının “Olaya insanca bak, iyilikseverlikle. Bu seni daha mutlu edecektir. Her şeyden önce alçakgönüllü ol... Hep adil ol... Sağduyuyu terk etme...” öğretileri sonunda her şeyden ağır basıyor ve baba - oğul rekabetinin sonunda diyor ki “Sana hep borçlu kalacağım. Kabul ediyorum. Ben senin oğlunum. Sana benziyorum. Seninle ilgili her şey bana yardım etti.”... Yerle bir ettiği babasına sığınıyor yine son cümlesinde: “Şimdi her şey huzur içinde. Atalarımdan birisin artık ve beni kutsayıp korumanı istiyorum.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Okuyun, çevirmen Ayşenur Cengiz’in diliyle, kitap sanki Türkçe yazılmış gibi. Gazeteye gelen zarfta kuşekâğıda basılmış 5-6 sayfalık broşürde, Murat Ağırel hakkında olmadık zırvalıklarla karşılaşınca gülmüştüm. Broşürün içinden, bugün kendisini görevden alan RTE’nin paltosu altına sığınan eski belediye başkanının gölgesi sırıtıyordu. Hakkında açılan onlarca davadan sığınacak başka yeri yoktu. Stockholm sendromu! Genç başarılı gazeteci arkadaşım Murat Ağırel’in, İ. Melih Gökçek’in başkanlığı zamanında Ankara Büyükşehir Belediyesi’nin belgelerle nasıl soyulup soğana çevrildiğinin öyküsünü önce Parsel Parsel kitabında anlatmıştı. Parsel Parsel - 2, Vurgun adıyla yine KırmızıKedi’de yayımlandığını anımsatayım. Bu kez, Ankara Büyükşehir’den Fethullahçılara nelerin peşkeş çekildiğinin, parasal ve siyasal ilişkilerinin dökümü var. Ağırel, milletin varlıklarının peşinde koşuyor. “Kalemin namusu adına Orhan Bursalı’ya” diye imzalamış. Bir Ankara Polisiyesi, dermişim.. Ama bir Ankara soygun belgesi, tabii ki polisiyelik, adliyelik.. Tepeden tırnağa hesabı verileceklerin listesi kitaplarda. Eline sağlık Murat. Kitabın gecikmesi olmaz! İki genç gazeteci arkadaşımız Ersin Eroğlu ve Caner Taşpınar’ın Gölge Ordu kitabını da analım. “SADAT’ın sır perdesi aralanıyor” anonsu ile duyurdukları kitapta, son yılların en çok konuşulan kişisi, bir zamanların Erdoğan’ın resmi danışmanı, emekli asker Adnan Tanrıverdi’nin Türkiye’de ve İslam ülkelerindeki “İslam Ordusu” ve “askeri” faaliyetlerinin belgesel dökümü... Bu adam İstanbul’u da İslam dünyasının başkenti ilan etmişti! Herhalde kendisini Mehdi olarak görüyor da olabilir. İktidar ile FETÖ örgütü ile iç içelikler, siyasi ilişkiler, destekler, bir vakıf üniversitesi ile yoğun alışverişler.. Ersin ve Caner, Gölge Ordu ile sır perdesini aralıyor... KırmızıKedi’den bu da.",https://www.cumhuriyet.com.tr/yazarlar/orhan-bursali/metin-arditi-babam-omuzlarimda-1924284
Orhan Bursalı,"Bu kadar yüksek pahalılık ve enflasyon, başka niyet mi var?",11 Nisan 2022 Pazartesi,"Bay Nebati her zamanki gibi iyi niyet saçıyor... Ona verilen görev bu. Bazen raydan çıkan üfürük konuşmaları karşısında kendisine “sus işaretleri” verildiği de kulis haberlerinde yer alıyor. Bay Nebati değil sorun. Herkes onu biliyor. Koltuğun esas sahibi Cumhurbaşkanı. Ülkenin bu yılı ağır kayıplarla sonlandıracağı ve milletin geçimine yapılan ve büyük tahribat yaratan büyük saldırıların telafisinin zaten mümkün olmadığı, iktidar dümeninde olmayan tüm ekonomistlerce vurgulanıyor. Asgari ücretin yeniden artırılması gereğine bile Cumhurbaşkanı temmuz ayı için “Şüphesiz ki artıracağız” yanıtını vermiyor ve yıl sonunu anımsatıyor. Anlaşılan, Saray, bu yıl sonuna kadar “mühimmat” yığacak, seçimlere kadar kalan beş ay içinde de para yağdıracak- yüzlerde gülücükler açtıracak ve oyları devşirecek. İyimser bakışla sanki plan bu. Gülüyor musunuz? Kısa dönem içinde banknot matbaasını iki katı çalıştırarak sanki bolluk var hissini yaratabileceği konusunda “fikirler” var! İktidar içindekilerin bile umutsuzluğu belli, hepsi Saray’ın şapkadan tavşan çıkarıp seçimleri kazanmasını bekliyor.. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Anketler bu tavşanı görmüyor olsalar bile.. “Tavşan” ne ola sorusundan önce, kalemlerine veya ağızlarına Saray giydirilmiş bazıları, “dünyanın güçlü lideri”, “Nobel” masallarıyla bir “profil yükseltme” denemesindeler.. İlki 2023 ilk ayında TOGG arabasının piyasa sürülmesi, “yerli ve milli heyecan” hikâyesi. İkincisi ise Karadeniz’deki “Sakarya” adı verilen bölgede keşfedilen doğalgazın yine seçimden önce karaya pompalanmaya başlanması... yine “yerli ve milli” hikâye! İlkinin, en az 500 bin TL’lik bedelinin hangi kitleleri heyecanlandıracağı açık. Yine “sadıklar” kitlesi veya çok az “yerli heyecana” katılacaklar.. İkincisinin, yani doğalgaz; ne yerli ne milli, tamamı yabancıların kontrolünde, rezervleri de hem kesin değil hem de epey saklanıyor. Bunu ayrı yazacağım. Ama pompayı mutlaka çalıştıracaklar. Bu ikisinin de ülkeyi kasıp kavuran ekonomi kasırgalarına bir çare olmayacağı, sadece bir parça uzak duran “sadıklar”dan belki yüzde bir-ikisini geriye devşirebileceğini ancak tahmin edebilirim. Tüm bu hikâyelerin toplamda esas olarak sadık yüzde 25’lik kesimde imanları tazelemekten öteye, iktidarı kazanabilecek bir çoğunluğu harekete geçirmeyeceği açık. AKP’nin en büyük kozu RTE, geride bir şey kalmadı. Fakat RTE’nin de kitleleri inandırıcılığı o kadar çok yıprandı ki, 20 yıllık iktidar yorgunluğunun altında kalacaktır. O halde soru şu: Yanıtı zor, söylemek de istemem. Fakat bu kadar ağır enflasyon, işsizlik ve hayat pahalılığı, ekonomik politikanın, bilgisizliğin, umursamazlığın, deneyim ve aklı rafa kaldırmanın yarattığı büyük bir çaresizlik ise eğer… O zaman Saray’ın şapkasındaki tavşanın adı, mesela ağır ekonomik koşulların ülkeyi siyasi iç ve dış her beka tehlikesinin içine sürüklediği gerekçesi ileri sürülerek anayasada RTE’ye verilen, seçimleri ertelemek hakkını kullanmaktır. Bunu yarın yazacağım, çok daha baskın bir konu gündeme oturmazsa… OKUR NOTU: “Bir eski İzmirli olarak çok Musevi arkadaşım var. İsrail’e de iş için gittim geldim. Gözlemim: Sefarat Yahudileri ile İsrail Yahudileri arasında dağlar kadar fark var. İsrail Yahudileri, Araplaşmış, güvenilmez, dürüst olmayan acımasız bir ırk olmuş. Bizim tanıdığımız Musevilerle akla kara kadar farklılar. Arditi’leri de biraz tanırım son derece dürüst hümanist insanlardır. İyi ve güzel bir noktaya işaret etmişsiniz. Kitabı alıp okuyacağım... (Adı bende saklı)”",https://www.cumhuriyet.com.tr/yazarlar/orhan-bursali/bu-kadar-yuksek-pahalilik-ve-enflasyon-baska-niyet-mi-var-1924586
Orhan Bursalı,Gerçekdışılığı savunanların öldürdüğü insanlar,05 Nisan 2022 Salı,"Şu sıralarda gerçi itibarlarını çok kaybettiler, sesleri kısıldı, aşıların büyük koruyuculuğu ortaya çıkınca, TV ekranlarına da her ne kadar gerçekdışı olsa da “ilginç bakış” olarak çıkarılmaz oldular. Zaten safsataya, bilimdışılığa prim verilmesi kadar yanlış bir yayıncılık olamaz, çünkü a) Tartışılır ciddi tarafı yok, b) Halk sağlığı ve insan düşmanlığı ile topluma büyük zararı var. Evet, “aşı karşıtları”ndan ve “aşı üretip satacaklarca laboratuvarda uydurulmuş virüs” söylemleriyle zihinleri bulandıranlardan ve binlerce insanın ölümüne yol açanlardan bahsediyorum. Toplam 10 milyon kadar insan öldü dünyada.. Başka konulardaki yazarlık kimlikleriyle toplum üzerinde etkili olan sözde “kanaat önderleri”nin, öldürücü salgın üzerine, üstelik sistematik olarak fikir beyanında bulunmalarının ne kadar tehlikeli olduğu net biçimde ortaya çıktı. Çünkü halk sağlığı konusunda büyük sorumluluk taşıyan bu konu, “Sen öyle düşünüyor olabilirsin, ama ben de böyle düşünüyorum” biçimindeki, sıradan bir münazara/ karşı fikir tartışmaları ile zerre ilgisi bulunmuyordu. Demokrasi, ifade özgürlüğü gibi temel insan haklarıyla da zerre ilgisi yoktu. Toplumların adeta virüse karşı ölüm kalım savaşına girdiği bir süreçte, yaydıkları sahte düşüncelerle, insanın doğrudan varlığı ile uğraştıklarını düşünebilseydiler ve kenara çekilebilseydiler, gerçekten bir “kanaat önderi” niteliklerini kanıtlayabilirlerdi. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Hayır, bu olmadı; dahası, yok kuyruk çıkacak, DNA’na çip takılacak, insan olmaktan çıkacaksın, senden başka yaratıklar üretilecek, kısır yapacak, çocuğun insan doğmayacak noktalarına varan alçakça yalanlarıyla, virüse karşı korumasız bırakılan insanlardan kaç kişi öldü? Çetelesini tutan var mı? Umurlarında oldu mu, vicdanları sızladı mı, kalemlerini kırıp çöpe attılar mı, en azından toplum karşısına çıkıp büyük bir özür dileyip neden yanlış yaptıklarını açıklayan kimse oldu mu? Hiçbir şey yapmamışlar gibi sessizliğe bürünüp hayatlarını sürdürüyorlar. Yuh olsun hepsine! Bu konu, toplumda gerçek öteciliğin ne kadar yaygın olduğunu göstermesi açısından da önemli. İnsanlar kanıtı kunutu olmadan, kendilerine söylenenleri, acaba gerçek mi, yoksa aldatılıyor muyum diye düşünmeden, araştırmadan, sormadan, öğrenmeden neden safsataları kabul eder? İnsan bir yönüyle aldatılmaya mahkûm bir yaratık mıdır? Ne olursa olsun “inanç” temelli yaklaşımlar, insanda ağır mı basar? İnsanlar neden bilimsel bilgiyi sahte bilgiden ayırmakta zorlanır? Bu ve benzer soruları yönelttiğimiz sosyal psikolog Prof. Dr. Nebi Sümer önemli ve ilginç yanıtlarla, insanı düşünce dünyasında oldukça çıplak bırakıyor, Herkese Bilim Teknoloji’de yayımlanan Gerçekdışılık mı, Akıl mı Kazanacak… başlıklı kapsamlı röportajında. Mesela yukarıdaki soruya diyor ki: “Çoğumuz bir yargıda ya da çıkarımda bulunurken bilim insanı titizliğiyle ince eleyip sık dokumayız; en kestirme yoldan, pratik, ekonomik ve o an için belirsizliği giderecek çözümlere, cevaplara ulaşmaya çalışırız. Bu da bizi her türlü yanlılığa açık hale getirir.” “Özellikle pandeminin ilk aylarındaki gibi, yüksek kaygı ve belirsizlik yaşıyorsak, acil çözüm arayışına girer, kestirme yollara daha fazla başvurur, her şeyi biliyormuş gibi mutlak bilgi verenlere daha kolay inanır, yanlılığa daha açık hale geliriz.” İnsanların aşırı kaygı altında daha önyargılı oldukları bulunmuştur. Bu yüzden, aşırı kaygılı kişiler felaket senaryolarına, komplo teorilerine ve olumsuz içerikli haberlere daha kolay inanabilirler. Toplumda dolaşan bilgi saydam değilse, otorite bilgi saklıyor, doğru bilgi vermiyor ve tarafsız davranmıyorsa, güvensizlik daha da artar.. Güvensizlikle komplo teorilerine inanma arasında güçlü ilişkiler vardır.. Peki, gerçekleri halka anlatmada bilim mi zorluklarla karşı karşıya, bilimin bildirimleri halka ulaşamıyor mu, bilimsel verilere güvenmek mi zayıf? Yanıt: Bilim dili sistematik, analitik düşünme ve sorgulamaya dayalıdır, henüz kesin olmayan bir durum varsa bilim insanları mutlak konuşmaktan kaçınır. Sıradan insanlar ise kesin hükümleri duymak, mutlak bilgileri öğrenmek ister. Başka bir etken daha var: Kişilerin yıllardır inandıkları görüşlerinin, tutumlarının, değerlerinin yanlışlığı somut olarak gösterilse bile buna hemen inanmaları ve değiştirmeleri bir sürü psikolojik, evrimsel ve sosyal nedenle zor olabilir. *** Ve insana ve topluma özgü daha pek çok konu var. Dergiyi bulup okuyun!",https://www.cumhuriyet.com.tr/yazarlar/orhan-bursali/gercekdisiligi-savunanlarin-oldurdugu-insanlar-1922669
Orhan Bursalı,"Putin için Ukrayna, salt güvenlik konusunun çok ötesinde",17 Nisan 2022 Pazar,"Putin’in Ukrayna kanlı macerasının iki yönü var. İlki, ABD/NATO savaş stratejisinde, Rusya’nın Batı cephesindeki başdüşman olması. Ukrayna’nın ABD/Avrupa-Rusya arasında büyük bir oyun/çekişme alanı olması. Meselenin özünde, Ukrayna’nın hangi cephede kalacağı var. Moskova açık ve net ki Ukrayna’nın NATO’ya girmesi halinde büyük bir güvenlik sorunu yaşayacak. İkinci yön ise Moskova’nın Ukrayna’yı Rusya ortak tarihinin bir parçası görmesi. Üçüncü bir yön var ki iki büyük güç arasında eğer bir kıyamet koparsa Avrupa topraklarının ana savaş alanına dönüşeceğidir (üçüncü kez); bu hepsinden önemli bir konu, ama Avrupa kendini bu olasılığın dışında tutma konusunda ne yazık ki acizlikten öte bir tutum gösteremiyor. Bugün biraz daha farklılaşacağım konu üzerinde. Rusya’nın Ukrayna çözümünde “askeri araca”, işgale başvurmasının biraz tarihsel arka planına bakacağım. Daha önce yazdığım gibi Rusya, Ukrayna’nın NATO’ya alınmaması üzerinde güvenlikli - diplomasiye dayanan ve Avrupa’yı rahatlatacak bir strateji izleyebilirdi, ama bunu yapmadı. Oysa, bunun zemini vardı: NATO 2008’de Ukrayna’nın (aptalca) başvurusunu almış, ama görünen o ki Moskova ile derin sürtüşmelere neden olabileceği düşünceleriyle, bu işlemi yürürlüğe koymamıştı, askıda bekletmişti. Moskova’nın meselesi, Ukrayna’nın NATO’ya girmemesi olsaydı, bu durumun kesinleşmesi çalışmalarına öncelik verirdi. Ama bunu yapmadı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet NATO, Biden’ın yeniden Avrupa’ya dönmesi ile, Ukrayna’nın NATO’ya girmesi gerektiğini dile getirmeye başladı, genel sekreteri aracılığıyla... Putin’in Ukrayna ile sorunu, NATO’ya üye olasılığının ötesinde anlam taşıyor.. Avrupa ile Moskova arasında 2002’den beri bir “siyasi savaş” sürdürüldüğünü biliyoruz. 2004 Turuncu devrimleri, Soros’un, Avrupa’nın, ABD’nin kışkırtmalarıyla Ukrayna’yı parçaladı. Rusya’nın eski parçaları olan Gürcistan, Belarus da bu etki alanları mücadelesinin ülkeleriydi. Moskova etkisine girdiler. Ukrayna ise en sorunlu ülke oldu Doğu-Batı çekişmesinde. 2014’te Rusya, Ukrayna’yı askeri bakımdan dilimlemeye başladı. Kırım işgali bunun bir sonucu (Putin öncesinde Rus liderler Kırım’ı Ukrayna’ya hediye etmişlerdi). Rus nüfusun yoğun olduğu Donbas bölgesi de bu girişimlerin diğer parçası oldu. Putin’in Ukrayna’yı işgali aslında bu politikanın devamıdır. İşgale girişirken, elinde kaç senaryo vardı bilmiyoruz. En düşük senaryonun Kırım ve batısı ile Donbas bölgesini ele geçirme olduğu görülüyor. Fakat Ukrayna işgalinin Moskova’nın geçmişteki politikalarıyla da izdüşümlerini kurmazsak eksik olur. Yakın tarihte kalarak anımsatma yaparsak: İkinci Dünya Savaşı’nın ilk başında Stalin ile Hitler anlaşarak Polonya’yı bölüşmüşlerdi. Polonya’nın bugün işgale karşı en sert tutumu almasının tarihsel kökleri var. Tabii Stalin'in Fiinlandiya'yı işgali de var. Bugün Finlandiya tarafsız konumdan ayrılmayı ve NATO üyeliğini tartışıyor. Putin aslında bu eski politikanın, tarihlerindeki otoriter - diktatoryal liderliklerin izini sürüyor. Dağılmış, parçalanmış Sovyet Sosyalist Cumhuriyetler Birliği, geçmişin çizgisine bağlı Rus politikacılar için bir travmadır. Putin’in, Rusya’nın sınır bölgelerinde Moskova etkisinde ülkeler oluşturma için sürdürdüğü savaşın, hem bu travma yönü var hem de Rusya’nın çevresinde güvenlik alanları oluşturması yönü var. Her halükârda, bu politikanın ekonomik, sosyal ve kültürel getirilerinin de olacağı kesin. Etki alanlarının belki de ana amacı bunlardır. Ukrayna işgali, güvenlik amacının çok ötesindedir Rusya için. *** Pazar pazar fazla uzatmadan burada keseyim ve bu askeri politikanın Rusya açısından kötülükler ürettiğini de yarına bırakalım. İyi pazarlar!",https://www.cumhuriyet.com.tr/yazarlar/orhan-bursali/putin-icin-ukrayna-salt-guvenlik-konusunun-cok-otesinde-1926565
Orhan Bursalı,"Batı-Rusya nüfuz savaşında bir askeri üst aşama, nereye?",18 Nisan 2022 Pazartesi,"Öncelikle şunun altını, her şeyden arınmış, saf gerçek olarak çizelim: Ukrayna, Doğu ile Batı’nın etki alanları mücadelesidir. Şüphesiz bunun Çin tarafı da vardır. Bu etki alanları – hegemonya mücadelesi zaten öteden beri hiç durmadı. Soğuk Savaş bitmemişti, aslında Rusya’nın eski nüfuz bölgelerinde, sınırdaki yeni bağımsız ülkeler üzerinden alabildiğine sürüyordu. 2008 Gürcistan, 2014 Kırım savaşları bu nüfuz bölgeleri mücadelesinin askeri yansımalarıydı. (Daha önceki “Portakal-Gül devrimleri” siyasi arenadaki meydan savaşlarıydı!) Şimdi bu mücadele Ukrayna bağlamında, Avrupa üzerinde bir üst düzeye yükselerek siyasi arenada güç mücadelesinden koptu ve büyük bir askeri– ekonomik bir karaktere dönüştü. Ukrayna tipi ülkelerin Batı’ya, Batı refahına-zenginliğine, parasına puluna yönelişi var. Batının silahı: Zenginlik-refah. Bugünkü “kavimler göçü”nün ana itici gücü budur,yani Batı’nın refahıdır: Doğu’dan Batı’ya! Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Türkiye’nin de burada bir geçiş ülkesine ama gelenlerin Batı’ya göç olanakları sınırlı olduğu için ağırlıklı olarak göç edilen ve kalınan ülkeye dönüştüğünü biliyoruz. Etki alanları mücadelesinde Batı’nın silahı daha iyi refah, iş, zenginlik rüyasıdır. Bu amacına uygun olarak, parlamenter sistem seçimlerine ağırlığını koyar, kulvarına girmiş partileri her türlü destekler ve iktidara gelen “batıcı partilerin” AB/ Avrupa nüfus sahasına intikalini sağlar. Demokrasi ve özgürlükler de güçlü araçlarıdır. Şüphesiz bu ülkeler AB’nin büyük zenginliğinden de yararlanırlar, daha iyi maddi –ekonomik koşullara da sahip olurlar... En azından bugünkü tablo, bu sistemin başarıyla işlediğini göstermektedir. Doğu’ya gelince, Rusya, etkisi altındaki Batı’ya yakın neredeyse tüm ülkeleri Batıya “kaptırmıştır”, SSCB’nin dağılmasıyla. Moskova, Bağımsız Devletler Topluluğu birliği ile bu nüfus bölgelerinin Batı egemenliği altına girmesini engelleyen politikalar izledi. Rusya’nın ise Batı’nın zenginliğine, “demokrasi” vaatlerine karşı en etkili silahı dili, kültürü, ortak tarih, ekonomik ilişkileri oldu. Ve aynı zamanda yaygın Rus nüfusu.. Mesela Beyaz Rusya ile birlik üstü bir ittifak anlaşması var. En sıkı iki ülke! Bir de bunlar yetmezse “askeri gücü”nü devreye soktu.. Batı-Rusya çatışmasında Gürcistan, Ukrayna öncesinde, büyük gerilim ve neredeyse bugünkü benzer savaşın ülkesi oldu 2008’lerde. ABD, Gürcistan’ın yine AB’ye, NATO’ya girmek isteyen yönetimini askeri bakımdan eğitti, donattı, destekledi. (AKP’nin de 50 milyon dolarlık askeri desteğinden bahsedilir!) Ama Rusya askeri gücünü devreye soktu. Güney Osetya ve Abhazya’nın Gürcistan’dan ayrılıklarını destekledi. Gürcistan ile savaştı. Bugünkü gibi! Askeri işgale kalkışmasa da iki bölgenin ayrılmasını sağladı. ABD/AB Gürcistan’da başarsaydı, Karadeniz’de Gürcistan siyasi-askeri üsleri olacak, Karadeniz’de Ukrayna-Gürcistan ittifakı ile Rusya’yı bu kez güneyden kuşatacak, Karadeniz’i Ruslara tamamen kapatmaya varan politikaları izler olacaktık! Şimdi Moskova, Ukrayna’nın Karadeniz ile bağlantısını kesecek askeri operasyonlar yapıyor. Bu Batı planını tamamen saf dışı bırakma niyetiyle. Ukrayna, Rusya-Batı arasındaki savaşın, daha öncekilerle kıyaslanamayacak askeri ve ekonomik üst aşamasıdır. Yani büyük bir tırmanma söz konusudur. ABD ve AB, Rusya ile tüm köprüleri atmış durumda. Milyarlarca dolarlık askeri yardımla Ukrayna’yı Rusya karşısında destekliyorlar. Giderek daha büyük ve daha güçlü askeri silahlar gündemde. Batılıların askerleri yok, ama silahları var. Bir de dünya üzerindeki ekonomik büyük güçleri... Maliyesi, bankaları, tüm bunları çalıştıran kendi kontrolleri altındaki sistemleri. Dünya kurumları... Ticareti güdüyorlar. Bu en büyük ekonomik silahlarını Rusya’yı çökertmek ve boyun eğdirmek için kullanıyorlar. En büyük güçleri de kendi pazarları. Doğu için Avrupa ve ABD büyük pazar. ABD Çin’i de yaptırımlara katılması için tehdit ediyor.. Burada keseyim. Yarın Putin’in kazancı ne, ABD ve Avrupa’nın ne, savaş nereye evrilir ve Çin konusuna gireceğim.",https://www.cumhuriyet.com.tr/yazarlar/orhan-bursali/bati-rusya-nufuz-savasinda-bir-askeri-ust-asama-nereye-1926847
Orhan Bursalı,İşte hesap: 25-30 neyin yüzdesi?,31 Mart 2022 Perşembe,"“AKP yüzde 25-30’da çakılı kaldı, daha aşağı inmez mi” sorusunu salı günü ortaya attım ve epey yanıt geldi sizlerden de ama izninizle önce bu ikinci yazımı tamamlayayım.. Başka ülkelerde olsa, en azından Avrupa’da, ülkeyi çökerten iktidarların dibe vurması ve iktidardan düşmesi, daha seçim bile olmadan istifası söz konusu olabiliyor. Ama AKP hâlâ seçim kazanma umudunu taşıyor ve anketlerin hemen tümünde en yakın rakibi CHP’den yüzde 5 oy farkla birinci parti. Siyasal iktisat bilimcilerinin çok geniş deneyimleriyle çelişen bir durum var: Bunca işsizliğe, pahalılığa rağmen oylarında bir taban yapmış gözüküyor. Şüphesiz bu oy oranı ortağının desteğine rağmen yarın seçim olsa kendisine seçim kazandırır mı, hayır, bu başka bir açı. Burada net soru, 1.5 yıl sonra bile kazanma umutlarını sıfırlayacak bir oy oranına neden inmediğidir. Tarihsel kültürel vb. çok nedeni var  ama bunlar arasında belirleyici gördüğüm üç nokta üzerinde duracağım. 1) İdeolojik parti tutumu ve derin damar oyu: AKP’nin düşünce kökleri, ta Osmanlı’ya kadar uzanıyor. Ne kadar laiklik düşmanı, kadın düşmanı, şeriat yönetimi talebi, din-iman, hacı-hoca üzerine kurulan siyasetin kuyruğuna takılma, Atatürk hatta Cumhuriyet düşmanlığı üzerine gelen bir ideolojik-siyasal görüş, AKP’nin hepsini kucaklayan kalın çizgisinde sürüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erbakan döneminde bu çizginin oy oranı yüzde 8 gibi hesap ediliyordu. ANAP, Doğru Yol, DP vs. gibi “merkez sağ” olarak nitelendirilen partilerin ülkeyi sık sık çöküşe götürmeleri sonucu, “sağ”ın umudu olarak Erbakan yüzde 21.38’e kadar yükseldi (Refah Partisi, 1995, Adil Düzen!) ve iktidara ortak oldu. Refah’ın kapatılması üzerine, parti içinden İstanbul Belediye Başkanlığı’nda “yıldızı parlayan” RTE, Gül arkadaşlarının hareketi, yeni bir programla, AKP ile Refah’ın seçmenini devraldı; diğer mirasçısı Saadet ise minik kaldı, bugün de öyle. AKP yüzde 20 oy potansiyeli ile iktidar savaşını başlattı; üstüne üstlük, merkez sağdan daha sosyal demokratlardan devşirdiği politikacılarla, 2002 seçimlerinde yüzde 34’ü aşan oyla tek başına iktidar oldu. Başlangıç, aslında olağandışı. Ekonomi yürü ya kulum dedi, Avrupa’dan büyük destek, ülkeye akan trilyon dolarlar, doğrudan yatırımlarla, beş kez genel seçim kazandı. Neden? Çünkü seçim kazanmada esasta “ekonomi her şeydir”. 2015’e kadar. Buradan bir oy özeti: AKP geçmişin bir ideolojik çizgisini devraldı; katı siyasal ideolojik oyu yüzde 8’e, 20 yıllık iktidarı boyunca şüphesiz yüzde 5 kadar daha eklemiştir. Saadet, Yeniden Refah da yüzde 1.5’te hesap edin. Yüzde 15 oy, AKP’nin derin damar oyudur (tüm cemaat, tarikatlar vb. dahil). 2) Yeni zengin sınıf: AKP, iktidarı boyunca, buna ek olarak, ekonomi politikalarıyla, yeni bir sınıf yarattı / zenginleştirdi. AKP’nin maddi olarak yükselen sınıfı, geri kalan yüzde 15’lik kesimi anlatır. Geçmişin derin damarı da büyük ölçüde zenginleşen bu yeni sınıfın içindedir. 3) RTE kültü: Bugün çakılı kaldığı yüzde 25-30 bandı içinde, aynı zamanda bir üçüncü olgu olarak Recep Tayyip Erdoğan kültü (veya heykeli) vardır. RTE, hem derin damarı hem AKP zenginlerini hem de bir artı olarak yarattığı kendi heykelini temsil ediyor. Bu kült / heykeli, RTE, beraber yola çıktığı, tüm eski politikacıları tasfiye ederek oluşturdu; bu, tek adam heykelidir. Aslında AKP, Recep Tayyip Erdoğan demektir. Bu nedenle AKP yüzde 25-30’ların altına inmez, bu tabana oturmuştur. Ne zamana kadar? AKP’nin ilk seçimde iktidarı kaybetmesine kadar. Kaybetse bile oy tabanını koruyabilir. Ama RTE’nin liderlikten ayrılmasıyla, artık yüzde 30’luk seçmeni bir arada tutmasının koşulları da kalmaz. Bugünkü AKP kadroları dışında dışarıdan bir lider gündeme gelir. Yüzeysel değerlendirmeler kolaydır, iktidar pohpohçularınınki dahil, pek çok yorum, eğer yüzde 25’in altına düşmüyorsa, o zaman kabahat muhalefette, CHP’de, İYİ Parti’de vb.. Halka güven vermiyorlar, millet de AKP’den kopması gerektiği kadar kopmuyor, uzaklaşmıyor, iki arada bir derede duruyor. Yine umudunu AKP’de tutmayı sürdürüyor… görüşünü ileri sürüyor. İyi muhalefetin getirebileceği 1-2 oy olsa bile AKP’nin yüzde 20 ve aşağılara düşebileceği şimdilik bir hayaldir. Fakat iktidar yine de aslanın ağzındadır ve muhalefet çok iyi hazırlanmak, güven vermek zorundadır. İktidar hesabını ise şimdilik yeni seçim yasasıyla oluşturacağı seçim kurulları, yargı heyetleriyle kazanma üzerine kuruyor ki bu, ülke için bir felaket olur.",https://www.cumhuriyet.com.tr/yazarlar/orhan-bursali/iste-hesap-25-30-neyin-yuzdesi-1921042
Orhan Bursalı,Üç görüşle NATO’nun yanlışlığı ve kışkırtıcılığı,13 Mart 2022 Pazar,"Neyse ki Batı’da dürüst, düzgün davranan yorumcular var. Bunlardan Dani Rodrik, ABD’nin saygın ekonomisti, aynı zamanda küresel ekonomi, teknoloji - siyaset ilişkileri analisti, çok net yazdı: Ukrayna ve Batı, ülkenin, Avrupa ekonomisine ve Batı askeri ittifakına dahil edilmesini, hem ekonomisini hem de güvenliğini destekleyeceğini gördü. Fakat Vladimir Putin, bu hareketleri Rusya’nın güvenlik çıkarlarına aykırı buldu gördü. Bu size tuhaf mı görünüyor, o zaman varsayalım ki Meksika, Rusya ile askeri ittifak tasarlasaydı ABD nasıl tepki verirdi? Rodrik, bugünkü durumu “güvenlik ikilemi” kavramıyla izah ediyor. Büyük güçler ulusal güvenliklerini vurguladığı bir küresel sistemin temelde kırılgan olduğunu ve savunma önlemlerini saldırgan önlemlerden ayırt etmenin imkânsız olabileceğini söylüyor: Her iki tarafın daha güvenli hale gelme girişimleri, diğerinin güvensizliğine katkıda bulunur ve kısırdöngüyü sürdüren karşı önlemleri tetikler. ABD ve NATO, diyelim ki hem ekonomik hem de güvenlik açısından Ukrayna’yı Batı’ya “ilhak etme”yi kendileri için uygun gördüler. Fakat bu kararları, NATO’nun Rusya sınırlarına dayanması ve Rusya’nın “güvensizleşmesi” (veya kendini güvensiz görmesi) sonucu üretiyordu. Bu da Ukrayna işgalini gündeme getirdi. Putin, Ukrayna için Batı’nın Rusya ile savaşmayı asla göze alamayacağını da görüyor. ABD/NATO, ilk hamleyi yaptıkları için, Ukrayna konusundaki bu “mahcubiyetlerini”, ekonomik ambargo ile Rusya’yı köşeyle sıkıştırma politikalarıyla, silahlanma ve yardımlarla telafi etmeye çalışıyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ukrayna’yı yönetenler de, bu küresel düşünceyi ve gerilimi algılayamadıkları için de ülkelerini bu hegemonya savaşının dışına çıkaramadılar. Liderlik yapamayanlar, ülkeye ve millete kıymayı göze aldılar. Tabii belki Rodrik’in vurgulamaktan kaçındığı nokta şu: Saldıran, sürekli olarak rakibini Moskova’ya doğru sıkıştıran, 1990’larda genişlememe sözünü tutmayan ABD ve NATO’dur. Kadim Rusya düşmanlığı, ekonomik kültürel - sanatsal yaptırımlar ve Rusya ile ilgili her şeyden nefret hallerinde yeniden hortlamıştır. Bu açıdan ABD’nin, NATO’nun Avrupa’ya ve dünyaya istikrar ve barış getirme olasılığı çok çok zayıftır. Bugün yaşanan sorunun kökleri 90’lı yıllara gidiyor. NATO, Sovyet Sosyalist Cumhuriyetler Birliği çöküp dağıldığında, NATO önce dağılan Varşova Paktı üye ülkelerini ittifaka almayacağını açıklamıştı. 90’lı yılların ilerleyen tarihlerinde bu kararını iptal etti ve 1999’da Polonya, Macaristan ve Çekoslovakya’yı aldı. Bu, Rusya ile Batı arasında yeniden “büyük gerilim ve nüfuz bölgeleri savaşları”nın başlangıcıdır. 1998’de New York Times’ın ünlü yazarı Thomas L. Friedman, bu NATO genişlemesi üzerine bir yazı yazdı. Amerikan - Sovyet ilişkileri ve Sovyetler’in durdurulması konusunda tarihsel roller oynayan, Amerika’nın büyük devlet adamlarından biri olarak nitelendirilen George Kennan, Amerikan Senatosu’nun bu genişleme kararını şiddetle eleştiriyordu, özetle: “Bence bu yeni bir soğuk savaşın başlangıcı.. Rusların yavaş adımlarla buna olumsuz tepki vereceğini ve politikalarını etkileyeceğini düşünüyorum. Bence bu trajik bir hata. Bunun için hiçbir sebep yoktu. Kimse kimseyi tehdit etmiyordu. Ciddi bir kaynağımız ne de niyetimiz olmasa da genişleme kararı ile.. bir dizi ülkeyi korumak için imza attık... Elbette Rusya’dan kötü bir tepki gelecek ve ardından (NATO’cular) Rusların tepkisini ‘Rusların böyle olduğunu her zaman söyledik’ diyecekler ama bu tamamen yanlıştır.” Büyük bir politikacı, bunları 1998’de söylüyor! Son olarak Newsweek’ten Ted Galen Carpenter’in yazısını anımsatayım. Başlık: NATO ve ABD, Ukrayna savaşının tetiklenmesine yardımcı oldu... Özetle: “Rusya’nın işgali her ne kadar Ukrayna ve NATO provokasyonuna abartılı bir yanıtı olsa da… Hem Bush yönetiminde hem de Barack Obama’da savunma bakanı olarak görev yapan Robert M. Gates, 2014’te ‘Gürcistan ve Ukrayna’yı NATO’ya dahil etmeye çalışmanın gerçekten aşırı olduğunu’ kabul etti. Bu girişimin, ‘Rusların kendi hayati ulusal çıkarları olarak gördükleri şeyi pervasızca görmezden gelme’ vakası olduğunu yazıyordu. Gerçekten de öyleydi..” Dani Rodrik’in saptaması ile bitireyim: “ABD ve Avrupa politikacıları kurallara dayalı bir uluslararası düzenden söz ettiklerinde, bu düzenin nasıl kendi ülkelerinin çıkarlarına uygun inşa edildiğini unutuyor ve yaptıkları çeşitli ihlalleri görmezden geliyorlar. Batılı olmayan pek çok ülkedeki sıradan insanların, Batılı güçleri fırsatçı, ikiyüzlü ve tamamen bencillikle motive ettiklerinin farkında değiller ya da bu gerçeğe şaşırıyorlar.” Not: Dani Rodrik’in yazısı: www.project-syndicate.org/commentary/new-world-order-avoiding-zero-sum-competition-by-dani-rodrik-2022-03 Thomas Friedman’ın yazısı: www.nytimes.com/1998/05/02/opinion/foreign-affairs-now-a-word-from-x.html Ted Carpenter’in yazı link’i: www.newsweek.com/us-nato-helped-trigger-ukraine-war-its-not-siding-putin-admit-it-opinion-1685554",https://www.cumhuriyet.com.tr/yazarlar/orhan-bursali/uc-gorusle-natonun-yanlisligi-ve-kiskirticiligi-1915393
Orhan Bursalı,Avrupa bir büyük ‘savaş kurbanı’ olur mu?,03 Mart 2022 Perşembe,"Şüphesiz, Rusya’nın Ukrayna’yı işgaline hem Rusya’nın hem Batı’nın çıkar politikaları yol açmış olsa da işgal işgaldir. Avrupa’nın / NATO ve ABD’nin derin ve adeta ebedi düşmanlığının ve modern çar Putin’in “Ukrayna, Rusya demektir” biçimindeki tarihsel bakışının da rol oynadığı ve NATO’dan gelen “güvenlik tehdidi”ni de gerekçe gösterdiği olayda, hem Ukrayna hem de “Avrupa trajedisi” yaşıyor dünya. Avrupa’dan Rusya’ya tarihsel üç büyük saldırı olmuştur. “Rus düşmanlığı” çok köklüdür, tıpkı bizdeki gibi! Kurtuluş Savaşımıza çok büyük yardımları olmasına rağmen, İkinci Dünya Savaşı’ndan hemen sonraki olaylar ve NATO üyeliği, Amerikan güdümünde milli olmayan bir NATO ordusu ve iktidar yapısı, Rus düşmanlığını kökleştirmiştir. NATO döneminde biz Rusya ile hiçbir önemli sorun yaşamadık ama NATO ve Avrupa ile derin sorunlar yaşadık, yaşıyoruz. Kıbrıs ambargosunu düşünün. NATO ülkesi olarak Türkiye’yi koruyamayacaklarını bile söylemişti Amerikalılar. Ukrayna evet işgal edildi, kabul edilebilir değil ama konunun çok katmanlı olduğunu ve büyük fotoğraftan bakılması gerektiğini görmezsek “taraftar” oluruz. Katmanlardan birisi ve bence en önemlisi Avrupa’nın Rusya ile bir “kesin barış” kapısını açmamış olmasıdır; tersine, Batı’nın “refahına” ve zenginlik cazibe merkezi olmasına dayanan, sürekli Rusya sınırına doğru etki genişlemesi politikasını başarıyla uygulamıştır. İsteyen buna “alt oyma” da diyebilir. “Zenginlik/refah” olmasaydı, Doğu Avrupa dahil tüm Doğu’dan “Batı’ya büyük göç” mü olacaktı? Kaldı ki Batı’nın bu refahı, şüphesiz bilimde, eğitimde, teknolojide büyük yaratıcılıklarının yanı sıra, yoksul ülkeler üzerindeki eşit olmayan ticari ilişkilere, büyük finansman gücüne, birikimine ve buradan elde ettiği muazzam kazançlara ve tüm bunlara dayanan büyük sömürüye dayanıyor. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Düşünün, ABD’nin dolaşımdaki doları, milli gelirini ikiye katlar. Muazzam bir açığı vardır. Ama rezerv para olması, Amerikan dolar imparatorluğunu haksız yere ayakta tutar. (Kripto paralar keşke doların yerine geçse ve bu imparatorluğu yıksa, fakat kripto paralarla oynayarak milleti üten ve trilyonlar kazananlar, yine daha çok Amerikalı dolar milyarderleri!) Şüphesiz ki Avrupa’da barışın önündeki engel, Rusya’yı baş düşman gören ABD ve güdümündeki NATO. Avrupalılar da bu politikanın esirleridir. Trump zamanında bir umut ışığı parlamıştı Avrupa’da. Trump, tüccar adam olarak, Avrupalıların jandarmalığını artık üstlenmeyeceklerini deklare etmişti. “Amerikan (aşırı) milliyetçiliğinin” adamı oldu, iş sahaları ABD’nin elinden dışarıya kaçmıştı ve hepsini ülkeye geri çağırıyordu. Avrupalılara “Pamuk eller cebe, artırın askeri harcamalarınızı bakalım” demişti. Avrupa Ordusu fikri bu nedenle ortaya çıkmış, AB’de ciddi olarak organizasyonu gündeme gelmiş, Fransa NATO öldü demiş ve Merkel’in en önemli ortaklarından biri Rusya/ Putin olmuştu. ABD’nin yeniden Avrupa’ya dönüşü Biden ile oldu. “Demokrat” Biden, tam bir Soğuk Savaş Amerikan emperyalizminin adamı. Biz her ne kadar Trump’a aşırı muhafazakârlığı, yalancılığı, bilim ve gerçekleri eğip bükmesi gibi nedenlerle karşı çıktıysak da Biden, sözde “demokratlığı” ile ABD hegemonyacılığının aslında daha büyük bir güç olarak geri dönmesinin güçlü bir aleti olarak dünya sahnesine girdi. Dünyaya iyi bir efendi arayanlar, Biden “demokratlığı”nı kendilerine ve vicdanlarına siper edebilirler! Nitekim olan da bu! *** Şimdilik kaydıyla şu uzak ve spekülatif öngörümü paylaşayım: Avrupalılar, eninde sonunda Biden/Pentagon tarafından bir büyük savaşın içine atılacaklar. Çünkü kaderlerini kendi ellerine alacak büyük düşünce ve liderlerden yoksunlar... Yazıya Ukrayna-Rusya yakın ilişkilerini anlatmak için başlamıştım, ama beceremedim! Savaş açısından iki söz etmek gerekirse, Putin etkileri ağır olacak yaptırımlarla karşı karşıya. Avrupa ve ABD, savaşa, büyük paralarla, büyük silah yardımlarıyla, Rusya’yı dünyadan ekonomik olarak tecrit edip zor durumda bırakan önlemlerle katılıyor. Tarihte de bu bir ilk... Rusya, Doğu’dan kendisini ayakta tutacak ekonomik ilişkilerden ne kadar yararlanabilecek, henüz bilmiyoruz.",https://www.cumhuriyet.com.tr/yazarlar/orhan-bursali/avrupa-bir-buyuk-savas-kurbani-olur-mu-1912481
Orhan Bursalı,Yeni savaş türü ekonomik çökertme ne kadar başarılı olabilir?,10 Mart 2022 Perşembe,"ABD (ve kuyruğunda Avrupa) her zaman ticareti uluslararası bir şantaj aracı olarak kullanageldi. Bunun adı: Ambargolar. Halihazırda kaç ülkeye ambargo uyguluyor bilmiyorum ama Venezüella ve İran ilk akla gelenler. Şüphesiz Kuzey Kore, onu saymıyorum bile.. Tabii Türkiye de var! Kritik malzemeler, yüksek teknolojiler ve silah başta geliyor. Bazı şirketlerimizin ABD’ye mal satması yasak örneğin. İran bunun acısını en çok çeken ülkelerden biri. Hâlâ büyük ölçekli ambargolar ve yaptırımlarla boğuşuyor. ABD daha düne kadar Venezüella’daki “halkçı rejim”i yıkmak için askeri operasyonlar planlıyordu. Dünyanın en büyük petrol üreticilerinden biri olan Venezüella’nın petrollerine sahip çıkma denemelerine, Amerikan petrol şirketlerinin zarar görmesine karşı büyük tepki, rejimi yıkmak için Amerikancı muhalefeti ülke çapında ayaklandırmıştı. Bir sürü ambargo uygulaması dahil. Şimdi ise Biden yönetimi şu anki çıkarları gereği, adamlarını Maduro’nun ayaklarına gönderdi. Amacı, Rusya’ya uygulamaya koyduğu petrol alımı yasağının yaratacağı büyük açığı Venezüella’nın kapatmasını sağlamak. “Size uyguladığımız petrol ihracatı yasağını gelip hafifletelim”... Kesin bir bilgi yok ama Venezüella’da iktidarı yıkma suçlamasıyla içeri atılan iki Amerikalının serbest bırakılmasını sağladılar. ABD, ambargolu İran’ın petrol üretim ve satışı için önerilerde bulunmaya hazırlanıyor!!! Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Amerikan çıkarı neyi gerektiriyorsa... ABD’nin Rusya’ya zaten daha önce koyduğu ambargoları var. Şimdi de birçok Batılı şirket Rusya’daki faaliyetlerini durdurdu. Bunlar, daha çok ahlaki tutum. Rus bankalarını uluslararası para trafiğinin dışına itmeleri şüphesiz ki etkili olacak. Rus Merkez Bankası’nın ülke dışındaki varlıklarına el koyması veya dondurması, uluslararası ilişkilerde şüphesiz ki gerektiğinde haydutluğun sınır tanımazlığını gösteriyor. Rusya buna ne yanıt verir? Ama bazen bu ambargolardan ve ticareti durdurmalardan en büyük zararı Batılıların göreceği de açık. Mesela Almanya, Rusya’nın en büyük bankasının para trafiğinden (Swift) çıkarılmasına karşı çıktı. Volkswagen ve daha bir sürü Alman (ve Amerikan vb.) şirketin Rusya’daki faaliyetlerini durdurması Almanya’yı etkileyecek daha çok. Rusya borsasında çöküş normal. Fakat Amerika’daki borsalar da epey kayıpta. Petrolün 185 dolara doğru çıkacağının öngörülmesi, dünyanın üçüncü büyük üreticisi Rusya’yı mı vuracak? Almanya Kuzey Akım 2 boru hattını durdurdu. Amerika yapımcı şirketleri kara listeye aldı. Peki, Rusya Kuzey Akım 1 hattından akan gazı kesse (Avrupa’nın yüzde 40 gazı)? Pek çok ülke donar. Savaş ve işgal uzarsa bu gündeme gelir mi? Yokluklar ve kayıplar, orantı kuramayız ama karşılıklı. Merak ettim. Rusya petrolünü en çok kim alıyor? Çin 32 milyar dolarla en büyük alıcı; Hollanda 9.4, Almanya 6.3, Kore 5... ABD 1 milyar dolar. AB ithalatı durdurursa, toplam 35 milyar dolar Rusya’nın zararına. Ama Çin’in kısmen devreye gireceği de söyleniyor. Çin, Rusya’nın en çok mal ithal ettiği ülke. Çin’den ithalatı 2001’den 2020’ye kadar hızla 23.7 oranına yükselmiş. Almanya’dan ithalatı aynı dönemde 15’ten yüzde 10’a; ABD’den ise yüzde 8’lerden 5.7’ye inmiş. Çin aynı zamanda yüksek teknoloji üretici bir ülke. Rusya’nın ihtiyaçlarını önemli ölçüde karşılayabilir. İki ülke arasındaki alışveriş zirve yapabilir. Rus vatandaşlarının ülke dışı alışverişleri şüphesiz büyük sıkıntı yaratacak. Dünyada gıda fiyatlarındaki büyük artışları unutmayalım. Küresel açlık tırmanır. Batılı zengin ülkelerde insanlar için hayat giderek pahalanıyor. ABD ve Batı, Rusya’yı ekonomik olarak mahvetmeyi planlıyor. Bu şüphesiz ki Batı’nın Ukrayna savaşına farklı ekonomik olarak katılımı demek. Bunun Rusya’ya Batı’ya, dünyaya maliyetinin epey yüksek olacağı söylenebilir. Ukrayna’ya bu destekler Rusları işgalden ne kadar alıkoyar, başka bir mesele. Ama şu saptamamı paylaşayım: Rusya’nın Ukrayna’yı işgali, Biden’ın ABD’yi Avrupa’ya geri döndürmesi, NATO’yu tamamen kontrol altına alması ve NATO-2030 stratejisi ile örgütü hem Rusya’ya karşı daha çok konumlandırması hem de küresel savaş-savunma stratejisinin bir parçası yapmasının ardından geldi. Zelenski yönetiminin öncelikle ülkesini düşünen politikalara yönelmesini bekliyorum. NATO’dan vazgeçtik demesi, bunun ilk işareti..",https://www.cumhuriyet.com.tr/yazarlar/orhan-bursali/yeni-savas-turu-ekonomik-cokertme-ne-kadar-basarili-olabilir-1914514
Orhan Bursalı,"Ukrayna, neden büyük güç kavgasının parçası oldu?",06 Mart 2022 Pazar,"ABD’nin (Avrupa-NATO’nun) Ukrayna’yı uzun zamandır Rusya ile savaşa hazırladığını New York Times’ın yazısından öğreniyoruz. Özellikle Kırım’dan sonra Ukrayna’nın Ruslara karşı askeri hazırlıklarını son derece ilerlettiğini ve Amerikalıların 2014’ten bu yana, Polonya’ya uzak olmayan Lviv kenti yakınlarında “Savaş Eğitim Merkezi”nde ABD’li özel uzmanların Ukrayna’nın silahlı güçlerini eğittiğini öğreniyoruz. 3 milyar doları aşan askeri malzeme sağlamışlar. Amerikalılar, Ukraynalı savaş pilotlarına da verdikleri eğitimin çok işe yaradığını açıklıyorlar. Yine başka bir hikâyede, Ukraynalı keskin nişancı grupların Donetsk’te ayrılıkçı güçleri tek tek nasıl avladıkları anlatılıyor. Normal. Türkiye’den de İHA’lar vb. almıyorlar mı? Şüphesiz keskin nişancı ithalatı da yapıyor olabilirler. Dünyadaki “terörist güçleri” de çağırdıklarını biliyoruz. Bir ülkenin savaşa hazırlık için her olanaktan yararlanmaya çalışmasının kınanacak bir tarafı yok! Demek istediğim şu: Batı ve Ukrayna yıllardır böyle bir Rus saldırısı beklentisine karşı hazırlık içindeler. Yani onlar için sürpriz değildi. En azından işgal güçlü bir olasılık olarak ortadaydı. Zaten Donetsk ve Luhansk’ta ayrılıkçı gelişmeleri de Batılıların da katıldıkları iki anlaşmayı da yine 2014 ve 2015’te kabul etmedi Ukrayna. Kendi topraklarının parçası olarak gördüğü ve Rusya’nın desteğine sahip bu iki “cumhuriyeti” kendine bağlı tutmak istemesi de çok doğal. Ukrayna’yı yönetenler, ülkelerinin Rusya ile Avrupa/ABD arasında “hangi kampta olması gerektiği” konusunda büyük bir mücadele ve nihayet savaş alanına dönüşmüş olmasına neden izin verdiler? Ülkenin giderek parçalanmakta olması, politikacı bakımından kabul edilebilir bir şey mi? Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Diyeceksiniz ki bir ülke halkı “hangi kampta” yaşayacağına özgür iradesi ile karar veremez mi ve yöneticilerini de buna göre seçemez mi? Tamam, millet iradesini yüzde 40-60 gibi bir oranda seçimlerde gösterdi ve yöneticilerini seçti. Peki, seçilen yöneticilerin, ülkelerinin varlığı-geleceği konusunda seçmenin çoğunluk iradesinden bağımsız olarak, ülke bütünlüğünü, bağımsızlığını gözeterek, ülkesi ve milleti için sağduyu ile kendini seçen ve seçmeyen tüm yurttaşlarını da dikkate alarak, Ukrayna üzerinde NATO-Rusya büyük oyununu iyi analiz ederek ve sonuçlarını da gözeterek, “en iyi kararı” vermek gibi bir sorumluluğu yok mu? Yani yöneticilerden bunu beklemek zırvalık mıdır? Ukrayna 2014’ten önce, 2004-2005’te “Turuncu Devrim” adı verilen büyük dalgalanmalarıyla bu soru ve aslında bugünkü durum ile karşı karşıya idi. Turuncu Devrim, Ukraynalı milliyetçilerin Batı desteğiyle yürüttükleri ve Rusya’yı da hedef alan, Batı ile birleşmeyi isteyen büyük gösterilerin adıdır. Galibi de Yuşçenko idi. Sonraki seçimde ise dibe vurmuştu. Deniz Berktay’ın şu haberini ve yorumu anımsayalım Ukrayna’yı anlamak için: www.bbc.com/turkce/izlenim/2010/01/100122_fooc_ukraine 2005’ten sonra da asla durulmayan ve içte parçalanmayı sürdüren bir ülke. En büyük sorun “iç bölünme”dir ülke için. Hele Ukrayna gibi üzerinde Doğu-Batı savaşı verilen bir ülke, Doğu’nun veya Batı’nın egemenlik alanında kalmasını bir kader olarak gören politik liderler, ülkeye en büyük düşmanlığı yapar. Ukrayna, 2005’te “Turuncu Devrim” sonuçlandıktan sonra (sanırım) hemen NATO üyeliğine başvurdu. Taa o zamandan bu yana Rusya Ukrayna ve NATO arasında gerilimler başladı. 2008’de NATO üyeliğini görüştü ama büyük ölçüde Rusya’nın karşı çıkmasını da gözeterek, üyeliğine bahaneler uydurdu. Bu üyeliğin Avrupa’da Ukrayna yüzünden barışın istikrarsızlaşmasını göze alamadılar. Nasıl olsa tüm diğer eski Doğu Avrupa-Varşova Paktı üyeleri NATO’ya alınmıştı. Ukrayna’nın üyeliği zamana bırakıldı. NATO, İkinci Dünya Savaşı hemen sonrası esasında eski Sovyetler Birliği’ne (komünizme!) karşı kurulmuş bir örgüttü. Sovyetler Birliği’nin çökmesinden sonra da durum değişmedi. NATO bu kez Rusya’ya karşı bir örgüt niteliğini korudu, hatta bunu daha da geliştirdi. Çünkü ABD için Rusya, mücadele edilecek, ele geçirilecek bir ülkeydi. Ha komünist iken ha kapitalist iken! Bu, kapitalizmin egemenlik-pazar genişleme zorunluluğunun bir sonucuydu. Rusya ile NATO-Batı arasında çeşitli güvenlik anlaşmaları vardı. Fakat Avrupa’daki “güvenlik mimarisi”, NATO’nun hızla Rusya aleyhine karşı genişlemesiyle “gerçekliğini” yitirir hale geldi. Hele Ukrayna’nın da NATO üyeliği ile NATO silahları, topları, füzeleri tam Rusya sınırına gelip dayanacaktı. İki kamp arasındaki istikrar tamamen yıkılıp gidecekti. Burun buruna iki atom gücü! 5 Kasım 2019’da NATO Genel Sekreteri Stoltenberg, “Tüm üye ülkeler Ukrayna’nın NATO’ya katılmasına karar verdi” diyecekti ve Rusya’nın tepkisi gecikmeyecekti: www.birgun.net/haber/stoltenberg-ukrayna-nato-ya-katilacak-275313 www.ankasam.org/ukraynanin-nato-uyeligi-tartismalari/ *** Mesele Zelenski ve Ukrayna’nın çok ötesinde bir büyük güç kavgasıdır. Ya ülkeni ve bağımsızlığını koruyacaktın ya da bir tarafın aleti olacaktın, politika bu mu?!. Zelenski, ABD ve Avrupa için “kahraman” olabilir, peki ülkesi için? Devam edeceğim.",https://www.cumhuriyet.com.tr/yazarlar/orhan-bursali/ukrayna-neden-buyuk-guc-kavgasinin-parcasi-oldu-1913309
Orhan Bursalı,"Yeni bir siyasi iklim, düzen ve ahlaklı politikacı",01 Mart 2022 Salı,"Evet, ülkenin yönetilmesi planlanan anayasal sistemin ana hatları açıklandı. Arzulanan bir metni açıkladılar. Bu metin, uzun süredir yaşadığımız, kural, hukuk, yasa, demokrasi, insan hak ve özgürlükleri tanımaz bir dönemden çıkarılan değerli deneyimleri bir araya getiriyor ve bir siyasi-toplumsal demokrasi geleceği vaat ediyor. Milletin geniş bir kesimini temsil eden metin, dahası iktidardan umudunu kesen AKP ve MHP’ye oy verenlerin de desteğini alacaktır. Ayrıca, resmi ittifak dışından da çok geniş bir destek bulacaktır. İttifakı önemsiyorum. Ülkenin ve milletin yeniden bir araya getirilip uygarca tartışabileceği, uzlaşabileceği ve ortak kararlar alabileceği görüldü. Çok kötü bir dönemden siyasi olarak ışıltılı ve ahlaklı yeni bir döneme geçmeyi öneriyor metin. Bu açıdan, Türkiye uzun süren kötü bir siyasi geçmişe, siyaset yapma biçimine, siyasi yiyiciliğe, ahlaksızlığa son verilebilir bir dönemin de penceresini açıyor. Salt başkanlık rejimini, Recep Tayyip Erdoğan’da cisimleşen yönetim biçimini tasfiye etmenin çok daha ötesinde bir anlam taşıyor bu metin. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böylece sorun RTE olmaktan çıkıyor. “Tek amacınız RTE’yi tasfiye etmek” diyen sözde politik ucuz yorumlara da son veriyor. Hayır, mesele çok daha geniş... Berbat bir sistemi tasfiye etmenin bile ötesinde, yeni bir siyasi iklim, yeni bir siyasi düzen, yeni bir ahlaklı politikacı tipini ve partisini-particiliğini arzulayan bir metin var önümüzde. Bu açıdan da RTE’den de önce var olan küflü, içinde tüm kötülüklerin de bulunduğu bir dönemin üzerine çizgi çekebilecek bir umut ve beklenti yaratıyor Millet İttifakı. Cumhuriyetin belki de ilk kez kendisine tasallut olan her türlü antidemokratik yapının, tek adamlık dahil, belki de artık tasfiye edilebileceği ve Cumhuriyetin demokrasi ile birleşebileceği/bütünleşebileceği bir dönemin ışığı görünüyor sanki. Şüphesiz, mesele uygulamada ve ittifakın tüm bileşenlerinin de “yeni dönem tarzı siyaset” konusunda kafalarının berrak olup olmamasında. Çünkü bu yeni tarzı siyaset, yeni bir siyaset adamı profili gerektiriyor. Veya yaşadığımız kötü geçmişin, bugünkü Millet İttifakı politikacılarını da yeni politika konusunda ve nelerin yapılmaması, nelerin yapılması konusunda eğitmiş olabileceğini umut etmek istiyoruz. Millet İttifakı’nın bir araya gelmesi, salt bir parti ve lider çıkarının üzerinde ve ötesinde bir anlam taşımalı. Şu bir gerçek: İttifak partilerinin çıkarı, iktidara gelebilmek ve var olabilmek için bir araya gelmekte yatıyor. İttifakın en önemli siyasi çıkarı şüphesiz budur. Fakat salt parti ve lider çıkarı için adım atılmasını düşünmek, geleceğin arzulanan siyasi umudunu ciddi gölgeler veya karartır. Demokratik, hesap verecek ahlaklı bir siyasetin adımlarının bu ittifaka eşlik etmesi, “yeni dönem açılıyor”, “tarihi bir an” biçimindeki düne yüklenen nitelemeleri hak edebilir. Yoksa burada bizler mi bu hayali kuruyoruz, henüz bilmiyoruz. Geçmiş deneyimler, bizi temkinli iyimserliğe itiyor. Yaşadığımız geçmiş zaman bir ömrü aşmıştır; demokratik cumhuriyet ve ahlaklı siyaset umudumuzu köreltmiştir. Bu siyasetçi tipi, seçmende, bu kötü yapıyı ve kötü politikacıyı desteklemekte çıkarı olduğu konusunda bir çoğunluk fikri yaratmıştır: “Çalıyorlar ama çalışıyorlar.” Çalışmaları da ülkeyi batırmak yönünde oluyor. Ellerinde sadece “Çalıyorlar” kalıyor. Bu “çoğunluk inancı” dönemini de sona erdirecek büyük eğitim adımlarının atılması, milleti hayatını bir somun ekmek peşinde koşmaktan kurtaracak bir ekonomik özgürlüğe kavuşturması beklentisi içinde olacağız. Haydi hayırlısı. *** Çiller gibi, geçmiş kirli dönemde siyaset yapanların bir parçası oldukları, nemalandıkları düzeni ayakta tutmak için harekete geçmelerinin, bir siyasi figür olarak cirmi kadar yer yakacağını, dahası sıfır noktasında bile görünmez olduğunu belirtelim.",https://www.cumhuriyet.com.tr/yazarlar/orhan-bursali/yeni-bir-siyasi-iklim-duzen-ve-ahlakli-politikaci-1911898
Orhan Bursalı,"Zelenski’nin ‘ölümcül ikilemi’, Rusya’nın hatası",22 Mart 2022 Salı,"Kimse Ukrayna liderinin yerinde olmak istemez. Bir “ölümcül ikilem” arasında, “Seni NATO’ya alacağım” vaatleriyle oyalandı, Rusya işgali karşısında da yalnız kaldı. NATO’yu bir şekilde fiilen “savaşa katmak” için gösterdiği çabaların karşılığı yok. ABD ve Avrupa bir şekilde savaşa dahil olmaları halinde doğrudan Rusya ile savaş olasılığı içine gireceklerini, bunun bölgesel savaştan kıtasal savaşa, giderek dünya savaşına ve hatta nükleer savaşa kadar uzanan zincirleme gelişmelere yol açacağını düşünüyorlar. Herkes de aynı kanaatte. Dünyanın sonu olur. ABD ve Avrupa’nın refah ve kazanımları, zenginlikleri güme gider. Dünya büyük bir yıkımın ve yoksulluğun içine yuvarlanır. Kim bilir neler çıkar bu büyük kaostan... Henüz kapitalizmin, sermayenin “Tıkandık öldük bittik, para kazanamıyoruz, kendimizi yenileyemiyoruz, sömürülecek başka yer de kalmadı, zaten Çin bizi yutuyor, başka çare yok, batsın bu dünya, belki büyük bir savaşla büyük bir yıkımda, küllerimizden yeniden doğarız...”  düşüncesi ortalıkta gezinmiyor. Bu yıkım düşüncesi, kapitalizme - emperyalizme yöneltilen teorik bir davranış kalıbıdır. Ortodoks Marksistlerin sepetinde durur. Fakat tarihsel süreç çok farklı gelişebilir. Marksistlerin “determinist” görüşü ile kapitalizmin ve uygarlık gelişmesinin açıklanamayacağını, yenilenmenin pek çok biçimi, yolu yordamı olabileceğini düşünüyorum, tarih böyle diyor şimdilik. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Ama dünya savaşı şüphesiz ki olasılık dışı değil. Bugünkü sistem, büyük savaş olmadan kendini evrim nehrinin kollarına da bırakabilir, hegemonya yer - merkez - alan - isim değiştirebilir. Kapitalist emperyalist sistem ama “savaş çıkarırım” pozisyonunu öyle kolay terk etmeyecektir. Önümüzdeki 10 - 20 yılda düğümler çözülecektir. Nasıl çözüleceğini görmek isterim ki kendi kişisel tarihimde Büyük Tarih’in yazımının bu bölümü tamamlansın!!! Yani Zelenski, tarihi okumakta çok zayıf kaldığı için, Batı’yı savaşa çekemedi. Eğer hâlâ süren bu çabaları çok çok zayıf olasılık olarak sonuç verse(ydi), üçüncü dünya savaşının tetiğini çeken kişi olarak tarihin en büyük sayfasına adını yazdırırdı. Ama dünyayı güdüleyen sistem/ güç henüz buna hazır değil. Zelenski zamanlama hatası yapıyor! Bu güçler Rusya’ya karşı ilan ettikleri ambargoyu bile doğru dürüst uygulayamıyor. Çünkü paralarının derdindeler. Batı’nın Rusya’dan 122 milyar dolar/Avro kadar alacağı var. Rusya Batılıların faiz alacakları için geçenlerde 130 milyon kadar dolar/Avro ödeyince, Amerikan borsaları coştu. Banka sistemi bir “ara kapı”dan çalışıyor. Zaten Almanya ve bazı ülkeler büyük bir Rus bankasını SWIFT’ten çıkarmadılar. Rus gazı ve petrolüne de büyük paralar ödemeyi sürdürüyorlar. Önceki yazımda bu savaşı gereksiz kılacak, Rusya’ya da kulak verip uzun süreli bir barışı istikrarı sağlayamadıkları, Ukrayna üzerinden Rusya ile mücadeleyi seçtikleri için ABD’yi, NATO’yu, Avrupa’yı yönetenleri “savaş ortaklığı” ile suçladım. Fakat Rusya da bu büyük barışı sağlamak için harekete geçebilirdi. Evet “Ukrayna’yı almayın NATO’ya” vb. uyarılarını yaptı. Fakat bu yetersizdi. Şunu yapmadı: “Avrupa’nın bugününü ve geleceğini büyük güçlerin ‘güvenlik önlemleri stratejileri’ belirlemesin. Bu kıtanın bir daha büyük gerilimlere, çatışmalara, savaşlara tahammülü yok. Bu hepimizi ve dünyayı büyük kayıplara uğratır. Kimsenin güvenliğini tehlikeye atmayacak, güvenlik önlemlerine ihtiyaç duyulmayacak bir anlaşmayı konuşalım...” Yani barışın şampiyonluğunu yapabilirdi, yapmadı; bunun yerine fiili olarak Ukrayna’yı işgale girişti. Şüphesiz ki bu işgal Rusya’nın da despotluğunun bir ürünüdür ve savunulacak bir yanı yoktur. ABD, despotluğunu, hegemonyasını “demokrasi” kılıfı altında yürütür (ve bu açıdan kendine bol bol uşak taraftar devşirir!) Rusya ise Doğu’nun despotluğunu devreye sokar. *** Zelenski kopmaya mahkûm bir ip üzerinde yürüyor.. Ölümcül bir ikilem içinde. Zelenski’nin yerinde olmak kimse istemez dedim. Ukrayna’nın işgali konusunda duyduğu acıyı hiç eksiksiz ben de hissediyorum. Bir ülke halkının yaşamının altüst olması, dağılması, göçe zorlanması, zulme uğraması, kadınlar... Çocuklar... Yine de işgale uğramış bir ülkenin lideri. Hiçbir ülkenin başına böyle bir olay gelmemeli...",https://www.cumhuriyet.com.tr/yazarlar/orhan-bursali/zelenskinin-olumcul-ikilemi-rusyanin%C2%A0hatasi-1918165
Orhan Bursalı,Savaşın sonu gözüküyor İktidara seçim sistemi,15 Mart 2022 Salı,"ABD/NATO ile Rusya arasında, 17 yıldır olgunlaşan ve sonunda Ukrayna’nın başında çok kötü patlayan “güvenlik krizi”nin, iki süper gücün birbiriyle mesafelerinin bu kez kesin sınırlarının çizilmesiyle sona ereceği belli oldu. Rusya, 2014’ten beri ABD’nin Ukraynalı her türlü gücü eğitip Rusya’ya karşı silahlandırdığı, Lviv yakınlarındaki “Savaş Eğitim Merkezi”ni bombalaması, herhalde ABD/NATO’ya karşı en sert ikazdı. NATO’nun yapabildiği açıklama “eğer bir üye ülkemizi vurursan...” oldu. Rusya’nın böyle bir projesi zaten yok. Zelenski’nin ABD ve NATO’yu Ukrayna savaşı içine çekme çağrılarının da sonuna gelindi. Böyle bir olasılık yok. Gelinen nokta, değerlendirmeme göre, “savaşın sonu” gibi. Ukrayna ile Rusya’dan gelen işaretler de “anlaşma” yönünde. Artık Zelenski ile Putin mi oturup konuşurlar bilemem. Fakat Rusya’nın işgalde “acele etmediği” görülüyor. Batı’nın eli kolu bağlı. Her türlü işgalin büyük acılara yol açtığı, savaşın kötülüğü, tartışılmaz. Nitekim Ukrayna’da da Rus işgali ve bombalamaları, büyük yıkımlara yol açtı. Onaylanacak bir durum değil. Savaşla sonuç almak, dünyanın en kötü, en kaba eylemi. “İnsanlık dışı” diyemeyeceğim, savaş “insanlık içi” eylem. Ne yazık ki yaşadığımız gerçek bu. Kahrolsun hegemonya, sömürü savaşları! Yaşadığımız dünya binlerce yıldır aynı dünya.. İnsanlık olarak çok ilerlediğimiz büyük bir illüzyondur. ABD/ NATO’nun elinde Irak, Suriye, Libya, Afganistan kanları duruyor. Vietnam kanı, Japonya’nın üzerinde patlattığı iki atom bombası, Latin Amerika darbeleri askeri diktatörlükleri, Türkiye’deki darbelerin arkasındaki varlığı, aslında ABD’yi en vahşi dünya jandarması yaptı. Ukrayna’yı ve Gürcistan’ı NATO’ya alma projeleri de ABD’nin Rusya’ya son darbesi olacaktı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Rusların yanıtı kötü oldu. Savaşın “insani” tarafı yoktur. Kazanımları siler süpürür. ABD/NATO, Ukrayna’yı ateşe sürerek, bu jeostratejik güvenlik savaşının bir parçası/tarafı oldu. Hep dediğim gibi, yazık oldu. Bunlar yaşanmadan da herkes kendi güvenli bölgesinde oturarak, “düşman” gördüğünün altını durmadan oymaya çalışmayarak, insanlığın oluşturduğu uygarlık - kültürel birikimi doğrultusunda hareket edebilirdi. Fakat bu birikimin ne yazık ki emperyalist hegemonya politikalarında etkisini sıfır olduğunu da biliyoruz. Değişmesi gereken temel gerçek budur. Ama bu küresel emperyalist sömürü düzeni sürdükçe de değişmeyecek temel gerçek budur. Savaş sona doğru gidiyor. Rusya’nın bir an önce işgali durdurmasını ABD/NATO’nun hiç isteyeceğini sanmıyorum... Ukrayna, NATO’ya üye olmaz. Diğer konular çözülür, Rusya garanti verir, Ukrayna’nın da yeniden inşası için tazminatını öder. ABD/ NATO da kışkırtmalarını keser. Tabii, eğer yarattıkları zenginlik ve refahı, tüm dünyayı yeni büyük bir savaşla berhava etmeyi planlamıyorlarsa. Nihayet seçim yasasındaki değişiklikleri öneren tasarıyı Meclis’e getirdiler. Şüphesiz ki Cumhur İttifakı’nı ve küçük ortağı koruyan bir sistemi öneriyorlar. Başka türlüsü, tüm partilerin yararına bir sistem önermek akıllarından bile geçmez. Partiler tartışıyor. Fakat en önemli nokta, seçimlerin tamamen AKP’nin oluşturduğu AKP hukuk sistemi ve hukuk adamlarının gözetiminde yapılacak olması. Şüphesiz başta Yüksek Seçim Kurulu bileşimi... Kararları kesin, biliyorsunuz. Sanki her şey 2023 Haziran’da seçim yapılacakmış gibi yürüyor. 2023 Haziranı’ndaki seçim tarihine bu değişiklik şüphesiz ki yetişir. Ama seçimler tarihinde olur mu, bu büyük bir muamma. Muhalefetin erken seçim zorlamalarının zerre bir karşılığı olmayacak iktidarda. Peki, zamanında seçim?!",https://www.cumhuriyet.com.tr/yazarlar/orhan-bursali/savasin-sonu-gozukuyor-iktidara-secim-sistemi-1915982
Orhan Bursalı,İşgal önlenebilir miydi? Eksik halka: Rusya ile büyük barış liderliği,28 Şubat 2022 Pazartesi,"Konu veya soru şu: Rusya’nın Ukrayna’yı işgali önlenebilir miydi? Kimisi diyor ki: “Hayır, Rusya, eski imparatorluk gücünü yeniden inşa etmek istiyor, Putin bunu açıklıyor, Ukrayna’yı parçası olarak görüyor, 2014’ten beri parça parça bu işgali gerçekleştiriyor, sıra Ukrayna’nın bütününe gelmişti..” Farklı düşünüyorum. Bu kabul, koşullar değişince ülkelerin politikalarının da değişebileceğini reddeder. Olana boyun eğer. Çoğunlukla hiçbir şey kader değildir (*).. Kadere giden yolları çizersin. Neye varmak istiyorsan: Barışa mı, savaşa mı? “Başlangıç koşulları” her şeyde önemlidir. “İşgal önlenebilir miydi” sorusunun hem güncel hem de yakın geçmişe ilişkin iki yanıtı olabilir. İlki: Yakın geçmiş derken Sovyet Sosyalist Cumhuriyetler Birliği’nin 1989’da çökmeye başlaması ile Avrupa’nın önünde açılan Rusya ile “barış” içinde birlikte yaşama büyük fırsat penceresinin açılamamasıydı. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet 1. Dünya Savaşı’nda savaşmışsın… Almanya olarak İkinci Dünya Savaşı’nda Rusya’yı mahvetmişsin… Bu kez ABD ve NATO ve Soğuk Savaş ile Rusya’yı baş düşman yapmışsın… Dahası, Fransa olarak da Napolyon ile Moskova seferlerine çıkmışsın. Moskova’ya bile girmişsin. Rusların ilk büyük Vatanı Savunma Savaşı’dır bu. İkincisi de Leningrad’da Hitler’e karşı verildi. Yani Avrupa neredeyse tarihi boyunca, bugüne kadar hep Rusya ile savaşmış. İkinci Savaş’tan sonra da bu kez ABD’nin kuyruğunda, NATO olarak Rusya ile savaş eşiklerinde dolaşmış. Ayrıca NATO 1949’da kurulmuş. Varşova Paktı ise NATO’ya karşı 1955’te! Rusya’nın hafızasında bu var: Avrupa’dan tehdit! Tabii Avrupa bakışı ile de “Doğu Avrupa”nın Rus egemenliğine geçişi, “sosyalist iktidar”ın Avrupa’ya yayılışı. Unutmayalım 2. Dünya Savaşı’nın “galip ülkeler” sonucuydu bu. Sovyetler Birliği’nin Hitler’e, faşizme karşı sürdürdüğü savaşın sonucu veya ürünü. 1989’da Sovyetler çökünce, Avrupa’nın önünde Avrupa - Rusya barış penceresi açıldı! 200 yıllık bir düşmanlık ve savaş hali sona erdirilebilirdi. Üstelik NATO’ya karşı kurulan Varşova askeri paktı da 1991’de dağılmıştı. Ama ne oldu? NATO ayakta kaldı, üstelik Varşova Paktı’nın üyeleri AB ile birlikte NATO’ya alındı! Kime karşı? Tabii ki dağılan imparatorluğun çekirdek ülkesi Rusya’ya karşı. Neden? Çünkü ABD, Rusya’yı baş düşman olarak görmeyi sürdürüyordu, bu kez tek süper devlet olarak. Avrupa’daki hegemonyasını da buna uygun şekillendirdi. Böylece, Avrupa ile Rusya arasında tarihsel düşmanlığın sona erdirilmesi ve Avrupa’da barış ve işbirliğinin Rusya’yı içine alacak şekilde genişletilmesi fırsatı kaçırıldı. Bu durum, Rusya’nın 200 yıllık hafızasının ayakta kalmasını sağladı. NATO ve Avrupa, füzeleriyle, atom başlıklarıyla, silahlarıyla Rusya sınıra doğru genişlemişti. ABD/ Biden daha dün, NATO üyesi olmayan İsveç ve Finlandiya’ya bile NATO üyeliği teklif etti. Moskova ise siyasi ve askeri sonuçları olur açıklamasıyla karşılık verdi. ABD ile Avrupa’nın farklı çıkarları hayata geçemiyor. Avrupa’dan, Rusya ile barışı sağlayacak bir lider çıkamadı ne yazık ki... Sadece Merkel bunu yapabilirdi. Farklı politikalar izledi, ülkesinin çıkarlarını gözetti. Fakat Avrupa-Rusya barış anlaşmasını hayata geçirecek bir büyük lider Avrupa’dan çıkmadı! Bu olabilseydi, Ukrayna’nın işgali olmayabilirdi. Avrupa tehdidi, Rusya’nın / Putin’in kaybettiği imparatorluk toprakları konusunda -tabii ki en önemlisi Ukrayna- yeni bir söylem geliştirmesine hizmet etti. Ukrayna, hem “Biz biriz, kardeşiz, tarihsel olarak da Uyrayna’sız Rusya düşünülemez” görüşünün ulusal- ideolojik çerçevesine oturtuldu, hem de NATO ile Rusya arasında bir güvenlik (tampon) bölgesi olarak kalmasının askeri stratejik coğrafya düzeyine yükseldi. Avrupa-ABD “Ukrayna’yı NATO’ya almayacağız” politikasının penceresini açsa, Ukrayna’nın Batı’nın pazar ve siyasi alanı değil de bağımsız tarafsız bağlantısız ülke olarak inşa edilmesine yardımcı olsaydı, bu işgal gerçekleşmezdi büyük olasılıkla. Ama ülke Avrupa/ABD ile Rusya arasında büyük bir mücadele alanına dönüştürüldü. İşgalin önlenmesinde ikinci önemli rol de Ukrayna yönetimine düşerdi. Ülkede milletin ikiye bölünmesine hizmet etti iktidarlar. “NATO’ya girmeyeceğiz”i bir ulusal karar ve irade olarak ortaya koyamayan, sözde “vatansever politikacılar”ın ülkeyi soktuğu girdabı seyrediyoruz! --- (*) Hitler belki de önlenemez bir kaderdi! Artık Alman toplumunu bütünüyle arkasına aldıktan sonra… Ama bir tezim var. Adam resim yapıyor. Münih’te üniversiteye başvuruyor, ret alıyor, kendini siyasete vuruyor. Ressamlığın kapıları açılsaydı Hitler’e, kader olmaktan çıkabilirdi?!",https://www.cumhuriyet.com.tr/yazarlar/orhan-bursali/isgal-onlenebilir-miydi-eksik-halka-rusya-ile-buyuk-baris-liderligi-1911585
Orhan Bursalı,ABD Rusya’yı çökertme planı gereğince Ukrayna’yı ateşe attı,20 Mart 2022 Pazar,"Ukrayna savaşı ile ABD’nin eline, iki baş düşmandan biri olan Rusya’yı çökertmek için büyük bir olanak geçti. Şimdi tersten bakalım: Biden Rusya’nın Ukrayna’yı işgal edeceğini görüyor ve biliyordu, kaç kez de açıkladı. Zaten savaştan önce Putin ile iki önemli görüşme yaptılar. Sonuç sıfır, Biden bu işgali önlemek ve Avrupa’ya kesin bir güvenlik getirmek için hiçbir öneride bulunmadı. Ukrayna’yı NATO’ya alarak, baş düşman olarak nitelendirdiğin Rusya’nın dibine girmeyi, nasıl kendi güvenliğini sağlamlaştırmak için çok önemli politika olarak benimsiyorsan... Ve bundan vazgeçmiyorsan... Rusya’nın da düşmanının dibine kadar dayanmasına karşı çıkması ve kendi güvenliği için taleplerde bulunması, senin politikan kadar haklıdır. Bunu söylerken, Ukrayna’daki vahşete onay verdiğim anlaşılmasın. Eğer bir vahşetten bahsedeceksek, bunun kışkırtıcısının ve baş ortağının ABD ve NATO olduğunu söylemek zorundayız. Biden/NATO, Rusya’nın işgali başlatabileceğini gördükleri halde, bu işgali önlemek için neden Ukrayna yönetimini de yanlarına alıp Rusya ile “karşılıklı güven koşullarını” sağlamak için ciddi ve samimi bir görüşme yapmaya yanaşmadılar? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol NATO genel sekreteri ve Avrupalı üyeleri, Avrupa’nın göbeğindeki bu savaşı durdurabilirlerdi, ama hepsi ABD’nin emperyalist ve savaş politikasının esiri olmayı tercih ettiler. NATO genel sekreteri de savaş kışkırtıcılığından sorumludur. ABD/NATO’nun tek yaptığı işgali seyretmek oldu. İşgalden önce, Ukrayna’nın yanında Rusya’ya karşı asla savaşmayacaklarını, böyle bir karar asla almayacaklarını bile bile! O zaman, madem Ukrayna’nın arkasından bugün ağlıyorsunuz, niye Ukrayna’yı ateşe attınız? Bu ağlamalarınız bir timsah gözyaşıdır. Niye kapsamlı bir Avrupa (Rusya dahil) güvenliği için büyük bir konferans düzenlemeye gitmediniz? Söyleyeyim, birincisi, Avrupa’da bunu yapacak bir tane bile siyasi lider yok. İkincisi NATO sekreteri Stoltenberg, ABD’nin savaş sekreterliğini üstlenmişti... Derdi barış olmadı. Üçüncüsü, Ukrayna’da da ufukta görünen büyük işgal tehlikesine karşı, böyle bir güvenlik için önceden harekete geçecek, ülkesinin iki düşman arasında kırılmasını önleyecek lider, beyin, yarını görme diye bir şey yoktu. Ülkeyi Avrupa/ABD veya Rusya yanlılığı ikileminden kurtaracak, tarafsızlığını ve bağımsızlığını vurgulayan ülke birlikteliğini sağlayacak kimse yoktu. Hepsi suçludur. Siyaset, Ukrayna’nı savunmasız ve yalnız bıraktı. Zelenski, bunun bugün baş sorumlusudur, ülkesini işgal ettiren bir “sahte kahraman” pozisyonundadır. Dördüncüsü, ABD’nin, Biden’in barış diye bir derdi olmadı. 2014’ten beri Ukrayna’yı savaşa hazırladı. Barışa değil. 2014, Kırım’ın Rusya’ya ilhak tarihidir. Donbas bölgesi için de sahada ve pratikte bir anlaşma olmamıştır. Ama Ukrayna konusu 2000- 2005’lerdeki olaylara uzanır. ABD/ Avrupa Ukrayna’yı (Tabii ki Gürcistan’ı da!) Batı’ya “ilhak” etme ve Rusya sınırına dayanma projesini yürürlüğe koymasından itibaren, Rusya için “güvenlik” birinci öncelik oldu. Rusya’nın karşı hamleleri Gürcistan, Kırım vb. oldu. Bu dördüncü şıkta duralım biraz daha, çünkü sorunun bam teline geldik: Ukrayna’yı ateşe atan ABD, savaştan en kazançlı çıkacak devlet gibi duruyor. 3- 5 milyar dolar ve silah vermiş bu ülkeye, zerre önemi yok kendisi için; sadaka bile değil, dolar matbaasını çalıştırır! Ama, baş düşman Rusya’yı “perişan etme” olanağını ele geçirdiğini düşünüyor. Öncelikle, askeri bakımdan zayıflatıyor, Rus güçlerini yıpratıyor ve büyük bir masraf kapısı açtırıyor. Sonra, Rus imajını tabii öncelikle Batı’da ve ABD’de yerle bir ediyor. Daha sonra, Rusya’yı savaş ekonomisi zayıflığına düşürüyor. Son olarak da uyguladığı ekonomik ambargolarla, Rusya’yı tam çökertme politikasını yürürlüğe koyuyor. Tüm bu kazançları da Ukrayna’nın mahvolması pahasına elde ediyor. Peki Ukrayna siyasi eliti, Avrupa’nın lidercikleri ve halkı, ülkemizdeki tırışkadan nağmeleri savuranlar, bunları görmeyecek, ama sadece sahadaki insanı dramları görecek ve savaş öncesi büyük planı açıklamayacak kadar aptal mı? Evet mi hayır mı.. Bilmiyorum... Yarın: Biden Çin’den sonra Ankara’yı sıkıştırır mı?",https://www.cumhuriyet.com.tr/yazarlar/orhan-bursali/abd-rusyayi-cokertme-plani-geregince-ukraynayi-atese-atti-1917571
Orhan Bursalı,Hey politikacı! Bir yılda nüfusun altı katı insan hastaneye koştu,14 Mart 2022 Pazartesi,"Bugün 14 Mart Tıp Bayramı..  Bugünün anlamı çok daha önemli çünkü birileri doktorlarımıza rest çekti: “Giderseniz gidin!” Artık orta sınıfı asla geçindiremeyecek, asgari ücretin iki katı kadarcık para bile yüzlerine vuruluyor ama arkalarından söyleniyorlar, “Sizleri devlet okuttu” diye! Devlet kimi okutmadı ki? Ayrıca onları, yönettiğiniz devlet değil millet okuttu. Alın teriyle ödediği vergilerle kurulan okullar millete, ülkeye ait. Devlet, milletin bu ve benzer hizmetleri yapması için oluşturduğu örgütün adı! Doktorluk zor meslek. Uzmanlık vb. katarsanız 30 yaşı buluyor ve aşıyor insanın yetişmesi. Devlet hastanelerinde üstelik insan kılıklı paçavraların saldırılarına da uğruyorlar. “Giderlerse gitsinler”...  Kimseye söylenecek laf değil bu. Hangi hakla, hukukla, adaletle?! Bugün Tıp Bayramı olduğu için yazayım, devlet sağlık üzerine kuruludur. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Halkın sağlıklı yaşaması için gerekli en iyi hizmetleri örgütlemek ve bu hizmeti verecek en iyi kadroları yetiştirmek, devletin, bu devleti yönetmek için seçilen politikacının başlıca görevidir. Sağlıklı yaşamak çok kapsamlı, toplumu-insanı hasta eden o kadar çok şey var ki: Sağlıklı beslenmek, manevi sağlık, adalet, barınma, çalışma ortamı... Kötü ve yetersiz beslenmeden tutun, sağlıksız çevreye, suya havaya, eşitsizliğe, işsizliğe, özgürsüzlüğe, adaletsizliğe, haksızlığa varıncaya kadar uzanan bir toplumsal yaşam. Ve ayrıca politikacının, iktidarı-menfaatı için ülkede yarattığı büyük huzursuzluğun ve parçalanmanın sonuçlarını da bu millet yaşıyor. Neredeyse hemen her şeyin sağlıkla ilişkisi var, ülkemiz insanı da tüm bu sorunların ortak bileşeni veya sorunu olarak ortaya çıkan hastalıklı durumuna çare bulmak için soluğu doktorun yanında alıyor. Kocca kocca şehir hastaneleri inşa etmekle böbürleniyorsunuz. Ama öğreniyorsunuz ki devlet hastanelerinden randevu alabilmek bile bir sorun. Ülkede hasta olmayan insan kalmamış gibi. Hastanelerin bu kadar dolup taşmasına bakıp, acaba bu milleti biz mi hasta ediyoruz ki hastaneler yetişmiyor, diye sormanın aklınızın ucundan bile geçmediğini biliyorum. Geçsin! Hemen her alanda kötü yönetiminiz, desteklediğiniz kötü beslenme, kötü yetiştirme-eğitim ve pompaladığınız cehalet, milleti hasta ediyor. Hastaneye görülmemiş sayıda başvuru var, hangi azgelişmiş ülkeyle kıyaslayabiliriz bilmiyorum. Türk Sağlık-Sen’e göre, son bir yılda nüfusun altı katı hastanelere başvurdu: “İkinci ve üçüncü basamak sağlık kurumlarına müracaat sayısı son bir yılda 469 milyon 718 bin 440’tır; geçen bir yıl içerisinde bir doktor başına düşen hasta sayısı 5635’e ulaştı.” Son bir yıl içinde, bir doktorun baktığı hasta sayısı günde en az 25 olmuş. Doktora hasta bakımında 5-10 dakika zaman dayatıldı. Oysa hasta bakımına ortalama 20 dakika ayrılmalı. Doktor “Neyin var” diye sorabiliyor, hasta da derdini iki cümle ile anlatıyor, doktora “Git şu testleri yaptır gel” demek kalıyor. Sağlık merkezlerine en çok başvuran milletiz ama nüfusa oranladığınızda doktor sayısı en az ülkeyiz, üyesi olduğumuz OECD ülkelerinde. 144 bin 827 doktorumuz var. 86 bin kadarı Sağlık Bakanlığı kurumlarında, 30 bin kadarı üniversitelerde ve 27 bin kadarı da özel sektörde çalışıyor. Üyesi olduğumuz OECD ülkelerinin 100 bin kişiye düşen doktor sayısını yakalayabilmek için 131 bin doktora daha ihtiyacımız var. Bizde 100 bin kişiye 181 doktor ancak düşüyor. Ve bu ülkenin yöneticisi milletin büyük özverilerle yetiştirdiği doktorlarına giderse gitsin diyebiliyor, sorunlarını çözeceğine. Nereye yolluyoruz? Sağlık bakımından bizden çok daha iyi durumda olan Avrupa’ya, ABD’ye, Kanada’ya... Halklarına daha iyi hizmet vermek için doktorlarımızı kapışıyorlar. Doktorları gönderiyorsunuz... Mühendisleri gönderiyorsunuz... Bilgisayarcıları, elektronikçileri... gönderiyorsunuz. Çok iyi liseleri bitiren gençlerimizin hemen hepsi soluğu dışarıda alıyor. Seyrediyorsunuz.. Çünkü onlara iyi hayat, gelecek, ortam yaratamıyorsunuz. *** Bir ülkenin en değerli varlığı, yetişkin, iyi eğitim almış, yaratıcı, yetenekli insandır. Değer yaratan insandır. Ama bu iktidar, ülkenin tüm değerleri kapağı dışarıya atmaya kalkışsa kılı bile kıpırdamayacak izlenimi veriyor. Doktorlarımıza dokunmayın, onlara çok daha rahat olanaklar ortamlar yaratın.",https://www.cumhuriyet.com.tr/yazarlar/orhan-bursali/hey-politikaci-bir-yilda-nufusun-alti-kati-insan-hastaneye-kostu-1915657
Orhan Bursalı,"İktidar yanlış hesapta, seçmeni hiçe saydı, yine kaybedecek",17 Mart 2022 Perşembe,"İktidar bir yıl çalıştıktan sonra hazırladığı yeni seçim projesini piyasaya sürdü. Belli ki tasarıyı hazırlarken tüm sonuçları hesaplamışlar, şöyle olursa biz ne kazanırız, böyle olursa onlar ne kaybeder diyerek onlarca varsayımdan işlerine gelen “en iyisi” üzerinde karar kılmışlar. Ülke için, tüm siyasi partiler ve siyasi hayat için bir seçim tasarısı getireceklerini kimse beklemiyordu. Kimseye sormalarını ve tartışma açmalarını da... Adamların hayat kayıtlarında böyle bir şey 20 yıldır hiç görülmedi. Aslında yaptıkları, bırakın muhalefeti, tamamen seçmen, seçmenin oyu üzerinde bir “siyasi mühendislik”. Ona sordular mı? Hayır. Biz yaparız seçmen de göbeğini kaşıyan adamdır, kafası çalışmaz, gider oyunu bizim kurguladığımız sisteme göre oy verir, burada biz avantajlı çıkarız.. Hayır, öyle değil.. Bakıyorum herkesin aklı, fikri, gözü hesap kitapta: Bu seçim sisteminde kim ne kadar oy alır?! Tıpkı iktidarın seçim tasarısını hazırlarken yaptığı gibi. Tüm bunlar yanlış. Seçim sistemi projelendirilirken hesaba katılmayan en önemli unsur, bu sisteme can verecek olan oyların sahibi olan seçmen. Seçmen orada yok. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne demek istiyorum? Bunu gelin 2019 yerel seçimleri ve sonuçlarıyla açıklayalım. 31 Mart seçimi için kıyasıya bir yarış, AKP adayı olarak ortaya kurban sürülen Yıldırım’ın kazanması için iktidar tüm devlet gücünü harekete geçirmişti. İktidar seçim öncesinde seçim güvenliğinin olmadığı iddialarına şu yanıtı veriyordu: “Türkiye seçim güvenliğini en iyi gerçekleştiren ülke.” Büyük baskı gücüne rağmen, İstanbul halkı, yoksuluyla zenginiyle, İstanbul’u yiyip bitiren ve kentin milyarlarını iktidar yanlılarına peşkeş çeken 25 yıllık İstanbul dükalığını yıkmaya karar vermişti. Yeniden sayımlara rağmen görüldü ki İmamoğlu 13 bin oy farkla kazanmıştı. Ama seçimi kaybedince iktidar bu sonucu “demokrasi tarihinin en büyük şaibesi” olarak nitelendirecek ve elinin altındaki Yüksek Seçim Kurulu’na 6 Mayıs’ta 7’ye karşı 4 oyla, uyduruk gerekçeyle İstanbul seçimlerini iptal ettirecekti. 23 Haziran’da seçimin yenilenmesine karar verildi. 5 Nisan’da sosyal medyada şu görüşü paylaştım: İstanbul’da seçim tekrarlansın diyorlar ya, valla destekliyorum, fark 1 milyona yakın çıkar... 23 Haziran seçimlerinde İmamoğlu, 806 bin oy farkla kazanmıştı. AKP, devlet gücüne ve çoğunluğu iktidara meyilli Yüksek Seçim Kurulu kararına rağmen seçimi yenilettirirken neyi hesap etmemişti? Seçmenin kararını, kararlılığını, vicdanını, İstanbul’da iktidar değişikliği konusundaki ısrarını... Bu seçim tekrarında AKP’nin en büyük gücü Cumhurbaşkanı kendini ortaya koymuştu. Tekrarlanan seçim adeta İmamoğlu ile RTE arasında geçmişti. Ama seçmen 806 bin oy farkıyla, usta bir siyasetçi, şapkasından tavşan çıkarır, seçimi almasını bilir, diye göklere çıkarılan AKP liderini de yenilgiye uğratmıştı, bırakın Binalı Yıldırım’ı.. Şimdi AKP ve ortağı, seçmeni hiçe sayarak kurguladıkları yeni seçim tasarısıyla seçimi kazanabileceklerini sanıyorlar. Köprünün altından neler aktı neler! Seçmen yine bunu görür ve vicdanını konuşturur. Reel durumu dikkate almayan masa başı oy hesaplarının ve yeni tasarının hükmü yürümeyecektir. Yeni tasarının ana hedefi, ittifakı gereksiz kılmaktır. Küçük partilerin zaten kendilerine verilecek oylarla milletvekili çıkarmaları, önceki seçim sisteminde de olanakdışıydı. Bu açıdan değişen fazla bir şey yok. Bu amaç için tek seçenek büyük partilerin listesinden aday gösterilmeleriydi. Şimdi de yine bu kural geçerli. AKP, yeni sistemle artık oylarla CHP’ye kayan 3-5 milletvekilini geri alma hesabı içinde. O bölgeleri, geçen beş yıl içinde zaten kaybettiler. CHP ve İYİ Parti’nin kaybedeceği değil kazanacağı yeni milletvekilleri var. Bu yeni seçim sistemine katkı olarak, HDP’nin yasaklanmasını gündeme getirecekler ki ortalık iyice karışsın. Seçmen ne yapacağını bilemesin, aradan da kendileri sıyrılıp iktidara tutunsunlar. Yine seçmenin vicdanı, iradesi, kararlılığı ile oynuyorlar. Muhalefete düşen, bu vicdan ve kararlılığa sahip çıkmaktır. İktidarı değiştirmeyi isteyecek seçmeni durdurmak olası değil. Ancak seçimi erteleyebilir, ellerinin altındaki seçim yargıçlarını, seçmen iradesini sıfırlamak için kullanabilirler. Bu ne kadar mümkün? İktidar bir hayal kurgusu içinde.",https://www.cumhuriyet.com.tr/yazarlar/orhan-bursali/iktidar-yanlis-hesapta-secmeni-hice-saydi-yine-kaybedecek-1916677
Orhan Bursalı,"‘Hey durun, benim ülkemi mahvetmeyin’ diyememek, piyon olmak..",07 Mart 2022 Pazartesi,"Zelenski ABD/NATO’ya ateş püskürüyor, yaptığı “Ukrayna hava sahasını Ruslara kapatın” önerisini kabul etmedikleri için. “Ölümlerden siz sorumlusunuz” diyor... İngiltere, Almanya, ABD, Ruslarla savaşmayacaklarını açıkladılar, işgalden önce! Zelenski, ülkesinin içinde ve üzerinde en azından bir Avrupa/NATO - Rusya savaşı kopması için çalışıyor, denebilir. İsterse atom savaşına dönüşsün ve dünya çapında yayılsın. Ülkesinin bu kez tarihin en büyük felaketine sahne olacağının şüphesiz ki farkında. Diyeceksiniz ki ülkesi işgale uğramış, başka ne yapabilir... Altı ay içinde kurduğu partiyle o makama oturan, film şirketinin ortağını ülkenin istihbarat başkanlığına getiren, komedi yıldızı olmasında etkin diğer arkadaşlarını özel kalemi dahil yönetimin çeşitli yerlerine yerleştiren, parasını ülkesinden kaçırarak Kıbrıs’ta offs hore şirketlerine yatıran, 40 milyon dolar da kâr eden bir yönetici için bu soru haklı olabilir. (https://odatv4.com/dunya/zelenski-gizli-gizli-devretti-231073). Zelenski ülkesini çok mu seviyor da NATO’yu savaşa çağırıyor? Nasıl bir ülke yönetmeye talip olduğunu bilmiyor muydu? Ukrayna’nın 1991’de bağımsız bir ülke olduktan hemen sonra yaşadıklarını https://tr.wikipedia.org/wiki/Ukrayna maddesinden okuyun lütfen. Neden okuyun diyorum? Zelenski’nin nasıl bir ülke devraldığını, parçalanmış, Batı-Doğu arasında bir savaş alanına dönüştürülmüş (dünkü yazıma bakın!) olduğunu görmek ve sağlıklı değerlendirme yapabilmek için. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Zelenski’nin komedi filmleri çevirmekten bunları bilmeye zamanı olmadı, demeyin. Ülkesini yönetecek politikacı, şu soruyu kendine sormamalı mıydı? Ben ülkemi bu savaş ortamından nasıl çıkarırım, ABD/Avrupa ile Rusya’nın arasından sıyırırım, bağımsız ve özgür bir ülke yaparım? Hayır, belli ki sormamış, böyle bir derdi de yokmuş; bu zor koşullarda milletini birleştirecek bir dava adamı olma vizyonu olmayanın, kapı önünde bekleyen felaketten kurtulması mümkün olamazdı. Şunu diyebilirsiniz: Ukrayna zaten 2004’ten beri ABD’nin, Avrupa’nın pençesinde. ABD, Ukrayna’yı yıllardır silahlandırıp savaşa hazır hale getiriyor. Zelenski ne yapabilirdi ki?! Dünkü yazımdaki 3 milyar dolarlık askeri yardıma değinmiştim, Washington Post’tan aktarıyorum: ABD üst düzey savunma yetkilisi 2021’de 1 milyar dolar askeri yardım öngördüklerini açıklıyor, WP malzemelerin listesini yayımlıyor, her şey var. Amaç, Ukrayna ordusunun mümkün olduğu kadar Rusya’ya karşı direnmesini sağlamak. Bu desteğin amacı ABD/Avrupa açısından farklı. Rusya’yı çökertme politikasının bir parçası. Uygulanan ekonomik tecritler de bunu amaçlıyor. Fakat bu önlemlerin bile Ukrayna’ya kısa vadede yararını kimse tartışmıyor. Zelenski’nin ülkesini bu sarmaldan çekip çıkarma gücü, isteği yoktuysa neden başkan oldu? Neden “Hey durun, Rusya’yı köşeye sıkıştıracaksınız diye benim ülkeyi mahvetmeyin...” ve “NATO’ya üye olmayacağız, kimsenin de kölesi olmayacağız” demedi? Ukrayna’nın bu durumundan birinci derecede, ülkeyi yönetenler suçludur. Yine vurguluyorum: Ukrayna’da ABD/NATO - Rusya arasındaki jeostratejik bir savaşı izliyoruz. Putin’in “Ukrayna Rusya’nın bir parçasıdır” milliyetçi ideolojik yüklemesi ise evet Rusya’nın belleğinde olan bir olgu ama şimdi sadece içeride Ruslara yöneliktir “Sayın Bursalı, devletlerin tehdit algılamalarına göre davranışları var. Bu algılar üzerine gidildiğinde cevap veriyorlar. İsrail, kendisinden 1000 km ilerde İran’ın nükleer silah yapmasına izin vermiyor ve Ortadoğu’yu karıştırıyor. Amerika Küba’da sosyalizmin oluşmasına izin vermedi ve Ruslardan silah alınca Küba’yı ablukaya alıp dünya savaşına götürüyordu. Sonra, Nikaragua’ya saldırdı... Rusya’yı savaşa çekmek için Ukrayna’ya silah ve paralı asker sokmak yeterli idi. Neden şimdi? Kasım ayındaki kısmi senato seçimlerini kaybedecek olan Biden büyük komutan rolü istiyor ki oy alabilsin. Almanya’yı zorla silahlanmaya ikna ettiler artık Avrupa’da para harcamazlar. Karadeniz’de Çin’in yol ve kuşak projesini Belarus’ta durduracaklar. Olan bize ve Ukrayna’ya oldu... Prof. Dr. Hasan Köni”",https://www.cumhuriyet.com.tr/yazarlar/orhan-bursali/hey-durun-benim-ulkemi-mahvetmeyin-diyememek-piyon-olmak-1913559
Orhan Bursalı,"Atom bombasını ilk kullanan, herkes olabilir artık",24 Mart 2022 Perşembe,"Ortalık ekonomik olarak kan revan içindeyken, burada dış konular üzerinde kalem oynatmayı yadırgamayın. Umarım bu yazıyla seriyi şimdilik bitiririm. Ukrayna üzerinden en çok tartışılan konu, atom bombasının olası bir savaşta kullanılma riskinin büyümüş olması. Bugüne kadar atom bombasını kullanma riskini konuşmak bile “tehlikeli” bulunurken, bugün “Büyük Siyaset”in düşünce kuruluşlarının ve uzmanlarının artık gündelik bir olay gibi tartışma konuları arasına giriverdi. Rusya hükümet sözcüsü Peskov’un dün CNN televizyonunda ünlü gazeteci Christiane Amanpour’un programına katılarak, Putin’in hangi şartlar altında Rusya’nın atom bombasını kullanacağına ilişkin soruya “Ortada ülkemiz için var oluşsal bir tehdit olursa, bu olabilir” sözleri, şüphesiz ABD’nin duymak istediği yanıttı. Aslında Peskov’un sözleri, atom bombasına sahip hemen her ülkenin yanıtıdır. Yani gizli saklı bir tarafı yok. Ama şöyle bir fark var: Düne kadar atom bombası büyük savaşı caydırıcı ve düşmanı saldırmaktan alıkoyucu niteliğiyle konuşulurdu. Bu atom silahı olanlar, düşmanlar arasında bir dengeyi sağlıyordu. İlk Soğuk Savaş döneminde bunun adı “dehşet dengesi” idi. Şüphesiz hâlâ “caydırıcı” niteliği ön planda. Ama şimdi bu dengenin yanına Putin’in açıklamasıyla birlikte “kullanılabilirliği” girdi. Bu yeni bir durum. Bir basamak yukarısı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ayrıca “Ortada ülkemiz için var oluşsal bir tehdit olursa, bu olabilir” cümlesi de açılmaya muhtaç. “Var oluşsal bir tehdit”, atom bombasını ilk kullanan olabilirliğini gündeme getiriyor. “Dehşet dengesi” çöp oluyor. Her iki taraf da “var oluşsal tehdit” noktasında duruyorsa, bunun bir ilk kullananı olur, olacak demektir. Dengeyi “var oluşsal tehdit” üzerine kurduğunuzda, “İlk kullanan ben olmayacağım” politikasını rafa kaldırıyor. Bu önerme, Soğuk Savaş döneminde kalıyor. Ayrıca “var oluşsal bir tehdit”in sınırları, anlamı, içeriği üzerine geniş bir yorum yelpazesi var. Diyebilirsiniz ki, Putin bu açıklamayı, ABD/NATO’yu Ukrayna’dan uzak tutmak için yaptı. Evet, Ukrayna’yı işgalinin, bu ülkenin NATO’ya girmesini Rusya’nın “var oluşsal bir tehdit” olarak algılamasının bir sonucu olduğu net. NATO’yu hareketsiz bırakmak için de atom silahlarının kullanımını diyelim ki en düşük alarm düzeyine yükseltti, yani “orduya nükleer caydırıcı güçlerini özel savaş görevi durumuna geçirme talimatı” verdi. Jeostrateji, dünyada belirleyiciliğini sürdürüyor. Ruslar, atom bombası kullanımında henüz masum! İkinci Dünya Savaşı’nda ABD, Japonya üzerinde, sonuçlarını bile bile acımasızca iki atom bombası kullanan ilk ülke oldu. Hiroşima ve Nagazaki’nin dramı hâlâ sürüyor! Atomla kitlesel insan öldürmenin babası ABD. Üstelik “var oluşsal bir tehdit” ile karşı karşıya kalmadığı halde! Ülkesinin çok uzağında, Pasifik’te Japonların Pearl Harbor’da (Hawaii) Amerikan donanmasına yaptığı büyük sürpriz baskının intikamı olarak! Bu bakımdan aslında “var oluşsal bir tehdit”e ilk uzak bahaneyi yaratan, atomla yanıt veren ABD oldu. Şimdi ellerindeki atom silahlarının yok edici kapasitesinin yanında, iki atom silahı çok küçük kalır. Nükleer silahlar ve fizik konusunda uzman bilim adamları, Ukrayna sonrasında yeni bir anlaşma ile ele alınması gereken en önem önemli konunun, dünya için, atom silahları olması gerektiğini yazıyorlar.",https://www.cumhuriyet.com.tr/yazarlar/orhan-bursali/atom-bombasini-ilk-kullanan-herkes-olabilir-artik-1918813
Orhan Bursalı,"‘Biden’ Çin’i sıkıştırıyor, peki Türkiye?",21 Mart 2022 Pazartesi,"Rusya’ya uygulanan ekonomik yaptırımlar ciddi. Her önemli kriz ve savaşta ABD’nin yanında saf tutan Kanada, Avustralya, İngiltere, tabii şimdi Avrupa, alınan tüm mali-ekonomik yaptırımları uygulamaya koydular. Fazlasıyla: Ancak topyekûn bir savaşta söz konusu olabilecek, bir ülkenin tüm mal varlıklarını da (bu ülkelerdeki Rusya Merkez Bankası dövizleri, altınları, yatırımları vb.) dondurdular. Rus varlıklarıyla tüm alışverişi yasakladılar. Rusya’nın bunlara ulaşabilmesi ve kullanabilmesi mümkün değil. Fakat Batı’da bu dondurulan varlıkların hacmi henüz bilinmiyor. Şu tahmini yapıyor Amerikalılar: “Üçte iki olabilir.” Bilgiye dayanmayan bir kestirim. Bu kestirime dayalı beklenti de şu: Putin bu dövizleri kullanamayacağı için Rusya kısa sürede çöker. Savaştan önce Rusya’nın döviz rezervi 650 milyar dolar civarındaydı. Şüphesiz, yaptırımların etkisi Rusya’nın ekonomisinde derin gedikler açtı ve açacak. Finans sistemi büyük yara alıyor... Rus tüketici eskiden olduğu gibi istediği her şeye ulaşamayacak. Veya mallar çok pahalanacak ve bir de yeraltı ekonomisi oluşacak, yeraltı bankacılığı dahil. IMF’ye göre bu yıl Rusya ekonomisi yüzde 35 küçülür. Amerikalılar, tabii ki bu önlemlerin Rusları Putin’e karşı harekete geçirmesi umudunda!.. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu arada şunu da belirteyim: ABD ve müttefiklerinin, bir ülkenin mal varlıklarını dondurması aslında haydutluktur; uluslararası hukukun, anlaşmaların geçerliliğinin, sadece onların istedikleri koşullarda söz konusu olabileceğini gösterir. Aynı zamanda “Rus oligarklarına” karşı alınan önlemlerin de şüphesiz hiçbir uluslararası dayanağı yok, hepsi sadece siyasi! Türkiye de ABD ile yaşanan krizde, oradaki dövizlerini (altın) İngiltere’ye nakletmişti, daha güvenli imiş gibi. Bu açıdan baktığımızda ABD/Batı, Rusya’ya ilan edilmemiş bir savaş uyguluyor. Silahları ve büyük yardımları Ukrayna’ya akıtırken, büyük savaşı ekonomik olarak veriyor… Savaşın sürmesinin, Ukrayna’yı “kurtarmayacağı” ve daha büyük yıkımlara uğratacağını bildikleri ve yazdıkları halde. Fakat tüm bu yaptırımların etkili olacağı konusundaki inançların, kesin sonuca ulaşması bakımından “efsane” olduğuna ilişkin yorumlar var Amerikan basınında. Kuzey Kore, Suriye, İran, hatta Rusya, Küba! (ve Türkiye!). Uzun zaman içinde etkili olurlar, en çok da yüzde 40 diyenler var. Yaptırımlara karşı da ülkeler kendi öz programlarını hızla geliştiriyorlar. Avrupa, mesela Rusya’dan aldığı gaz ve petrolü henüz kesmedi. Bağımlılığını azaltma, seçenek yaratma çalışmaları var. Rusya geçen yıl varili 69 dolar iken petrol ve gaz satışından 119 milyar dolar elde etmiş. Şimdi ise varili 115 dolar. Yaptırımlara uymayan büyük bir coğrafya ve ülke var. En önemlisi şüphesiz Çin (tabii Hindistan da). Biden, yaptırımların etkili olabilmesi için Çin lideri ile bir video konferans yaptı, iki saat. Silah ve maddi yardımda bulunursanız bunun Çin için sonuçları olur, diye uyardı mı desek, tehdit etti mi!.. Yaptırımları Çin’e yöneltmesi, Batı’nın kontrolündeki uluslararası sistemi tam çökertir, bunu da biliyor. Çin, Ukrayna’ya insani yardım yapma sözü verdi, ama Biden’ın uyarılarına şimdilik kulak asmadı. Çin, “Ukrayna’da durum arzu etmediğimiz bir noktaya geldi, biz barış yanlısıyız” dedi. Çin, bu uluslararası ekonomik düzende sürekli gelişen ve yarar sağlayan bir ülke, kesintiye uğramasını istemez. Ama Rusya’ya yaptırımlara da katılmaz. Dahası Dışişleri Bakanlığı, “ABD, NATO’yu tekrar tekrar genişletmekten kaçınmış, NATO’nun Ukrayna’yı kabul etmeyeceğine söz vermiş olsaydı, Ukrayna’ya silah vererek alevleri körüklemeseydi, durum çok farklı olurdu” dedi. Tüm bu açılardan bakıldığında, Rusya’ya yaptırımlar Biden’ı boşa çıkarabilir. Tabii Türkiye var. Bu yaptırımlara katılmadı, iktidar dahası “denge politikası”nın ülkeye önemli yararlar sağlayacağını umuyor. ABD ve Avrupa’dan ekonomik yararlar peşinde koşuyor. Fakat ABD bir süre sonra Ankara’yı uyarabilir. Muhalefet saflarında da “Aman başımız belaya girer Ruslarla bu ilişkiler gelişirse, en iyisi mi ülkemizi yaptırımlarla karşı karşıya bırakmayalım” diyenler var. Yarın, Zelenski’nin ölümcül ikilemi ve Ankara’nın politikası.",https://www.cumhuriyet.com.tr/yazarlar/orhan-bursali/biden-cini-sikistiriyor-peki-turkiye-1917839
Orhan Bursalı,Ukrayna neden Pentagon’un eline verildi ve savaş aracına dönüştürüldü?,08 Mart 2022 Salı,"ABD ve Batı’nın (NATO deyin) Ukrayna için sahada fiilen savaşa katılmaması Zelenski’yi neden hayal kırıklığına uğrattı, bilinmez. Bu bilinir bir şeydi. Hesap kitap, savaşa girmez olduğunu gösterir. Zaten açıklamalarını da yapmışlardı. Eğer niyetleri ciddi olsaydı, Ukrayna’yı 2008’de hemen NATO’ya alırlardı. Olmadı 2014’te yaşanan Donbas bölgesi savaşları (14 bin kişi öldü!) ve Kırım ilhakından sonra alırlardı! Eğer çok seviyorlardıysa! Ama almadılar.. 2020’de bile NATO Genel Sekreteri, üyeler Ukrayna’nın NATO üyeliğini onaylamaya hazır diyordu, ama boş laf! Üyelik gelmedi! Soru: Neden? İki yanıtı var: Rusya ile ilişkileri Avrupa üzerinde bozmayı istemediler. 2024’te “çok sevdikleri” Ukrayna’nın Kırım ve Donbas bölgeleri elden çıkarken bile ses çıkarmadılar! Mırın kırın... Diyebilirsiniz ki, özellikle Almanya’nın, genelde Avrupa’nın Rusya ile ekonomik ilişkileri, petrol, gaz, büyük Alman şirketlerinin Rusya’daki gerçekten büyük yatırımları, Rusya’daki büyük çıkarları, olayı mırın kırınla geçirmelerinin nedeni oldu. Rusya’nın sınırında NATO silahlarının kendisine doğrultmuş olarak konuşlandırılmasına ve Ukrayna’nın NATO’ya alınmasına karşı büyük tepkisi her zaman gündemdeydi. NATO, ABD, Avrupa, isteseydiler Ukrayna gerilimini ortadan kaldırabilirler ve Rusya ile “uzun vadeli bir güvenlik barışı” için adımı atabilirlerdi. Masaya otururlar, “Evet, Ukrayna’yı almayacağız, sen de Ukrayna’yı rahat bırak, gelin birlikte bu ülkenin inşasına birlikte yardımcı olalım” diyebilirlerdi. Demediler. Bunun yerine Ukrayna üzerinden Rusya ile gerilimi hep sıcak tuttular. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Hem Ukrayna’yı almıyorsun NATO’ya hem bu nedenle Rusya ile sürekli bir gerilimi ayakta tutuyorsun. Ukrayna’nın seçilmiş yöneticileri bu oyunun farkında nasıl olmazlar, kendilerinin Rusya ile gerilimle bir araç olarak kullanıldığını görmezler, bilemem. Bunun yanıtı, belki de onların Batı’nın çıkarlarının kullanışlı araçları olmasıdır denebilir. Dostluk ve her türlü işbirliği barışın istikrarın güvencesi değil midir? Tabii ki.. Yeniden soralım: Peki öyleyse neden Rusya ile böyle bir işbirliğine gitmedi NATO, Avrupa ve ABD efendileri? Bunun çok yanıtı var, ama ana yanıt şu bence: ABD’nin Rusya’yı baş düşman olarak görmekten asla vazgeçmemesi, Avrupa’nın Amerikan vesayetini kabul etmeleri, dolayısıyla, güvenlik veya savaş politikaları.. Zaten 2019 Londra Zirvesi’nde alınan kararlar doğrultusunda, 2021 Temmuzu’nda Brüksel zirvesinde açıklanan yeni NATO - 2030 belgesinde de bunun yanıtı net: Bu belge Rusya’yı işbirliği yapılacak partner değil, baş düşman (ortak düşman) olarak görüyor. Sadece bu değil. NATO’yu küresel çapta genişletiyor ve tamamen Amerika’nın stratejik küresel planlarının bir parçasına dönüştürüyor. Pasifik, Çin dahil! Yani NATO, ABD’nin dünya savaş politikalarının bir aracı olmuştur. Bırakın Avrupa’yı.. Şimdi gelelim yeniden Ukrayna’ya! Soruyu yineleyelim: Neden bu ülkeyi NATO’ya almadılar, oyalayıp durdular? Yanıtım şu: Ukrayna, Rusya ile düşmanlığı gerilimi sürdürmenin ve tırmandırmanın kullanışlı bir aracı olduğu için. Ukrayna’yı durmadan silahlandırmak, savaşa hazırlamak, bir savaş ülkesi olarak donatmak ve Rusya’nın karşısına sürmek, ABD’nin işine daha çok geliyordu. 3 milyar doları aşan müthiş bir silahlanma! Ukrayna’yı NATO’ya alarak tam bir güvence vermek mi, yoksa, donatarak Rusya’ya karşı savaşa sürmek ve Rusya’nın dünya çapında yıpranmasını sağlamak mı? Hangisi sizce Amerikan çıkarlarına en iyi hizmet ederdi? Ukraynalı ölecekmiş, siviller zor durumda kalacakmış, altyapısı çökecekmiş, ordusu paramparça olacakmış, ülke işgal edilecekmiş, acı gözyaşı vb. olacakmış.. Tüm bunlar umurlarında olmadı. Onlar için ve bizim medya için de en önemli olan, savaş alanlarında perişan aileler, kadınlar, çocuklar, gözyaşları, fotoğrafları! Ve tüm bunların Rusya’yı dünya gözünde zayıflatması, tecrit etmesi, “korkunç İvan” olması. Baş düşman ya! İşte bu nedenle Ukrayna başından beri tamamen Pentagon’un savaş ağalarının ellerine verildi: Al tepe tepe kullan! Eh silahlanma olmadan emperyalizmin yaşaması da mümkün olmadığına göre! Zavallı Ukrayna! Not: Şu ekonomik savaşı da yazacağım..",https://www.cumhuriyet.com.tr/yazarlar/orhan-bursali/ukrayna-neden-pentagonun-eline-verildi-ve-savas-aracina-donusturuldu-1913911
Orhan Bursalı,Empedokles’in Dostları ve batsın bu dünya,13 Şubat 2022 Pazar,"Dünyanın tepeden tırnağa rezil halini betimlemeye gerek yok. Nesini tutarsanız elinizde kalıyor. Yo o kadar değil, bakın bilim de teknoloji de ilerliyor, muazzam gelişmeler kaydediliyor, diyorsunuzdur. Bunu yadsımam; gerçekten bilgi, rekorlar kıran, her gün dünyayı dolaşacak ölçülerde üretiliyor; öyle ki ipin ucunu yakalamak mümkün değil. Ama... Evet ama bilimin ve bilginin, dünyanın içinde bulunduğu koşulları değiştirme gücü çok sınırlı. Bilim-bilgi hem başlı başına bir güç hem de kendi başına iktidar değil, vasal bir güç. Paranın gücünün binlerce yıl boyunca bugün geldiği doruk noktasında yarattığı bir dünya, ne yaşanabilir ne sürdürülebilir nitelikte. Şuna bakın, ABD hâlâ Rusya’nın altını oyma çabasında, Rusya egemenlik alanlarını koruma telaşında.. AB, ABD, Çin, Rusya... Savaş politikalarıyla güç gösterileriyle düzenlerini sürdürüyorlar. Bizim gibi bazı ülkeler de işin içinde, güç ve egemenlik peşinde.. Siyasi egemenlik kavgası şüphesiz ki daha büyük sömürü alanlarına sahip olmayı amaçlıyor. Müthiş bir zenginlik var dünyada.. 300 trilyon doları aşmıştır. Servet bölüşümü, güzellik, iyilik, sevgi üzerinde kurulu bir dünya yaratılamamıştır. Bugünün dünden hiçbir farkı yok. Kaç bin yıldır dünyanın etrafında döndüğü ana mihver, savaş, öldürme, yok etme, paranın gücünü inşa etme, sürekli savaşlar, mutsuzluklar, elemler... Eldeki atom ve benzeri silahlar... İklim değişimi, yoksulluk.. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Başladığımız tarihteyiz. Sayfayı asla çeviremedik. İnsanlık tüm bu belaları yok edecek yeni bir tarih sayfası açamadı. Açmaya da niyeti yok. Kendi yarattığı kötülüklerin içinde boğulup, yok olup gideceği günü bekliyor. Amin Maalouf, en umutsuz ama çağımızın en parlak yazarlarından-düşünürlerindendir. Son romanı Empedokles’in Dostları’nda geldiği nokta, dünyanın ulaştığı uygarlık düzeyinin bir hiç olduğudur. Bunu da dünyamızda görünmez-bilinmez bir yerde yaşayan, kendilerini Empedokles’in Dostları olarak tanıtan çok ileri uygarlık düzeyine ulaşmış bir toplumu kurgulayarak yapıyor. Onlar sadece ölümü yenmek için savaşıyorlar. Çok ileri bir tıp seviyesine ulaşmışlar; henüz ölümü yenememiş olsalar da güzel ve sağlıklı uzun ömürlü bir yaşamı elde etmişler ve üstünlüklerini de dünyadaki hastalıkları hızla tedavi ederek gösteriyorlar. Bütün iletişim sistemini durduracak güce sahipler. Dünyanın yok oluşunu önlemek için ortaya çıkıyorlar. Ve dünyanın iyi yönde değişmesinin yolunu açıyorlar. Bu, insanlığın yeniden doğuşunun müjdecisidir. Övünülen insanlık, bu yeniden doğuş öncesinde bir “müsvedde”, “alttür haline gelecektir”. “Tarihi bizim yaptığımıza emindik... Halbuki henüz tarihöncesinden bile” çıkamamıştık. “Evrenin kralları olduğumuzu, yaratılışın en yüksek zirvesi yaratılışın Everesti olduğumuzu düşünüyorduk. Biz şanlı geçmişimiz, mucize yaratan bilimimiz, saygıdeğer dinlerimiz... Uygarlıklarımızın ölümlü olduğunu belirttiğimiz zaman bile caka satmayı, kibirli olmayı becerebiliyorduk...” “Gelecek artık bu adreste oturmuyor”du... İnsanlığın mutlaka kendisinden daha “zeki uygarlıklarla karşılaşmasının gerçekleşeceği gün ansızın ve çok şiddetli olacaktır.” Empedokles’in Dostları’nın temsilcisi, şöyle diyor: “Empedokles’in dostlarımızdan çoğu, sizin tarihinizden söz ederken açgözlülükten, yırtıcılıktan ve cinayet dürtüsünden başka bir şey görmüyorlar, gücünüzü tahakküm ve köleleştirmekten başka bir şey için kullanabileceğinizi düşünmüyorlar.” Amin Maalouf, bir kahramanına da şunları söyletiyor: “Dünya... Açgözlülük ve kinin cirit attığı bir savaş meydanına dönmüştü. Her şey, sanat, düşünce, yazı, gelecek, seks, komşuluk her şey kokuşmuştu. Ve birdenbire güçlü bir silgi darbesi ile karatahta siliniverdi. Tarih sıfırdan yeniden başladı, gezegenimiz yeniden masumiyetine kavuştu...” *** Soru şu: İnsanlığın bu dönüşümü yapacak gücü olduğuna inanan var mı? İki haftalık aradan sonra, merhaba! Yarın şu Empedokles’i anımsama zamanı...",https://www.cumhuriyet.com.tr/yazarlar/orhan-bursali/empedoklesin-dostlari-ve-batsin-bu-dunya-1907422
Orhan Bursalı,Yoksulluk - hastalık tuzağı,01 Şubat 2022 Salı,"Bugün sizlerle Özlem Kayım Yıldız’ın yoksulluk ve sağlıksızlığın kuşaklar boyunca derinleşerek aktarıldığını, yoksulluk-hastalık tuzağının kendiliğinden ortadan kalkmasının mümkün olmadığını anlattığı, bilimsel yazısını sunuyorum. *** Yoksulluk ile sağlık arasındaki ilişki iki yönlüdür: Olumsuz sosyoekonomik, kültürel ve çevresel koşullar riskli sağlık davranışları, bulaşıcı olan ve olmayan akut - kronik hastalıklar ve erken ölümle ilişkilidir. Öte yandan hastalıklar daha fazla sağlık harcamalarına, engelliliğe, işgücü kaybına ve daha çok yoksullaşmaya yol açar. Bu kısırdöngüye ek olarak yoksulların, koşulları değiştirebilecek politik ve sosyal gücü elde etmeleri zordur; yoksulluk ve sağlıksızlık, kuşaklar boyunca derinleşerek aktarılır. Bu yoksulluk-hastalık tuzağının kendiliğinden ortadan kalkması mümkün değildir. Yoksullukla sağlık arasındaki bu çift yönlü ilişki hem düşük gelirli hem de yüksek gelirli ülkelerde mevcuttur. Gelişmekte olan ülkelerde yoksulluk, sağlık için en önemli sosyal belirleyicidir; bu ülkelerdeki hastalık yükünün neredeyse yarısı yoksulluk kaynaklıdır (https://doi.org/10.1098/rsos.211450). Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Öte yandan, Avrupa ülkelerinde olumsuz barınma, yalıtım ve yetersiz ısınma koşulları kış aylarında ölüm oranında artışla ilişkilidir (Jonathan D. Healy, Housing, Fuel Poverty and Health: A Pan-European Analysis). Amerika Birleşik Devletleri’nde ise gelir düzeyi ile yaşam beklentisi arasında doğrusal ters yönlü bir ilişki vardır: En zengin yüzde 1’lik dilimdekiler, en yoksul yüzde 1’lik dilimdekilere göre erkeklerde 14.6, kadınlarda ise 10.1 yıl daha uzun yaşamaktadırlar (https://doi.org/10.1001/jama.2016.4226). Ölüm oranlarındaki artışa ek olarak yoksulluk ile iyilik hali arasındaki ilişki değerlendirilirken başka verileri de dikkate almak gerekir: Yoksulluk, sağlıksızlık ve/veya engellilik hali, düşük yaşam kalitesi ve üretkenlik düzeyi ile de yakından ilişkilidir. Olumsuz sosyoekonomik koşullar, yakın zamana dek büyük oranda tüberküloz, sıtma, HIV / AIDS gibi bulaşıcı hastalıklarla ilişkilendirilmiştir. Hijyen ve beslenme yetersizlikleri ve uygun olmayan çalışma ve barınma koşulları enfeksiyona yatkınlığı ve hastalığın ağır seyretmesi riskini artırır. Düşük gelirli ülkeler, bulaşıcı hastalıkların toplum içinde yayılımının önlenmesi ve hastalık sıklığının azaltılması için daha az kaynağa sahiptirler; aşılara, test ve takip sistemlerine erişimleri kısıtlıdır. Öte yandan, ülkenin gelir düzeyinden bağımsız olarak toplum içerisinde daha yoksul olanların da bulaşıcı hastalıklardan daha çok etkilenebileceklerine dair veriler vardır. Örneğin OECD ülkelerinde gelir eşitsizliği, tüm yaş gruplarında COVID-19 ölüm oranları ile ilişkilidir (https://doi.org/10.1016/j.ssmph.2021.100904). Meksika’da en yoksul çeyrekte, en varlıklı çeyreğe göre COVID-19 nedeniyle ölüm oranı beş kat daha yüksek olarak bildirilmiştir (https://doi.org/10.1016/j.lana.2021.100115). Yüksek bulaşıcı hastalık ve ölüm oranları yoksulluk-hastalık tuzağı ile daha fazla sağlık harcamasına, işgücü kaybına ve uzun dönem engelliliğe yol açmaktadır. Öte yandan yoksulluk, obezite, kalp damar hastalıkları, diyabet, kronik akciğer hastalıkları ve kanser gibi bulaşıcı olmayan kronik hastalıklar için de önemli bir risk faktörüdür ve bu hastalıklar en yoksul ülkelerde hastalık yükünün yaklaşık üçte birini oluşturmakta ve çoğu 40 yaşın altında olmak üzere yıllık 800 bin ölüme yol açmaktadır. The Lancet NCDI Poverty Commission (Lancet Bulaşıcı Olmayan Hastalıklar ve Yaralanmalar Yoksulluk Komisyonu), küresel politikaların gözden geçirilmesini ve eşitliği sağlamaya yönelik bir sağlık ajandası oluşturmak üzere 2015 yılında kurulmuştur ve en yoksul ülkelerde sürdürülebilir, yüksek kaliteli sağlık sistemleri kurulmasını ve barınma, enerji, gıdaya erişim, eğitim gibi sağlığın sosyal belirleyicilerinin iyileştirilmesini sağlamayı hedeflemektedir (https://doi.org/10.1016/S0140-6736(20)31907-3). Tüm bu veriler, yoksulluğun hastalık ve erken ölüm için düzeltilebilir bir risk faktörü olduğuna işaret etmektedir. Yoksulluk-hastalık tuzağını ortadan kaldırmayı hedeflemeyen bir tıp yaklaşımının toplumun sağlıklı olmasını sağlaması olası görünmemektedir. NOT: Bu yazı HBT’nin 299. sayısında yayımlandı.",https://www.cumhuriyet.com.tr/yazarlar/orhan-bursali/yoksulluk-hastalik-tuzagi-1904252
Orhan Bursalı,"Rusya, Ukrayna, ABD: Propagandaya kanmayın, buradan bakın",24 Şubat 2022 Perşembe,"Ortalık adeta kan revan.. Büyük bir çatışmanın içindeyiz aslında. ABD+AB ile Rusya karşı karşıya; Avrupa’da bir savaş çıkar mı, endişesi yaygın. Bir büyük savaş çıkma olasılığı bence yok. Ama gerilim bir süre daha sürer. Ankara akıllı politika izlerse Türkiye en az zararla kalkar. Bugünkü gerilimin yakın kökeni, Sovyetler Birliği’nin Aralık 1991’de dağılmasına dayanıyor. Daha uzak ama bununla bağlantılı kökeni ise İkinci Dünya Savaşı sonrasında dünyayı sürekli savaşın eşiğinde, atom silahlarının gölgesinde tutan ABD+AB ile Rusya arasındaki büyük çekişmeye gidiyor. İsteyen bu çatışmayı, 1917 Rus devrimine kadar götürebilir. “Komünizm Hayaleti”, kapitalizmin dünya çapında büyük propagandası ve sıcak-soğuk savaşı bayrağında yazılıydı. ABD+Avrupa ile Rusya bloku arasındaki ekonomik-sosyal-politik büyük gerilim, Sovyetler’in Batı karşısında tutunamaması ve çökmesiyle sonuçlandı. Batı’nın-kapitalizmin-liberalizmin büyük zaferi ve “tarihin sonu” olarak kutsandı bu çöküş. Sovyetler’den 15 cumhuriyet ayrıldı, Rusya Federasyonu kuruldu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu kez, özellikle “bağımsız” ülkelerin “hangi kampın yönetiminde” olacağı üzerinde adeta bir savaş koptu. En önemli ülke Ukrayna ve Yugoslavya idi. 2004-2005’te ABD-AB-CIA büyük propaganda ve para harcamalarıyla bu ülkeyi Batı kampının bir parçası haline dönüştürmek için dünya çapında kampanyalar yürüttü. Seçimler tekrarlanarak Batılıların adamı iktidara getirildi. Veee Ukrayna yönetimi, NATO’ya üye olmak için başvurdu. İplerin koptuğu yer burasıdır. Eğer Ukrayna’nın NATO’ya üyeliği hiç gündeme gelmeseydi, Rusya-Batı arasında büyük gerilimin büyük bir aletine dönüşmeseydi, bugünkü gerilim büyük olasılıkla yaşanmayacaktı. Putin de belki de “Ukrayna Rustur Rus kalacaktır” biçiminde özetleyebileceğimiz tarihsel bir söylem geliştirmeyecekti. Sovyetler Birliği dağıldıktan sonra olanlar, Rusya’yı tam bir köşeye sıkıştırma -siyasi, askeri ve ekonomik- politikasıdır. Varşova Paktı ülkeleri olan Çekoslovakya, Macaristan, Polonya, Bulgaristan, Estonya, Letonya, Litvanya, Romanya, Slovakya, Arnavutluk… Hepsi NATO’ya (ve çoğu AB’ye) alındı. Batı, Yugoslavya’yı da çökertti, dağıttı ve Slovenya, Hırvatistan, Karadağ, Kuzey Makedonya da NATO üyesi yapıldı. ABD+AB+NATO, Romanya, Bulgaristan üzerinden ve Yunanistan’a yeni askeri yığınakları da katarsak, Gürcistan’ı da kucaklamaya çalışarak hem Batı’dan hem Güney’den Rusya’yı tam bir abluka altına aldı. Karadeniz’i bir NATO denizine dönüştürme çabasını da buna eklemeliyiz. Eskiden “Vay komünizm!” vardı. Fakat Sovyetler’in çöküşünden sonra rekabetin aslında tamamen, Batı’nın egemenlik alanlarını yayarak ideolojisini, ekonomik, sosyal ve kültürel sistemini tümden hâkim kılma, Rusya’yı da çökertme ve Batı pazarının bir parçasına dönüştürme amacına yönelik olduğu açık. Rusya ise Putin zamanında yeniden büyük bir askeri ve ekonomik güce dönüştü. Mali gücü büyüdü. Şu bilgileri aktarayım: “Artan enerji fiyatlarının bir sonucu, ülkenin petrol ürünleri ve sıvılaştırılmış doğalgaz dahil toplam petrol ve gaz ihracatı, 2020’de 150 milyar dolardan, yüzde 60 artarak geçen yıl 240 milyar doları aştı. Rusya’nın ticaret fazlası, ülke ithalatının en yüksek seviyeye ulaşmasına rağmen, 2021’in dördüncü çeyreğinde 67.6 milyar dolarlık rekor bir yüksekliğe ulaştı.” Trump döneminde Avrupa-Rusya ilişkileri daha ılımlı seyrediyordu ve AB, “Avrupa Savunması”nı kurmak için harekete geçmişti. Kuzey Akım (-2 petrol-gaz yolu) inşa edilmişti. Şimdi Almanya bunu askıya aldığını açıklıyor. Geri döner; enerji ihtiyacını karşılayabilecek başka bir kaynak şimdilik yok. ABD, eğer koparsa “savaştan uzak” kalacağı düşüncesiyle, egemenliğini yeniden kurmak için Avrupa-Rusya çatışmasını körüklüyor, Ukrayna’yı da ateşe atarak… Şüphesiz emperyalist genişlemenin bir parçası her şey. Ama tüm bu politikalar, Rusya’nın, 1991 çöküşünden sonra durdurulmaz bir geri dönüşünü ateşledi gibi. NATO, Ukrayna’yı Rusya endişesinden NATO üyesi yapamadı ama “Ukrayna’yı almayacağız” da demedi ve Moskova’nın taleplerine kulak tıkayarak Rusya’yı kuşatmayı sürdürdü. Yaşananların, tarihin nesnel değerlendirmesi budur.",https://www.cumhuriyet.com.tr/yazarlar/orhan-bursali/rusya-ukrayna-abd-propagandaya-kanmayin-buradan-bakin-1910525
Orhan Bursalı,"Türkiye geriye düştü, İran bile öne geçti",07 Şubat 2022 Pazartesi,"Bugün size Bayram Ali Eşiyok’un çok önemli bir araştırmasını özetliyorum. (*) “Türkiye’nin küresel ekonomideki göreli başarımı nasıl seyrediyor? Diğer ülkeler ile kıyaslandığında daha mı başarılı? Yoksa daha mı başarısız? Sorunun yanıtı için birçok gösterge kullanılabilir. Bu çalışmanın nesnesini dünyanın en büyük 20 ekonomisi oluşturduğu için biz GSYH göstergesinden yararlanacağız. 2015’te 16. Büyük Ekonomi olan Türkiye, 2020 yılında 20. sıraya geriledi. 2021 yılında ise 21. sıraya düşecek. Oysa 2015 yılında dünyanın en büyük 16. ekonomisi iken 2019 ve 2020 yıllarında sırasıyla 19. ve 20. sıraya geriledik. 2021 yılında ise 21. sıraya gerileyerek 2003 yılındaki yerine geri döneceği tahmin edilmekte. Ancak IMF’nin 2021 tahminini hazırlayıp yayımladığı “Dünya Ekonomik Görünüm Raporu”, 2021 yılının ekim ayına ilişkin. Türkiye’de aralıkta zirveye ulaşan kur şokunun etkilerini tam olarak içermiyor. Peki, Türkiye’nin küresel ekonomi içerisindeki yeri giderek aşınırken Türkiye ile aynı kategoride yer alan ülkelerin ya da “büyük çevre ekonomilerin” (Çin, Hindistan, Meksika, Güney Kore, Brezilya gibi) başarımı nasıl seyrediyor? Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Büyük çevre ekonomiler arasında göreli başarımı en yüksek ülkelerin başında Çin geliyor. 1970’te 93 milyar dolar GSYH büyüklüğü ve yüzde 3.1 dünya GSYH payı ile 7. sırada yer alan Çin, 2000 yılında 6. sıraya, 2020 yılında ise 14.9 trilyon dolar GSYH değeri ve yüzde 17.4 dünya GSYH payı ile küresel ekonomi zirvesinin sadece bir basamak gerisinde bulunuyor. Kuşkusuz dünya iktisat tarihinde istisnai bir başarı yakalayan, küresel ekonomi içerisindeki yerini önemli ölçüde değiştirerek birçok açıdan gelişmiş ülkelere yakınsayan ülkelerin başında Güney Kore geliyor. 1970 yılında 9 milyar dolar GSYH değeri ve binde üç GSYH dünya payı ile 31. sırada yer alan Kore, 2020 yılında 1.638 milyar dolar GSYH büyüklüğü ve yüzde 1.93 dünya GSYH payı ile 10. sıraya yükseldi. 1970’te Türkiye’nin yarısından biraz fazla (yüzde 52.7’si kadar) GSYH büyüklüğüne ve küresel sıralamada Türkiye’nin 12 basamak gerisinde bulunan Kore, 2020’de Türkiye’nin 10 basamak üzerine çıktı ve Türkiye’nin 2, 3 kat büyüklüğünde bir GSYH büyüklüğüne ulaştı. GSYH sıralamasına göre, 1970 yılında Türkiye’nin sekiz basamak gerisinde yer alarak 27. sırada konumlanan İran, 2019 ve 2020 yıllarında sırasıyla 16. ve 18. sırada yer alarak Türkiye’nin üzerine yerleşmiş. Rusya’nın kısa sayılabilecek bir dönemde gösterdiği gelişme de son derece parlak. 2000 yılında dünyanın 20. büyük ekonomisi olan Rusya, 2020 yılına gelindiğinde 11. sıraya kadar yükselmiş. L. Amerika’da yer alan büyük çevre ekonomilerin (Brezilya, Meksika ve Arjantin) karneleri parlak değil. 2000 yılında 9. sırada yer alan Meksika, 2020 yılında 15. sıraya gerilemiş. Brezilya ise 1970 yılındaki 10. büyük ekonomi olma niteliğini kaybederek 2020 yılında 12. sıraya düşmüş. Arjantin, artık ilk 20 içerisinde değil, 31. sırada. L. Amerika özel olarak da Arjantin deneyimi, finansal krizler ve IMF gözetiminde uygulanan istikrar ve yapısal uyum programlarının bir ülkeyi nasıl felakete sürüklediğine ilişkin derslerle dolu bir deneyimdir... Asya ülkeleri finansal liberalizasyon ve neoliberal yeniden yapılanma politikalarına kayıtsız şartsız teslim olmadan uluslararası ekonomideki başarımlarını daha iyi bir noktaya taşımış. Bundan sonra ne olacak? Türkiye’nin uluslararası ekonomide göreli başarımında son yıllarda belirgin bir aşınma izleniyor. 2015 yılına göre 2020 yılındaki küresel ekonomideki yeri dört basamak geriledi. IMF’nin GSYH tahminlerini kullanarak yaptığımız sıralamaya göre ise 2021 yılında 21. sıraya, 2022 yılında ise 22. sıraya düşmesi beklenmekte. Türkiye’nin kişi başına gelir (KBG) sıralamasındaki yeri de aşındı. 2003’te 67. sıradan 2020’de 75. sıraya geriledi ve göreli olarak yoksullaştı. Çin ise 2003’te 119. sıradan 2020’de 64. sıraya yükseltti. 2003’te 2.257 KBG ile Türkiye’nin 31 basamak altında (98. sırada) bulunan İran, 2020’de 9.928 dolar ile Türkiye’nin yedi basamak üzerinde yer alarak 68. sıraya yükseldi. Başka söze gerek var mı? Sonuç olarak Türkiye’nin uluslararası ekonomideki başarımını yükseltmesi finansal birikime ve krizlere dayalı mevcut politikalarla yüzleşmesine, eğitim ve hukuk başta olmak üzere üstyapıda gerçekleştireceği köklü değişikliklere ve yeni bir kalkınma stratejisi çerçevesinde üretimin yapısını hızla dönüştürerek yoksullaştıran uzmanlaşma sorununu aşmasına bağlı gözükmekte. Peki, kalkınmacı devlet ve planlama olmadan, salt piyasa sinyallerine dayalı bir kaynak tahsis süreci ve günübirlik politikalarla bu hedeflere ulaşmak mümkün mü?” (*) Yazının tamamı Herkese Bilim Teknoloji dergisinin hâlâ satışta olan 306. sayısında. Orijinal yazıda grafikleri de göreceksiniz.",https://www.cumhuriyet.com.tr/yazarlar/orhan-bursali/turkiye-geriye-dustu-iran-bile-one-gecti-1905707
Orhan Bursalı,‘Dehşetengiz! Sonuçları feci olacak karar’,17 Şubat 2022 Perşembe,"Bunu ben değil, bir YÖK yetkilisi söylüyor. Bu kadar hissiyatıma tercüman olamazdı bu sözler. YÖK’ün yeni başkanının üniversite giriş sınavlarında barajları kaldırmasının, ülkemiz için yol açacağı kötü sonuçları anlatıyor. “Düşünün” diyor YÖK yetkilisi, “İlk sınavda 3 soru cevapladınız ve bu 3 sorudan 2 yanlış yaptınız ve bir doğru bildinizse üniversiteye giriyorsunuz, yani yarım puanla üniversiteli olma şansı elde ediyorsunuz. Olacak şey değil, bunun ülkenin yakın geleceğinde yol açacağı niteliksizliğin vereceği zararın haddi hesabı olmayacak. Üniversitelere niteliksiz, asla üniversiteye girmemesi gereken, biraz abartarak söylersek, adını soyadını ancak doğru dürüst yazabilen gençler dolacak”. Eh dedim YÖK yetkilisi de bunları söylüyorsa bizim yönelttiğimiz eleştiriler çok hafif kaldı. Demek YÖK Başkanlığı’na oturan zat ve bu kararı almasına yardımcı olanlar dışında, oralarda bulunan yurtsever yetkililer arasında gelecek açısından geniş bir rahatsızlık var. Ekliyor: “Üniversitede kontenjanları da artıracaklar, başta vakıf üniversiteleri olmak üzere. Şimdi düşünün, girdikleri testlerden aldıkları 2-3 doğru cevapla üniversiteye girecek yüz binler, a) eğitimin niteliğini tüm üniversitelerde hızla aşağı çekecekleri gibi, İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol b) zaten var olan üniversitelerdeki eşitsizliği de doruk noktalarına tırmandıracaklar...” Ayrıca bir de bunların devleti işleten kurumlara girdiğini düşünün. Nasıl yani diye açmasını istiyorum. “Mesela vakıf üniversitelerine bursla alınan, parasız okuyan çalışkan ve bilgili öğrencilerle buralara doluşan niteliksiz öğrenciler aynı sınıfta dersleri görecekler. Genellikle hoca ders verirken sınıftaki düzeyi dikkate alır ve hepsinin izleyebilmesi için bir ders düzeyi tutturur. Şimdi bu düzeyi, çoğunluğu oluşturacak en alt seviyedeki öğrencileri dikkate alarak kararlaştıracak. Bu hem hocanın vereceği eğitim seviyesini düşürecek hem de daha yüksek düzeydeki öğrencileri alt düzeydeki öğrenciler düzeyine indirecek. Sonuç niteliksiz bir eğitim ve mezuniyettir. Vakıf üniversitelerinden birçoğunun yöneticisi bundan memnun. Bütün boş bölümleri dolduracaklar ama ülke açısından sonuç feci olacak..” İyi öğrencileri cezalandıracak bir sisteme dönüldü! Peki, devlet üniversiteleri, diye soruyorum. “Benzer bir durumla karşılaşacağız, özellikle Anadolu’da yeni kurulmuş üniversiteler açısından, eğitimin düzeyi hızla düşecek.” Ve tabii ülkemizi üniversiteyi bitirmiş, elinden fazla bir iş gelmeyen sıradan üniversite mezunları dolduracak. “Evet” diyor ve sormadan ekliyor: “Devlet için tüm üniversite diplomaları eşit değerdedir. Dolayısıyla devlet hizmetine girecekler arasında büyük bir nitelik düşüşü yaşanacak. Üniversitelerde kalite düşeceği için yetenekler arasında kaçış artarak sürecek çünkü kendisi için arzu ettiği ve geleceğini inşa edeceği iyi eğitimi başka ülkelerde aramayı sürdürecek.” Devlet içinde büyükelçi, kaymakam, bürokrat vb. olmak için diplomalar arasında bir ayrım var mı? Yok! Bugün üniversitelere baraj puanlarıyla giren öğrencilerden çoğu, belki de hiçbiri, şimdi barajsız bir şekilde üniversitesine girecek öğrencileri istemiyor. Üniversiteye giremeyenlere tüm kapıları açan, barajlı sistemde üniversiteye giremeyen ve giremeyecek nitelikteki, baraja takılan 760 bin kişiden belki “200 bin kişiye kapıları açan, onlara avantaj sağlayan ama 8 milyonluk bir üniversite kitlesinin aleyhine alınmış bir karar söz konusu”. “Düşünün” diyor YÖK yetkilisi, “Yabancı dil testini dışarıda tutarsak 280 sorudan 3-4 net doğru cevapla formasyon aldıktan sonra matematik öğretmeni oluyorsunuz. Bu kadar zayıf bir matematik öğretmeninin öğrencilere ne öğretmesini beklersiniz? Dolayısıyla üniversite öncesi eğitimin kalitesini de olumsuz etkileyecek bir durum yaratıyorsunuz”. Başka bir noktaya daha dikkat çekiyor: “DGS, yani Dikey Geçiş Sistemi’nin işleyişi amacından çıkacak, 2 yıllık programlara eksi puanlarla giren öğrenciler hukuk ve mühendislikler dahil her yere girme şansı elde edecek.” Yani üniversite sistemi, kapısı her yana açılan bir Nasreddin Hoca türbesine dönüyor. Başka bir büyük tehlikeye daha işaret ediyor yetkili: “Üniversiteler büyük ölçüde yerelleşecek.” Şunu demek istiyor: Doğu ve Güneydoğu’da mesela üniversiteye girecekler, daha çok o bölgedeki öğrenciler olacak. Oysa o bölgelerin tüm iyi öğrencileri, en iyi üniversitelerde de okuma şansı elde edebilmeli. İyi çocukların en iyi yerlerde okumasını sağlayacak bir sistem kurgusu gerekirken... Tersi yapılıyor. Geliştirilmeye çalışılan meslek okullarını da olumsuz etkileyecek bir süreç doğacak. Soruyorum. Peki, Cumhurbaşkanı tüm bunlardan bihaber mi onayladı? “Sonuçlarının kendisine anlatıldığını sanmıyorum. Nasıl bir kurgu ile aldığınız kararı sunduğunuz şekil önemli. Bahsettiğim yönleri es geçer, ‘Bakın büyük alkış alacağız ailelerden’ derseniz, onayını alabilirsiniz. Üstelik dış konularda çok sıkışık bir dönemde gelip dayatırsanız...” Son cümlesi bu oldu. Artık üniversite eğitiminin de ilk ve ortaöğretime eklenen bir dördüncü halkaya dönüştüğünü ima ederek. Kendisine acaba, üniversitelerin niteliğini artırmak için bu kadar karar alan eski Başkan Yekta Saraç ne düşünüyor, diye soruyorum. “Bütün bu kararların, üniversitede kaliteyi tüm iyileştirme çabalarını çöpe attığını görmüyor musunuz. Kalite için barajları yükselten ve tıp ve hukuk gibi bazı branşlara başarı sıralaması getiren önceki başkan Saraç’ın kendisi, bunu onaylaması mümkün mü” diye yanıt veriyor. Evet, galiba bu yeni süreç Saraç’ın görevden alınmasını gerektiriyordu, diye düşünüyorum. Niteliksiz çoğunluk, nitelikli azınlığı silip süpürecek, diyorum ama ekliyor: “YÖK Kalite Kurulu’nun önceki dönemdeki çoğulcu yapısı da değiştirildi ve evet deyicilerden oluşturuldu.” Yazık bu ülkeye! YÖK dehşet bir tablo oluşturdu ülke için.",https://www.cumhuriyet.com.tr/yazarlar/orhan-bursali/dehsetengiz-sonuclari-feci-olacak-karar-1908646
Orhan Bursalı,Gri tsunami geliyor! Ama korkulacak bir şey yok,06 Şubat 2022 Pazar,"Bugün de sizlerle Erdal Musoğlu’nun dünyanın durumunu bir başka açıdan dile getirdiği bir yazısını paylaşıyorum. *** Günümüzdeki eğilimler dünya genelinde yaşlı nüfusun her geçen gün arttığını ve 2050 yılında her altı kişiden birinin 65 yaş ve üzeri olacağını gösteriyor. Birleşmiş Milletler tarafından hazırlanan “Dünya Nüfus Beklentileri” raporunda, günümüzde 143 milyon olan 80 yaşından büyük nüfusun 2050 yılında üçe katlanarak 426 milyona yükseleceği öngörülüyor. Gelişmiş ülkelerde 2030’lu yıllarda yaşlı nüfus oranı 18 yaşın altındaki genç ve çocuk nüfus oranını geçecek. Türkiye’de ise 65 yaş üstü nüfusun toplam nüfus içindeki oranı 2013 yılında yüzde 7.7 iken 2017’de yüzde 8.5’e yükselerek 7 milyon kişiyi buldu. Bu da yıllık ortalama artışın yüzde 2 olduğunu gösteriyor. Ülkemizdeki yaşlı nüfus oranı artışı böyle sürerse 2050 yılında nüfusun yüzde 15’ini bulacak. Bu eğilim hemen her ülkede doğum oranlarının (anne başına çocuk sayısının) düşmesinden ve yaşam sürelerinin uzamasından kaynaklanıyor. Yaşam süresi beklentisi son yıllarda bazı gelişmiş ülkelerde azalmaya başlamış olsa da dünya genelinde artmayı sürdürüyor. Japonya’da yeni doğan bir kız bebeğin ortalama yaşam süresi beklentisi 87 yıl! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Toplumlar yaşlanmakla kalmıyor, yaşamların (çok) daha uzun bir bölümü yaşlılıkta geçiyor. Bu da ekonomimizde, sosyal ve kültürel değerlerimizde, hatta yaşamımızı algılama ve planlama biçimimizde büyük bir değişikliğe yol açıyor. Genel kanı nüfusun yaşlanmasının ekonomiye çok olumsuz etki edeceği yönünde. “İşleri kimler yapacak, bu koskoca yaşlı nüfusun bakım ve sağlık giderlerini kimler karşılayacak” türünden sorular hep dillerde. Ekonomistlerin çoğu, bir ülkedeki çalışamayan nüfusun (14 yaş altı çocuklar ve 65 yaş üstü yaşlılar) çalışan nüfusa oranına “bağımlılık oranı” adını veriyorlar ve günümüzde ortalama yüzde 50 olan bu oranın artmasının başımıza neler açacağını anlatmaktalar. İşte buna da (yaşlıların beyazlamakta olan saçlarından esinlenerek) “gri tsunami”, “demografik uçurum” gibi isimler veriyorlar. Ama sakın söz konusu krizin temel sebebi yaşlanan nüfustan çok “iyi yaşlanmama” olmasın? Yaşlanan nüfusun ekonomik ve sosyal etkilerinin neler olacağı pek de iyi bilinmiyor. Bilinen, ABD’de 1980’den 2010’a kadar yüzde 10 artan 60 yaş üstü bireylerin ekonomik büyümeyi yüzde 5.5 azalttığı. Bu da önümüzdeki on yılda aynı yaşlı nüfusu artışının büyümeyi yüzde 1.2 azaltacağını gösteriyor. Bunun nedeni ise çalışan nüfusun azalmasından çok işgücünün ortalama veriminin düşmesi. Verim düşmesinin en olası nedeni ise becerisi ve deneyimi en yüksek kişilerin, ekonomik koşullarının iyileşmesi ile çalışmayı daha erken bırakmaları. Buna karşı teknolojik ve politik önlemlerin alınması ve genç ve yaşlıların birlikte çalıştığı ekiplerin oluşturulması gerekiyor. MIT ekonomisti Daron Acemoğlu ise yaşlanan toplumların ekonomilerinin kötüleştiğini gösteren yeterince kanıt yok diyor. Buna da hızla yaşlanan nüfuslarına rağmen Japonya, Kore ve Almanya’nın güçlü ekonomilerini örnek gösteriyor. Bunun olası bir nedeni ise söz konusu ülkelerin otomasyon ve robotlaşmaya hız vererek üretkenliği artırmaları olabilir. Acemoğlu yaşlanan toplumların geleceği konusunda yeterince çalışma ve hazırlık olmadığını vurgulayarak bunun hızla düzeltilmesini öneriyor. Son gelişmeler insanlarda ortalama yaşam süresi beklentisinin 80-85 yılı aşmayacağını gösteriyor. Araştırma ve geliştirmeler artık daha çok yaşlanma sürecinin geciktirilmesi üzerine yoğunlaşıyor. Yaşlanmanın biyolojisi konusunda on yıllardır süren araştırmalar sonucu geliştirilen sağlıklı yaşlanma sağlayıcı ilaçlar insanlarda denenmeye başlandı. Bunların arasında bağışıklık sistemi güçlendirici, hasarlı hücreleri onarıcı ilaçlar olduğu gibi yaygın kullanımlı diyabet ilacı Metformin de var... Özetle, artık hedef, sağlıklı yaşam süresini uzatmak ve bu yolla yaşlıların üretkenliğini artırıp, bakım ve sağlık giderlerini azaltarak bireylere ve toplumlara önemli kazançlar sağlamak. Özellikle ileri teknolojilerde tüm yeniliklerin yalnız gençler tarafından yapılabileceği görüşü çok yaygın. Ayrıca yaşlıların deneyimlerinin onları daha dar görüşlü ve önyargılı yaptığı ileri sürülüyor. Tüm bu etkenler göz önüne alınmaz ya da girişimler başarılı olamaz ise yaşlanan ve iş bulamayan nüfusun ekonomiye olumsuz etkisi yanında aileleri ve çevreleri de yıkıcı etkilerle karşılaşacaklar. Evet gri tsunami geliyor ama ona hazırlanmak ve etkilerini en aza indirmek için geç değil. Geleceğimizi, bir kez daha, bizler yaratacağız.",https://www.cumhuriyet.com.tr/yazarlar/orhan-bursali/gri-tsunami-geliyor-ama-korkulacak-bir-sey-yok-1905468
Orhan Bursalı,Sonun başlangıç sayfası açıldı,14 Şubat 2022 Pazartesi,"Günlük siyasete girin, bakın çok önemli gelişmeler oluyor, Millet İttifakı’nı yazın, dediğinizi duyar gibiyim. Peki, Empedokles ne olacak!? Millet İttifakı’nda gelinen nokta, beklenen nokta. Bu ittifakı bozacak (küçük bir-iki parti aldatılır mı bilmiyorum) herhangi bir gelişme yaşanacağını sanmıyorum. Çünkü, hiçbirinin bu yaşanan düzende çıkarı yok, çöken bir iktidara el uzatacak ciddi hiçbir güç yok, ne ülkede ne de dünyada. Sadece kendine çok güvenen ve 16 ay içinde şapkasından tavşan çıkaracağını sanan bir Tek Adam var. Tek Adam zamlarla ekonomik krizi derinleştiriyor… Ya, 3-5 ay içinde toparlanacağının, yeniden “dengeyi” sağlayacağının ve boş kesimlere “bak başardı” dedirterek “kahramanlığa” soyunacağının hayalini yaşıyor ya da eğer bunu başaramazsa olağanüstü durumlar yaratacağı kestiriliyor.. Bu ayrı işlenecek başlık, ileride üzerinde duracağımız. İttifak uçuşa geçti. Aslında ittifakın başlangıcı tabii ki 2018 seçimleri öncesine gidiyor. Dahası, ben bu tarihi, Kılıçdaroğlu’nun İYİ Parti’yi 15 milletvekili vererek Meclis’e sokmasıyla başlatıyorum. Bu, bugünkü gelişmenin en tarihi kilometre taşıydı. Dünyada eşi benzeri olmayan... Büyük bir siyasi atak ve strateji kuruluşuydu. Altında yatan düşünce ise iktidarları zamanında berbat ülke yönetimleriyle kendini yok eden, kalan parçaları da AKP tarafından yutulan, siyasi vb. ile “alınan” ve eritilen merkez sağda bir partinin hayat bulmasının zorunluluğuydu. Bu, AKP’nin, “Cumhur İttifakı’nın” da parçalanma sürecini geliştirecekti. İktidardan uzaklaşan seçmene rahat bir seçenek sunulmasıydı. CHP’nin tek başına iktidarı devirecek büyük bir güce evrilemeyeceği saptaması (bazıları hayalini kursa da!) büyük bir ittifak gücü yaratılmasını dayatıyordu. Beklenen ve gerçekleşen altı başkanlı toplantı ve fotoğrafa bakıyorum. İttifakın mimarı, özellikle kendini merkeze oturtmuyor. Fakat bütün diğer liderler bunun bilincinde. Böyle bir ittifak, alçakgönüllülüğü öne almakla gerçekleşebilirdi. Bu yaklaşım tüm liderlerin de benzer alçakgönüllük ve dayatmalardan kaçınan yaklaşımlarıyla bugünkü düzeyine ulaşabilirdi. Şüphesiz ittifakın esas mayasını oluşturan Tek Adam’ın bizzat kendisi, politikaları ve uygulamalarıydı, ülkeyi soktuğu ve kendisinden başka tüm politikaları dışlama ve suçlama hayatı dar etme tutumuydu. Yargı, hukuk, demokrasi… hepsinin istendiği ve gerektiği zaman askıya alındığı bir rejim içinde, kimsenin yaşama şansı olamazdı. Ciddi ve sorumlu bir siyasi parti/düşünce, böyle iktidara herhangi bir destek sağlayamaz. Her ne kadar yakın seçimlerde böyle uyduruktan adamlar üstelik sol kisve altında çıkmış olsa bile! İttifakın mümkün olan en geniş cepheyi sağlamaya yönelik adımlar atacağını, Kılıçdaroğlu’nun Fikret Bila’ya açıklamalarından öğreniyoruz. Sivil toplum, akademisyen ve meslek kuruluşlarının da desteği, planlanan ortak toplantılarla gündeme getiriliyor. Bu, çok daha geniş, partisizleri de katacak bir ülke desteği arayışıdır ve iyidir. Sinerji yaratır. Sürükleyici olur. Şüphesiz HDP ve aradığı sol bileşenlerinin de bir şekilde desteğine açık bir sistem ve demokrasi arayışına katılabilecekleri bir “açık kapı” bırakılması önemlidir.",https://www.cumhuriyet.com.tr/yazarlar/orhan-bursali/sonun-baslangic-sayfasi-acildi-1907679
Orhan Bursalı,‘İktidara gelince ne yapacaklar’ üzerine,20 Şubat 2022 Pazar,"Herkesin merak ettiği bir konuyu açmak erken mi? Aslında evet, altısı bir araya geldi, çatı tamam, birileri durmadan aday dayatıyor. Ekonomide halkı nasıl rahatlatacaklar, en önemli konu. Herhalde partilerin adamları harıl harıl çalışıyorlar. Ali Akurgal da sabırsızlardan. Diyor ki: “Şimdi ülke sorunlarını nasıl çözeceklerini anlatacaklar. Ama hiçbiri çıkıp da şunu söylemeyecek: Ülkenin parayla çözülebilecek sorunları var, para harcamadan çözülecek sorunları var. Para ile çözülebilecek sorunlar, ekonomi, geceden sabaha bir şimşek çakmışçasına çözülemez. Burada size üç yıllık bir plan sunacağız, yumuşak geçiş ile refaha kavuşacaksınız. Para olmadan da çözülebilecek sorunlarımızın başında adalet ve eğitim sistemi gibi kurumlarımız geliyor. Bunlar, çıkacak kanunlar ve bunların dürüst uygulamasıyla sona erer. Ekonomiye gelince iktidara gelip Meclis’te de çoğunluğumuz olduğunda ilk 100 günde şu şu kanunları çıkaracağız... Eğitimde ise sonuçları, yeni kuşak yetiştiğinde ancak 15-20 senede göreceksiniz.” Gelin güvey olmak istemem. Ama ilk üç ay, bir ve üç yıllık sıkı programlar şüphesiz ki sunacaklardır. Üç yıllık bir refaha erişim programı.. Zor ama başarılması gerekir... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ülke, demokratik bir hukuk devleti, doğal bir yargı, şeffaf ve hesap verebilir bir yönetim çerçevesine oturtulmasıyla en çok gereksinim duyulan “sermaye”yi ilk yıl içinde alacaktır. Fakat kesilen doğrudan yatırımların iş sahaları yaratması zaman alır. En büyük tehlike, “Sermaye akışı başlayınca zaten işler yoluna girer” biçimindeki, ülkeyi krizlere sokan bin yıllık anlayışın yönetime egemen olması olur. Bu işi “serbest piyasa”ya bırakmak-güvenmek liboş bir anlayıştır ve başarı örneği de yoktur. Ülke varını yoğunu şüphesiz ki akıllıca üretici ekonomiye yığmak zorundadır. Öncelik, ekonomiyi döndüren dışalım ürünlerinin, daha bugünden kısa, orta ve uzun vadeli olarak yurtiçinde üretimlerini mümkün kılacak, büyük, devlet (Ar-Ge vb.) destekli hızlı bir programın oluşturulmasıdır. Bunlar arasında hızla büyük iş alanları açacak konulara öncelik vermek söz konusu olabilir. Piyasa bunu yapmaz, o öncelikle kendi çıkarını, bir iktidar ise ülke çıkarını planlar. Burada “piyasacı” değil, kamuculuğu öne alan bir anlayış geliştirilmezse kuracakları iktidara kısa sürede güle güle denir. Yeni KİT’ler kurun falan demiyorum, aynı zamanda piyasayı hızla güdülümekten-yönlendirmekten bahsediyorum. Üzerinde en hızlı uzlaşmaları gereken konu budur. Yoksa kendilerini tüketirler. İktidarda “işadamı” değil, çıkarsız ama kararlı, cevval, gelişmeyi net gören, yönetim becerisi yüksek, bakışı net devlet-ülke adamı olmalıdır. Millet İttifakı’nın bileşimi, gerçekten böyle bir iktidar oluşumu için umut ve olanak veriyor. Başka konular da var, sonraya... Hele durun bunlar erken demeyin, bir sözü dönüştürerek yazayım: İktidarda başarı, hazırlıklı beyinlere güler! Yıldız’dan bir mektup aldım: “Üniversite giriş sınavlarındaki baraj puanı Yükseköğretim Kurulu kararıyla kaldırıldı. Bu kararın duyurulduğu sıralarda Yıldız Teknik Üniversitesi’nde lisansüstü giriş sınavları yapılıyordu. Sınavlar sırasında öğrendik ki yüksek lisans ve doktora programlarına girişteki genel başarı notu barajı uygulamasından vazgeçilmiş. Başarı notu ALES, mezuniyet ortalaması ve giriş sınavı puanlarının ağırlıklı ortalaması alınarak hesaplanıyor, yüksek lisans için 60 ve doktora için 70 baraj puanı aranıyordu. Şubat ayı başındaki bahar dönemi giriş sınavlarında, başvurusu kabul edilen aday giriş sınavına girdiyse başarılı sayıldı. Sınava giren adayların genel başarı notu sadece sıralama yapmak ve kontenjan kadar asil ve yedek aday belirlemek için kullanıldı. Kontenjandan daha az sayıda adayın sınava girmesi halinde, aday sınavdan sıfır puan dahi alsa programa kayıt hakkı kazanmış oldu. Kaliteye değil kantiteye öncelik veren bu uygulamayla lisansüstü öğrenci sayısında sıçrama yapılmak istendiği anlaşılıyor, kaliteden ödün vererek. Barajsız üniversiteye girişten sonra barajsız yüksek lisans ve doktora programlarına giriş de böylece hayata geçmiş oldu.” Prof. Dr. İsmail Şahin Katmerli akademik batış...",https://www.cumhuriyet.com.tr/yazarlar/orhan-bursali/iktidara-gelince-ne-yapacaklar-uzerine-1909376
Orhan Bursalı,Bedavadan akademisyen olmanın 10 kolay yolu,03 Şubat 2022 Perşembe,"Size bugün de Boğaziçi Üniversi-tesi’nden Prof. Dr. Lale Akarun’un çok güncel ve çağrışımlarla dolu yazısını sunuyorum. Tatilim biraz daha sürecek.. *** Akademisyen nasıl olunur? Pek çoğumuz için bunun şöyle bir tarifi var: Sınıfınızın iyi bir öğrencisi olursunuz. İyi bir not ortalaması yanında, merak sahibi olursunuz; okuduğunuz konular ilginizi çeker. Mezun olduktan sonra, yüksek lisans programına başlarsınız; derslerde asistanlık yaparken bir şey öğretmenin size zevk verdiğini de fark edersiniz, akademisyen olmaya karar verirsiniz. Doktoraya başlar, bir tez konusu bulursunuz. Doktora teziniz hayatınızın merkezine yerleşir; sabah akşam o konuyu düşünür, okur, yazarsınız. Uykunuzda aklınıza gelenleri unutmamak için başucunuza not kâğıdı koyarsınız. En az 5-6 sene süren doktora sırasında bursla ya da asistanlıkla geçinirsiniz. 30’lu yaşlarınızın ortasına kadar öğrenci hayatı sürersiniz. Şimdi öğreniyoruz ki akademisyenliğin daha farklı bir yolu daha varmış; bu kadar zahmetli olmayan, alternatif bir yol. Üniversiteden mezun olur olmaz, nüfuzlu bir topluluğa girilir; gösterilen çeşitli görevler yerine getirilir; ister kamu kurumlarında, ister özel kuruluşlarda, ister sivil toplum kuruluşlarında. Gösterilen başarılara göre, ödüller gelir: yönetim kurulu üyelikleri, ikinci, üçüncü maaşlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Böyle böyle seneler geçer. Sonra size başka bir görev daha verilir: Akademisyen olmak. Bunun gereği olarak, 40’lı yaşlarınızda, bir yüksek lisans programına, sonra doktora programına kayıt olursunuz. Tabii diğer işlerinizi aksatmadan, hepsini yapmaya devam ederek. Peki, bu yukarıda bahsettiğim, sabah akşam tezi düşünmek, okumak, yazmak, yayın yapmak, bunlar nasıl yapılacak? İşte bu alternatif yollar, burada devreye girer. Bir değil, 10 alternatif yol sayacağım size. 1.  Paralı servisler: Bu bedava değil ama zahmetsizliği düşünüldüğünde bedava sayılacak bir yol. Bu servisleri veren 500’den çok şirket var internette. Hepsi yasal, açık servisler. Seçin bir tanesini, yazsınlar tezinizi. 2.  Başkasının çalışmalarını tercüme edip kendinizinki gibi sunmak. Bunu yapacaksanız, Rusça, Çince gibi az bilinen dilleri tavsiye ederim. Rusçadan tercüme makaleleri ile en çok makale ödülü alan kişi de öyle yapmıştı. 3.  Tezinizi başkasına yazdırmak. Mesela içinde yüksek yerlere geldiğiniz grup, genç üyelerden birisine yazdırabilir. Eh, yükselmek kolay değil, onlar da öğrensinler bu iş nasıl oluyor. 4.  Tezini çalışanlarına yazdırmak. Koskoca genel müdür kendisi mi yazacak? Dağıtın çalışanlarınıza, birer bölüm yazsınlar. 5.  Tezini, makalesini, çalıştığı kurumun hizmet aldığı danışmanlık şirketine yazdırmak. Yani onlar bunun tez olduğunu bilmiyorlar ama paralarını alıyorlar; mis gibi yazılmış rapor niye boşa gitsin. 6.  Tezinizi hocanıza yazdırmak. Böyle hoca mı var diyebilirsiniz; ama ileride kaz gelecek yerler olduğunu sezdirirseniz, belki böyle bir danışman bulabilirsiniz. 7.  Tezi filan boş verip diplomayı yazmak. Bunu yapan bir öğretim üyesi geçenlerde yakalandı da hayretlere düştü herkes. Oysa denenmiş, çalışan bir yöntemdir. 8.  Bir şeyler yazmak, sonra sahte dergilere, konferanslara yollamak. Bunlardan o kadar çok var ki. Yayımlanmış bir tezin jürileri ikna kabiliyeti daha yüksektir. 9.  Kendi dergisini, konferansını başlatıp, yukarıdaki maddeyi uygulamak daha kolay ve masrafsız olur. Bu işi yapan akademisyenlerin birisiyle çalışmak da başlangıç maliyetini düşürür. 10. Bunları da yapamıyorsanız, korkmayın; kimse tezinizi okumayacak. Kesin, yapıştırın; 10-15 soruluk bir anket yapın; cevaplardan güzel grafikler çıkarın; cevaplar işe yarar bir şey söylemese de aynı lafları döndürün dolaştırın yazın bir şeyler. Tez mi, tez. Artık doktorsunuz. Doçentliğe hemen girebilirsiniz. Korkmayın, sözlü kaldırıldı. Yabancı dil barajı da iyice düşürüldü; “hav ar yu” demeyi bilen geçiyor. Profesörlüğü beklemeye de gerek yok. Size bir makam ayarladık. Önde gelen üniversitelerin birinde, enstitü müdürlükleri var; dekanlıklar var; istediğinizi seçin. Not: Bu yazı HBT’nin 300. sayısında  yayımlandı.",https://www.cumhuriyet.com.tr/yazarlar/orhan-bursali/bedavadan-akademisyen-olmanin-10-kolay-yolu-1904787
Orhan Bursalı,"Ali Babacan, çöken ekonomiden sorumlu değil mi?",21 Şubat 2022 Pazartesi,"Dün Millet İttifakı’nın iktidara gelmesi durumunda ekonomi politikalarında neler yapacakları konusuna değinmiştim. İttifak ile birlikte hareket eden DEVA Partisi lideri Ali Babacan’ın dünkü açıklamasını okuyunca, epeydir yazmak istediğim bu konunun tam zamanı dedim... Babacan diyor ki: “Bugün yüzeyde ekonomik krizi görüyoruz. Ama tüm bu sorunların çözümünün temelinde bunun altyapısında hukuk ve adalet yoksunluğu var. Hukuk ve adaletin olmadığı hiçbir yerde ekonomi düzelmez. Bugün görevde olan iktidar, ağzıyla kuş tutsa bu ülkenin ekonomisini düzeltemez, çünkü hukuk ve adalet kavramını kaybetti.” Evet, ülkemizde keyfi bir hukuk, yargı, siyasi işleyen bir hukuk var. Basın özgürlüğü, şeffaflık yok; başta ekonomi hemen her alanda kayırmacılık var, üstüne üstlük yanlış ekonomi politikaları… Şüphesiz ki durum böyleyken iktidarın çöken ülkeyi, ekonomiyi ayağa kaldırmasının hemen hiçbir koşulu yok. Babacan, hukuk ve adalet yoksunluğuna gönderme yaptı. Ama yukarıdaki saptamaları da şüphesiz paylaşıyordur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Fakat ekonomik çöküşü salt “hukuk ve adalet yoksunluğuna” bağlamak, hukuk ve adaletin sağlanması ile hemen ekonominin düzeleceğini söylemek, hem çok kolaycı hem de ülkemizin temel ekonomik sorunlarından sanki habersiz olmak demektir. Daha önce Babacan’ın bakışını yazacaktım dedim. Nedeni, Babacan’ın, hükümetin 2015 sonrası politikalarından sorumlu olmadığını, o yıla kadar ekonominin sanki her bakımdan tıkırında gittiğini sanmasıdır. O yıla kadar Babacan ekonomiden sorumluydu. Peki, Babacan ülkenin hangi makro ekonomik dengelerini düzelten politikalar uyguladı ve ne başarı kazandı? Ülkenin, örneğin ihraç mallarının teknolojik düzeylerini değiştiren, getirisi az, düşük ve orta teknolojiye dayanan yapısından mı kurtardı; yüksek katma değer üreten ileri teknolojik ekonomik yapıya mı geçirdi? Şu saptama, ülke ekonomisinin değiştirilmesi gereken temel sorunudur ve Babacan onca yıl yönettiği Türkiye ekonomisinin bu yapısını değiştirecek bir politika uygulamamıştır. “İmalat sanayisinde yüksek teknoloji yoğunluklu sektörlerin üretim payı yüzde 3.6 iken düşük teknoloji yoğunluklu sektörlerin üretim payı ise yüzde 37.6’dır. Üretime ilişkin bu değerler ihracatın teknoloji yoğunluğu ile küçük sapmalar (sektörün ticarete konu olup olmaması gibi nedenlerle) dışında uyumludur. “İmalat sanayisinde katma değerin teknoloji yoğunluğu da esas olarak düşük ve orta teknolojilere dayanmaktadır. 2020 yılında imalat sanayisinde yaratılan katma değerin yüzde 34.7’si düşük teknoloji yoğunluklu sektörlerde yaratılırken sadece yüzde 6.2’si yüksek teknoloji yoğunluklu sektörler tarafından üretilmiştir. İmalat sanayisindeki tesislerin yüzde 0.6’sı yüksek teknoloji yoğunluklu sektörlerde faaliyette bulunmaktadır. Tesislerin yüzde 56.6’sı düşük teknoloji içerikli sektörlerde üretimlerini sürdürmektedir. İstihdamın yarıdan fazlası (yüzde 51.9’u) düşük teknoloji yoğunluklu sektörlerde gerçekleşmektedir. Yüksek teknoloji yoğunluklu sektörlerin istihdam payı sadece yüzde 2.5’tir.” (Bayram Ali Eşiyok, Herkese Bilim Teknoloji, sayı 304) “Yüksek teknoloji yoğunluklu sektörlerin istihdam payı sadece yüzde 2.5’tir” saptaması, aynı zamanda, ülkemizden korkunç beyin göçünün de temel belgesidir! Ali Babacan ve iktidar, dışarıdan doğrudan yatırım ve sıcak paranın yağması ile ülkeyi bol para ile içinde yüzdürdüler. Ülkenin düşük teknolojili ekonomik yapısını neredeyse olduğu gibi bıraktılar, bunu değiştirecek politikalar akıllarının ucundan bile geçmedi! Ali Babacan da “İnşaat ya resulullah” politikasının uygulayıcısıdır. 2015’ten sonrasından sorumlu değilim, demek çok kolaycılıktır. Sizi 2015’ten öncesinden sorumlu tutuyorum. Türkiye’nin ekonomik çöküşünün temelinde, ekonominin bu yapısının değişmemesidir. Bu, ülkenin kronik çöküş sarmalıdır. Saadet zinciri kopunca derin kriz. Bu döneme özgü olan, adalet ve hukuk yoksunluğunun çöküşün üzerine tüy dikmesidir. Gerisi bir politik masal. Ülkeyi bekleyen tehlike, bir iktidar değişikliğinde, aynı sarmalın sürdürülmesidir. Salt hukuk ve adalet tesisiyle ülke ekonomisi düzelmez! Ali Babacan, ülkeye para aksın, biz de her şey düzelmiş gibi davranalım, küresel oyununun adamı mı?..",https://www.cumhuriyet.com.tr/yazarlar/orhan-bursali/ali-babacan-coken-ekonomiden-sorumlu-degil-mi-1909630
Orhan Bursalı,"Putin bir rastlantı değil, Rusya’nın geçmişi Putin’de canlandı",27 Şubat 2022 Pazar,"“Savaşa karşıyız.” Şüphesiz! Fakat savaşa karşı olduğumuzu açıklamak pasif bir tavırdır ve savaşçı güçleri durduracak bir etkisi yoktur veya çok zayıftır. Bu pasif tavrın karşı seçeneği şudur: Barışı inşa etmek! Barışı inşa ederseniz savaşı, savaşçı duyguları, hegemonyacılığı dışlarsınız. Evet, konumuz Rusya’nın bağımsız bir devleti, Ukrayna’yı işgali. Şüphesiz ki bu kabul edilebilir, onaylanabilir değil. Bu savaş durumu, Avrupa’da lidersizliğin de bir sonucudur. Barışın inşa edilememesidir. Ama önce şunları okuyalım: Avrupa’da iki dünya savaşı koptu. Rusya 1941-46 arası en büyük kaybı verdi; 11 milyon erkek, 2.5 milyon kadını kaybetti Hitler saldırısında.. Bu, Rusya’nın en büyük travmasıdır. Güvenlik politikaları önemli ölçüde bu travma üzerinde inşa edildi. Bir de Rusya’nın tarihi, otoriter yönetimler tarihidir. Çarlık... Lenin-Stalin Komünist Partisi yönetimi... Ve Putin... Rusya’nın devlet ve yönetim hafızasını bunlar oluşturur. Güçlü bir saray-parti ve lider yönetimi. Şüphesiz hepsinin karakteri dönem farklılığından dolayı sanki ayrı, ama özünde aynı-benzer bir yönetim silsilesi var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Birinci Dünya Savaşı da emperyalist paylaşım savaşıydı ve Çarlık Rusyası bu savaşın ana cephelerinden biriydi. 1917 Rus devrimi, Avrupa ve ABD’de bu kez daha başka bir düşman yarattı: “Komünizm heyulası.” İkinci Paylaşım Savaşı’nın galipleri de esas olarak Rusya, yani o zamanki Sovyetler Birliği ile ABD oldu ve Avrupa aralarında iki etki alanına bölündü. İki düşman kamp da diyebilirsiniz. 1946’dan 1989’a kadar, 45 yıl süren dünya çapında bir amansız mücadele - savaş yaşadık, atom silahlarının ve uzay yarışlarının gölgesinde. Sovyetler çöktü ve ABD kazandı, tüm Doğu Avrupa’nın Sovyet nüfuz alanı ABD etkisi altına girdi. Ama perde kapanmamıştı, 2000’li yıllardan itibaren Putin ile beraber, yeni bir Rus açılışı yaşanıyor. Arkasında Çarlık ve Komünist Parti’den devraldığı güçlü bir hafıza eşliğinde. Avrupa ülkeleri burada bir daha büyük savaş çıkmasını önlemek için Avrupa Birliği’ni kurdular. Rekabet değil, zenginlikleri ve refahı uzlaştırmak. AB’nin başarısını tartışmayacağım. Ama Avrupa, ABD’nin etki alanı içinde hareket etti. Bu işine geldi, savunmasını dünya jandarmasına bırakıyor ve rahatlıyordu. Sovyetler Birliği çökünce, Avrupa’da bu kez çok daha geniş, gerçek bir barışın egemen olacağı büyük bir coğrafya olanağı açıldı. Ama bu coğrafya barışın ve işbirliğinin değil, Soğuk Savaş’ın etkisini sürdürdüğü alan olmaktan kurtulamadı. Bunun esas sorumlusu, dünyayı istediği gibi eğip büken, kıran, vuran, yıkan, sömüren ABD’dir. Rusya hep rekabet edilecek, Amerikan mali, kültürel, siyasi ve ekonomik hegemonyası altına girmesi gereken bir hedef ülke oldu. Avrupa, Avrupa Birliği ile yeniden hayata dönmesine rağmen, ABD’nin hegemonya politikalarının bir parçası olarak kaldı. 1991’de bu kez Rusya’yı da kapsayacak bir ekonomik işbirliği, barış ve hakkaniyete dayalı bir birliktelik yerine, Rusya’ya karşı NATO’nun genişleyerek inşası ön plana geçti. NATO, ABD demekti. ABD + AB, NATO’yu Rus sınırlarına doğru adım adım genişletme politikasını ön plana aldı. Barış değil, yeniden savaş inşası demekti bu. Rusya, güvenliği yeniden inşa etmeye yöneldi. Zaten atom silahları ve güçlü bir silah sanayisine sahipti. Rusya’nın geçmiş belleği bu kez Putin’de canlandı. Putin, bir rastlantı değildir. Modern bir çar, Komünist Parti yönetimi belleği, bu kez kapitalist ülke rolünde tek adam. Geçmişin hepsi Putin’de bütünleşmiştir. *** Not: Avrupa’da lidersizlik ile Ukrayna, iki ayrı yazı konusu olacak.",https://www.cumhuriyet.com.tr/yazarlar/orhan-bursali/putin-bir-rastlanti-degil-rusyanin-gecmisi-putinde-canlandi-1911373
Orhan Bursalı,Vurun kazmayı orta sınıfın beline,22 Şubat 2022 Salı,"Bir ülkeyi demokrasi, insan hakları, adalet, özgürlük gibi kavramlar etrafında anlamlı ve yaygın olarak birleştirecek olan orta sınıftır. Orta sınıf milletlerin - ülkelerin belkemiğidir. Doğan Kuban Hocam, son yıllarında Türkiye’yi ayakta tutan “kaya sınıftır” kavramını ortaya atmıştı. Bu kavramı da kalça kırığı için birkaç ay yattığı üniversite hastanesindeki görevlileri ve çalışmalarını gözlemleyerek üretmişti. Demişti ki o zaman, “Orhan, yukarıda siyasiler birbiriyle sonuna kadar tepişebilirler ama bu tepişme burayı etkilemiyor, herkes işini bildiği kadar iyi, tıkır tıkır yapıyor. Ayrışma burada yok. Hastanedeki bu gözlemi toplumun işini bilen zenaatçısı, sanatçısı, iyi ustası vb. orta sınıfına kadar hepsine yayabilirsin. Ülkeyi ‘kaya sınıfını’ oluşturan bunlar ayakta tutuyor…” Bu düşüncelerini de yazdı. Bu yazılarını yeniden paylaşmalıyım. Nitekim, bu “kaya sınıfı”nın yine sağlık sektöründeki üyeleri, üç yıla yakın süren korona pandemisi boyunca, üstelik büyük kurbanlar vererek ülkeyi ayakta tuttular. Sopa yiyerek, ölerek, yaralanarak… İktidarın, sağlık politikasıyla onları hem aslanların ağzına atmasına hem de en iyi yetişmiş, eğitimli insanlar oldukları halde ücretlerini düşük tutmasına rağmen... “Kaya sınıfı”, orta sınıfın bir parçası veya çok daha geniş bir perspektiften bakarsak ta kendisidir. Orta sınıf, ülkenin sağlam yürümede ve ayakta kalmada güvencesidir. Üstyapısal normların da önemli ölçüde savunucusudur. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Orta sınıf nedir? Çok basitçe, kazandığı gelirle kendisini ve ailesini rahat geçindiren, tasarruf yapabilen sınıftır. Bu ay nasıl ay sonunu getireceğiz, nasıl geçineceğiz, çocukların eğitimini karşılayabilecek miyiz, ayda iki kez en azından lokantaya gidip yemek yiyebilecek miyiz, tatile çıkabilecek miyiz, tiyatroya, sinemaya, konsere eğlenceye ayda bir iki kez gidebilecek miyiz… gibi derdi olmayan ve bunları karşılayabilecek geliri olan sınıftır. Türkiye’de bu sınıf büyük değil. Temel demokrasi ve üstyapının evrensel ölçekte ülkede tayin edici durumda olmamasının temel nedeni de bu mudur? Her ekonomik kriz bu sınıfın beline vurur. Harcamalarını küçültür, dertlendirir, gelecek endişesi içine sokar, ekmeğini düşündürür… Fakat daha önemlisi, ülke nüfusunun büyük çoğunluğunu oluşturan, orta sınıf altındaki toplum kesimleridir. Nüfusun ve seçmen kitlesinin de çoğunluğunu oluştururlar, dolayısıyla üstyapı sorunları onlar için hep geri plandadır. Seçim sonuçlarını esas belirleyen kitledir. Türkiye’nin temel bir meselesi, bu orta sınıf altındaki büyük kesimi küçült(e)memesidir. Bu kesimin yüzde 10-20’si orta sınıfa dönüştürülüp gerçekten orta sınıf olabilseler, ülkede siyasetin de rengini değiştirebilirler. Ortanın altındaki bu sınıf, kültürel olarak da geridir. En alt kesimleri her zaman geçim derdinde olduğu için  kültürel -siyasi- üstyapı sorunlarıyla hiç ilgili değildir. Orta sınıf ve hemen altının önemli bir kesimini esnaf oluşturduğu için, işi gücü parayladır. Her ne kadar kapitalizmin gelişmesi bu esnaf kesimini küçültüyor olsa da hâlâ ülkede çok yaygındır. Esas olarak da sağa eğilimlidir, devletin ve siyasi iktidarların vereceği rantları da gözler. Ülke ekonomik krizlerden başını alamadığı için siyasi iktidarlar bu sınıfların gelişimini, ekonomik dertlerden kurtulmalarını adeta istemez. Krizler bu kesimleri genellikle de iktidarlara bağımlı tutar, hep iktidarlardan beklenti içine sokar. AKP’nin ham oyunun yüzde 25 civarında seyretmesinin bir nedeni de budur. AKP, iktidarının önemli bir diliminde, ülkeye bol paranın girdiği zamanlarda bu kesimlere epey para aktardı. Ayrıca kendi “orta sınıfını” yarattı. Bugün bile hâlâ yaptığı sıradan atamalarla, devlet olanaklarını peşkeşlerle bu sınıfını geliştirme çabası içinde. Yüzde 25’lerde tutunmasının nedeni de budur. Türkiye’nin büyük çoğunluğu her zaman yoksul diyebileceğimiz bir ortamda tutuldu. Ben, krizleri, sağcı iktidarların seçmeni, toplumu, “devlete” dolayısıyla sağcı iktidarlara bağlı tutmasının ve istediği gibi yönlendirmenin kasıtlı aracı olarak görme eğilimine girdim. *** Perşembeye konuyu başka bir açıdan sürdüreceğim. Bu tahlilin sayısallaştırılmasına yardımlarınızı beklerim.",https://www.cumhuriyet.com.tr/yazarlar/orhan-bursali/vurun-kazmayi-orta-sinifin-beline-1909934
Orhan Bursalı,Beyin göçünde suç göçende mi?,08 Şubat 2022 Salı,"Bugün de sizinle Mustafa Çetiner’in güncel ve önemli bir yazısını paylaşıyorum. Yazılarıma hafta sonu başlayacağımı umuyorum. *** Her zaman Türkiye’den ülke dışına yaşanan beyin göçünü eleştirmiş biriyimdir. Yıllar önce ben bunu söylediğimde ülke dışında yaşayan bir arkadaşım bana şöyle yanıt vermişti: “Türkiye için bazen yurtdışında olmak yurtiçinde olmaktan daha iyi olabilir.” Yıllar içinde Türkiye’ye geri dönen akademisyenlerin mağduriyetlerini gördüm, ülkeye dönüşten sonra yaşadıklarına tanıklık ettim. Polemik yaratmamak için detayına girmeyeceğim ama daha çok yeni gazete sütunlarına, sosyal medyaya yansıdı. Anlı şanlı üniversitelerimizden birinin “kendi benzetmesi ile” her geçen gün biraz daha “Mickey Mouse” haline gelen rektörü ve şürekâsı tarafından yurtdışından ülkemize dönmüş bir akademisyene neler yapıldığı, bu hukuksuzluğa karşı insanların sessizliği, mütevelli heyetinin suskunluğu, bin bir emekle oluşturulan saygın bir bilim kuruluşunun ne hallere düşürüldüğü daha çok taze. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Demem o ki eskisi kadar kızamıyorum bu ülkeyi terk edenlere. Kızgınlığım artık başkalarına. Ülke dışında artık yapamayacak noktaya gelmiş, araştırma bütçeleri tükenmiş, yenilerini alamayan, artık o düzlemde var olamayacak olan, yorulmuş, gözden düşmüş kişilerin bir zamanlar edindiği bilimsel saygınlığın arkasına saklanarak iyi bir emeklilik hayali ile ülkemize dönmelerine, etkin kurumlarda görevler kapmalarına, sonrasında da “ne şiş yansın ne kebap” pişkinliklerine kızıyorum. Onlardan birine “Geldiğiniz o büyük üniversitelerde gördüğünüz standartları bize de uygulayın, bize de öğretin” dendiğinde “Patron beni golf sopası ile döver” diye yanıtladığını biliyorum. Bir kızgınlığım da Boğaziçi Üniversitesi’nde yaşananlara haklı tepki gösterip kendi mahallesindeki vakıf üniversitelerinde benzer şeyler yaşandığında sessiz kalan sözde aydın ve demokratlara... Geçen günlerde “BİO Türkiye Uluslararası Biyoteknoloji” kongresini online olarak yaptık. Yaklaşık bir yıllık hummalı bir çalışma ile gerçekleşti toplantı. Ülke dışından birçok konuşmacı yer aldı. Benim sorumluluğumda olan “Hücre ve Gen Tedavileri” bölümünde birçok önemli Türk konuşmacıyı dinleme şansımız oldu. BioNTech grubundan, Johannes Gutenberg Üniversitesi Onkoloji Bölümü Öğretim Üyesi Dr. Mustafa Kurnaz, Penn State Üniversitesi’nden Dr. İbrahim Tarık Özbolat, Jackson laboratuvarlarından Dr. Derya Unutmaz, Missouri Üniversitesi, Tıp Fakültesi Çocuk Sağlığı Bölümü’nden Dr. Esma Yolcu, İngiltere’den genç araştırmacılar Dr. Burcu Beştaş, Dr. Pınar Akçakaya konuşmacılarımız arasındaydı; anlattıklarından ve yaptıklarından çok etkilendim, gurur duydum. Dünyanın en büyük start-up projesinin içinde olan ve SANA Biotechnology, Gen Tedavisi Kıdemli Müdürü Dr. Semih Tareen’in arkadaşlarıyla geliştirdiği ve lenfoma tedavisinde FDA onayı aldıkları CAR-T hücre tedavisinin detaylarını duymak muhteşemdi. Daha başkaları da vardı, her biri kendi alanında önemli işlere imza atan ve yurtdışında olan birçok Türk araştırmacı. Belki de ülkemizdeki bilim insanlarının, bilime yön verenlerin ihtiyacı olan ilk şey, İspanya iç savaşı sırasında Salamanca Üniversitesi’nin rektörü Miguel de Unamuno’nun şu söyledikleridir: “Bazı durumlar vardır ki, orada susmak, yalan söylemektir. Zira sükût, ikrar olarak yorumlanabilir. Bugüne kadar içimde daima birbiri ile tutarlı bir uyum içinde yaşayagelen sözüm ile vicdanım arasında bir boşanmaya asla izin veremem.” Bizim gibi yaşı artık biraz ilerlemiş akademisyenlerin temel görevi, ülkemizi bir bilim toplumu haline dönüştürecek, ülke içinde ve dışında bilim üretecek olanlara yolları açmaktır. Buna yol açan girişim nerede gelirse gelsin desteklemek temel görevdir. Suriyeli komedyen Duraid Lahham’ın “Neden imkânınız varken ülkeyi terk etmediniz” sorusuna şu yanıtı verdiği söylenir: “Anneniz hasta olsa gidip hemen başka anne mi arar yoksa başında durup iyileştirmeye mi çalışırsınız? Vatan anne gibidir. Yoksul ise varlığıyız, yaşlı ise bastonuyuz, hasta ise ilacıyız, üşüyorsa elbisesi ve yalınayaksa ayakkabısı oluruz. Siz hiç toprağından göç eden ağaç gördünüz mü? Ağacı topraktan ayırırsanız o ağaç kurur. Vatan topraktır, biz ise ağaç.” Bu sözler çok güzel gerçekten ama evde çocuğa şiddet uygulayıp çocuk evden kaçtığında bütün suçu çocuğa yüklemek de haksızlık değil mi? *** Not: Bu yazı, Herkese Bilim Teknoloji dergisinin 286. sayısında yayımlandı.",https://www.cumhuriyet.com.tr/yazarlar/orhan-bursali/beyin-gocunde-suc-gocende-mi-1906030
Orhan Bursalı,"Milleti iktidardan lütuf bekleyişi içine sokmayın, koşun!",15 Şubat 2022 Salı,"Haftalardır altı lider toplanacaktı, nihayet gerçekleşti, ama mutabakat belgesine bakıyorum, bence dağ fare doğurdu. Hayat koşuyor, zaman şubatı devirdi devirecek; liderler ise durmadan toplantı üzerine toplantıdan sonra geldikleri nokta, hepimizin günlerdir bildiği, parti sözcülerinin, liderlerinin yaptıkları açıklamaların bir özeti oldu. 28’inde daha geniş bir belge açıklanması bekleniyor. Oysa sorunlar yakıcı ve millet acil büyük bir umutlu çıkış beklentisi içinde. Her şeyde, özellikle böyle önemli anlarda zamanlama çok önemlidir. Neyi ne zaman millete açıklayacaksınız, çok önemlidir. Çok beklerseniz heyecanı söndürebilirsiniz ve milleti yine iktidardan “lütuflar bekleyişi”ne itebilirsiniz. “Bu felaketten bizi kurtaracak olan Reistir” reklam pompası ile, çöküşe neden olan kişinin kurtarıcı olarak milletin önüne konmaya başladığını görüyoruz. Enflasyona nitelikli bir etkisi olmayacağı bilinmesine rağmen mesela KDV indirimi ve büyük reklamı gibi. Mazotta ve gübrede, elektrikte bir KDV indirimine gidilmedikçe, enflasyonun çıkmayı sürdüreceği anlatılabiliyor mu? Liderler gündeminde “geç kalıyoruz” diye bir madde var mı? Güçlendirilmiş parlamenter sistemi aylardır duyuyoruz. Hâlâ o noktadalar. Üst yapı değişikliği üzerine tartışma ve bekleyişler sürdükçe seçmene daha büyük güven verildiği mi düşünülüyor? Hafif ticari araçlar Otobid'de. Otobid Yoksa seçmene, henüz çok temel bir konuyu bile çözemediler mi dedirtiyor! Anayasayı değiştireceksiniz, tamam, bu iradenizi görüyoruz. Peki, bunu ne zaman gerçekleştireceksiniz? Seçimi kazandınız diyelim, milletin meselesi “Hadi şimdi anayasayı değiştirin mi” olacak? Sizin de meseleniz bu olmayacak. En az iki yıl, belki de 4-5 yıl, yeni seçimlere kadar eski sistem fiili olarak yürürlükte kalabilir. Meclis’te anayasayı değiştirecek bir çoğunluk (400 milletvekili) yakalamanız, tarihi bir olay olur, işleri kolaylaştırır. Ama bu mucizenin gerçekleşmesi zor. Elde edeceğiniz başkanlık sistemi yetkilerini belki de en az bir yıl boyunca ve büyük bir hızla kullanmak zorunda kalacağınızı görmezseniz, devletin tokmağının başka ellerde olacağını görürsünüz. “Biz geldik, tüm bürokrasi bize uyar” düşüncesi, yarıdan fazla hayaldir. Tüm kilit noktalarda iktidarın yeminli ve yeteneksiz adamlarının oturduğunu şüphesiz ki biliyorsunuz. Yoksa tüm zamanı, devletin size alışması için mi harcayacaksınız? YÖK’ü daha iyi bir üniversite sistemi, rektör değişimleri vb. için hızla kullanacak mısınız, yoksa “YÖK demokratik değil, bu değneği kullanamayız” mı diyeceksiniz? Parçalı, güven vermeyen bir koalisyon havası mı yaratacaksınız, kendi içlerinde sorun çıkaran; yoksa bütünleşik bir iktidar modeli kurabilecek misiniz?.. Varlığınızın iktidarda sürmesinin kesin garantilerini konuşuyor musunuz? Beş yıllık iktidarın sonrasına mı hazırlık yapıyorsunuz, yoksa beş yıl için mi hazırlığınız?.. İktidar oldunuz, artık kendi payınıza düşeni alabileceğinizin hesabına girmeyeceğinizi bilerek, yine de yazıyorum. Artık parti payı, çıkarı vb. yok, sadece ama sadece milletin ülkenin çıkarı var anlayışı üzerinde bir fikir birliğiniz olacaktır, şüphesiz! Bu millet sadece milleti, ülkeyi düşünen, buna göre kararlarını alan siyaset adamlarına özlem içinde... Bir kısmı öyle değilse ve kendi çıkarının gözetlenmesi gerektiğini düşünse bile bunun yoz - peşkeşçi, yolsuz siyasetçilerin ve uygulamaların yarattığı umutsuzluk ve kötü alışkanlıktan kaynaklandığını öğretmeli, göstermelisiniz.",https://www.cumhuriyet.com.tr/yazarlar/orhan-bursali/milleti-iktidardan-lutuf-bekleyisi-icine-sokmayin-kosun-1908028
Orhan Bursalı,Kentsel varoluşun insan gerçekleri,10 Şubat 2022 Perşembe,"Bu kez size Müfit Akyos’un kentsel varoluş üzerine önemli yazısını sunuyorum. Kenti yönetenlerin çoğu konuda kentte yaşayanların aklına başvurmasının önemi üzerine bu yazısı HBT’de yayımlandı. Pazara buluşmak üzere... *** Akıllı şehirleşme kimin yararınadır sorusu ile başlayalım. “Politika olarak akıllılığın estetikleştirilmesi” olarak sunulan teknoşovenist ütopya imajının “akıllanan şehirde” yaşayan herkesin yararına olacağı söylenebilir mi? Var olan düzenin (üretim ilişkilerinin) üzerine kurulması durumunda da mı? Başta akıllı şehrin sunacağı hizmetlere veya kolaylıklara kimlerin daha kolay ulaşacağı, kimlerin daha fazla kullanacağı, bedelinin ödenebilirliği vb. sorularına yanıt verilmesi gerekir. Daha öncesinde ise akıllı şehrin öncelikleri ve kullanım amacı ile tasarımlanma biçimi üzerinde daha fazla düşünmek ve dikkatli olmak gerekmez mi? Kentlerde aşırı düzeyde yaşanabilen toplumsal eşitsizlikleri ve sınıfsal farklılıkları azaltacak, özgürlük ve ortak kullanım alanlarını artıracak bir akıllı şehir inşası olası mıdır? Kentin coğrafyasından, tarihinden, kültürel birikiminden etkilenen bütün sosyal ilişkilerinin odağında yer alan bireysel veya kolektif insan ilişkileri ve gereksinimleri akıllı şehir uygulamalarıyla bir algoritmaya indirgenebilir mi? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Akıllı şehir uygulamalarında temel hata, dünyanın mükemmel bir şekilde bilinebilir ve sayısallaştırılabilir doğrusal süreçlerden oluştuğunun varsayılmasıdır. Teknik olarak ise bir grup bilişim teknolojisinden oluşan anahtar teslim bir iş olduğu ve bir kez uygulandığında sapma ve bozulma olmaksızın tutarlı ve her koşulda çalışacağının varsayılmasıdır. Oysa ki kentler (her bir kent), insanların kültürel birikimlerinin dışavurumları ile özgün uygarlıklar geliştirdikleri özel alanlar olageldiler. Bunu yaparlarken oluşan sosyal ağların, etkileşimlerin içerdikleri derinliğin, çeşitliliğin, karmaşıklığın ve çelişkilerin, özgünlüğün algoritmalarla tanımlanması olası değildir. Kenti yalnızca altyapı boyutu ile gören akıllı şehir uygulamaları teknolojinin her zaman en iyi, uygun ve nesnel çözümler sunduğu varsayımından hareket ettiğinden kentlerin uygarlık odakları olma özelliklerini ortadan kaldırma tehlikesini taşımaktadır. Felaketlerin aklımızı başımıza getirmeye yarayacağı gibi kaderci bir anlayışta değilim elbette. Ancak toplumsal hatta küresel değerlendirme ve gözden geçirmelerin genellikle insanlığı sarsıcı olaylar sonrasında yapıldığı da bir gerçek. Covid-19 yaygın salgını başta küresel eşitsizlikler olmak üzere sağlık sistemlerinden tarıma ve beslenmeye kadar kurulan neoliberal sistemlerin iflas ettiğini göstermedi mi? Neoliberalizmin kent siyasalarına etkisi piyasa kurallarının engelsiz işletilmesi biçiminde oldu. Kentsel gelişimin finansmanında finansal piyasaların etkin olması, kent hizmetlerinin vatandaşın (müşterinin?) gerçek gereksinimleri dikkate alınmaksızın özelleştirilmesi, kent yönetiminin kamu-özel ortaklıklarına itilmesi bunun örnekleridir. Bunların sonucunda, kent varlıklarını piyasaya bağlayan neoliberal kentleşmenin ortaya çıkışıyla “yaratıcı, yenilikçi, rekabetçi, akıllı kent” gibi tasarımlar piyasacı bağlamda desteklenmeye başlandı. Özetle kentler yenilikçilik potansiyelinin en yoğun olduğu bölgeler olsalar da karmaşık yapılanmaları, nüfus yoğunluğu, işsizlik, evsizlik, kaynaklara erişememe, bireyselleşme (sahipsizleşme), eşitsizliklerin görünür olması vb. olumsuzluklarıyla sorunların yoğunlaştığı yerler haline getirildi. Bu durumda önceliklerimizin bize gösterilenler değil ve fakat gerçeklerin bize işaret ettikleri olduğunu görmemiz daha doğru olacaktır. Sonuç olarak kentleri, yağmaya açık bir meta olmaktan çıkarmak üzere toplumsal, sosyolojik ve ekonomik boyutlarıyla ele alan kentin aklını temsil edenin esas olarak kentlinin aklı olduğunu kabul etmek, gerçeklerin bize işaret ettiklerini görmemizi sağlayabilir. Kentin akıllılık boyutlarını yaşayanların yararına geliştirmek, kentin olağanüstü durumlar karşısında dayanımını artırmak temel yaklaşım olarak alınabilir. Bu amaçla, her fırsatta kentte yaşayanların aklına başvuracak işleyişlerin geliştirilmesi (demokratik katılım), önceliklerin belirlenmesi ve kaynakların dağıtımında söz ve karar sahibinin kentte yaşayanlar olması (katılımlı bütçe uygulaması), kaynakların kullanımının izlenmesinin ve denetlenmesinin kentte yaşayanlarca yapılması ve/veya hesabının verilmesi (şeffaflık), kent sorunlarına yenilikçi çözümlerin doğrudan sorunların tarafı kentlilerce bulunması (sosyal yenilikçilik) ilk akla gelenler olabilir. Böylece bir Google kentinde yaşamak yerine kentsel varoluşun insan gerçekleri yaşama geçirilebilir (mi?).",https://www.cumhuriyet.com.tr/yazarlar/orhan-bursali/kentsel-varolusun-insan-gercekleri-1906625
Orhan Bursalı,Beyin savaşında yoksanız hiçbir yerde olamazsınız,18 Ocak 2022 Salı,"Türkiye, en hızlı beyin göçü veren ülkeler arasında. İktidar dışında herkes dert yanıyor. CHP Bilim Platformu Başkanı Prof. Dr. Fethi Açıkel, son yıllarda giderek artan beyin göçüne işaret ederek 20 OECD ülkesine verdiğimiz yetenekli beyinlerin ülkeye maliyetinin 220 milyar dolar olarak hesap edildiğini söylüyor. Çıkınız efendim çıkınız... Salt göç edenlerin bugüne kadarki ailelerine ve ülkeye maliyeti dikkate alınıyorsa, ülkede kalmaları koşulunda yapacakları katkıyı, katma değeri de ayrıca ikiyle, üçle, beşle çarpınız. Ayrıca giderek artan göç ile birlikte artan bir maliyet var. İktidar mensupları neredeyse “Beyin göçü yok” diyecek.. Ivırıyorlar, kıvırıyorlar, mızrak çuvala sığmayınca yarım ağızla “Eğitimli gençler gidiyor” diyorlar. Ya kim gidecekti? Artık 1960’ların niteliksiz sıradan işgücü, fiziki bedenlerin Almanya ve diğer ülkelere göç ettiği zamanların altından, 50 yılda yaşanan baş döndürücü devrimleri - gelişmeleri dikkate aldığımızda, ancak yüzyıllar geçti diyebilecek durumdayım. Zengin ülkeler adeta bir “beyin avı”ndalar. Nedeni açık: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol a) Nüfus artışları sıfır noktasında, gençlerini yönlendirmekte zorlanıyorlar. b) Büyük bir emeklilik dalgası ile karşı karşıyalar. Zamanı gelen hadi eyvallah diyor, özellikle pandemi döneminde bu çok arttı ve yerlerini dolduracak nitelikli eleman yok; İsrail - Yeni Zelanda - Avustralya dahil. Hemşireden tutun doktora, nitelikli elektrikçiden makine uzmanlarına kadar, yani hizmet alanlarında bile büyük açıklar oluştu. c) Genç beyinleri zaten kapıyorlar, üniversitelerinin kapısını açıyorlar, üniversiteyi bitirmişlere koş gel çağrısı yapıyorlar. Almanya özellikle bilgi teknolojileri ve benzeri alanlarda uzmanlara hemen vize veriyor, altı ay gel, iş ara diyor. Berlin, bir dünya bilgi teknolojileri merkezine dönüşüyor. d) Alman ve diğer liselerin gençleri, Avrupa ve ABD’ye boşalıyor adeta. Avrupa, 10 yılı aşkın süredir neredeyse tüm çalışan çalışacak insan kaynaklarını hızla üniversite eğitiminden geçirecek eğitim politikalarına yöneldi. Üniversite eğitimi üç yıla bu nedenle indirildi. Artı iki yıl yüksek lisansa dahil edildi uzmanlık yolunda ilerlemeleri için. Üstüne de üç yıllık doktora programı. Neden? Çünkü ekonomi -iş hayatı, hizmetler hızla kalıp değiştiriyor ve her alan dijital- bilgi teknolojileri ve daha yüksek bir eğitim niteliği talep etmeye başladı. Türkiye daha çoook nal toplayacak bu büyük gelişme ve toplumsal hayattaki evrilme karşısında. Tüm eğitim programımız sil baştan, dünya gerçekleri ve yakın uzak gelecek dikkate alınarak tepeden tırnağa yeniden düzenlenmesi gerekirken, iktidar eğitime, bilime tümüyle ideolojik yaklaşım içinde. İmam hatip okullarını, tamamen normal okulların yerine geçirme, normal liseleri giderek azaltarak imam hatipleri çoğaltma ve herkesi zamanla imam hatibe mecbur etme politikasını sürdürüyorlar mesela. Üniversiteler adeta liyakat dışı bırakılmış durumda. Veee özgürlüğün ve liyakatin olmadığı bir ülkede, öğrenci de kaçar, ana baba, nitelikli insan ve para, hepsi geleceğini Türkiye dışında aramaya koyulur. Biliyorum “Onlar sizden değil zaten, basıp gitsinler, böylece bizim işimiz kolaylaşır” düşüncesini sezmiyor değilim. Fakat bu politika ile bu ülkenin size yâr olacağını düşünmek de neyin nesi? Yaşanılan ekonomik çöküşün nedenleri arasında tüm bunları da görüp, ülkenin geniş açı fotoğrafına bir bütünsellikle bakabilen bir iktidar ülkeyi düze çıkarabilir.. Bu anlaşılan siz değilsiniz...",https://www.cumhuriyet.com.tr/yazarlar/orhan-bursali/beyin-savasinda-yoksaniz-hicbir-yerde-olamazsiniz-1900847
Orhan Bursalı,İnsanlığın doğayla derdi ne?,31 Ocak 2022 Pazartesi,"Bugün köşemi genç felsefecimiz Pelin Dilara Çolak’ın güzel bir yazısına bırakıyorum. Yaşadığımız zamana siyasetin dışında farklı bakışlara ihtiyacımız var. *** MÖ 3500’te bugünkü Girit Adası’nda doğan Minos medeniyetinin sanatla dışa vurduğu hakikati görmekten bizi uzaklaştıran şeyin yine medeniyet olması ne kadar ironik: Yaşam, bağlantısal bir döngüdür. Bazen imgeler sayfalarca açıklamadan çok daha fazla şeyi, çok daha güçlü bir biçimde anlatır. Tıpkı Minos medeniyetinin yaşam üzerine binlerce yaprak yazmak yerine sanatlarında, kültürel pratiklerinde tekrar eden bazı desenler kullanarak anlatmaya çalıştıkları gibi. Birbiriyle kesişmeyen paralel doğrular, sınırlar, gruplar yok yaşamda. Bağlantısal, ilişkisel bir döngü var. (Beyin ve sinir cerrahisi Uzmanı Prof. Dr. Türker Kılıç’ın Bağlantısallık ve Yaşamdaşlık kitabında beyin özelinde anlattığı gibi.) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İklim krizine dair hâlâ gerekli adımların atılmaması, karbon emisyonunu düşürmekten epey uzakta oluşumuz, Birleşmiş Milletler Konferansı’nın göstermelik bir şovdan başka hiçbir şey olmadığı, aslında hepimizin önemli olan tek şey hariç (iklim!) her şeyi sürekli konuşmakta olduğumuzu hatırladıkça aklımda bir soru beliriyor: İnsanlığın doğayla derdi ne? Bu sorular vazgeçilmez olarak insanın doğayla ilişkilenme biçimleri üzerine düşünmeyi gerektiriyor. İlişkiselliği tamamen unutulan, insan-doğa, doğa-kültür, insan-hayvan gibi ikilikler, ayrımlar, çatışmalar üzerinden kavranan çarpık ve tehlikeli bir yaşam kavrayışımız var hâlâ. Bu yüzden Aydınlanma geleneğinin öznesinin gözden düşmeye başladığı 19. yüzyıldan itibaren başta Friedrich Nietzsche ve Martin Heidegger gibi insanı bulunduğu dünyadan soyutlamayan düşünürler, Sokrates öncesi Yunan düşüncesine bir açıdan geri dönerler. Heidegger’e göre Yunan dogma felsefesinin üzerinden yüzlerce yıl geçmesine rağmen varlık sorusunun hâlâ yanıtlanamamış olmasının nedeni, kadim Greklerin varlığa yönelik organik, yekpare kavrayışının bir noktada terk edilmiş olmasıdır. Bu terk ediş, insanın düşünen bir hayvan olarak belirlenmesi ve diğer varlıklarla arasında sınır çizilmesi meselesi milattan önce 4. yüzyılda yaşamış Yunan filozof Aristoteles’e kadar geri götürülebilir. Aristoteles felsefesinde animal rationale (düşünen hayvan), yalnızca akıl sahibi olma, mantıksal karar verme, düşünüp taşınmadan ibaret değildir; sanat ve tekniğe dair becerilere de sahip olmayı gerektirir. Sadece hedeflerine ulaşmak üzere eyleme geçen değil, aynı zamanda sanat ve teknik üretmek adına doğayı araçsallaştıran hayvanlarız. Bu yüzden Batı dünyasında insanın diğer şeylere karşı üstün ve ayrıcalıklı konumda olduğu düşünülmüştür. Ve sonrasında kaçınılmaz olarak insanı merkeze alan, hiyerarşik bir ilişkilenme biçimi kuruldu. Heidegger, insanı Aristoteles’in animal rationale kavramından farklı olarak, insanın yetilerin içerisine sıkıştırılamayacağını söyler. İnsan ne aklıdır, ne akıl-beden ikiliği üzerinden tanımlanan öznedir. Onun Dasein adını verdiği bu insanın, en temel karakteristiği onun dünya içerisinde diğer şeylerle birlikte varoluşudur. Nitekim dünyanın içinde olmak bir nesnenin kutunun içinde olmasına benzemez; burada dönüştürücü bir ilişki vardır. İnsan, kendisini yaşadığı şeylere taşır ve bu etki ile değiştirdiği dünya en sonunda geri dönerek kendi kendisini de dönüştürmesine yol açar. O yüzden bu bağlantısal, döngüsel, dev etkileşim ağlarının kendisini, -yani yaşam fenomenini- felsefi bir mesele olarak görmemiz sanıyorum ki en büyük kusurumuz. Nitekim bugün kapımızda bizi bekleyen en büyük krizler, iklim değişikliği, ormansızlaşma, hava, su, toprak kirliliği, endüstriyel hayvancılık, karbon ayak izimiz, plastiklerimizle yarattığımız yedinci kıta ve daha türlü felaket insanın kendisini diğer var olanlardan ayrı konumlandırması ve doğayı istediği yönde yakışıksızca dönüştürebilme hakkını kendisinde görmesiyle ortaya çıktı. Yine de kişisel olarak insanlığın henüz emekleme döneminde olduğunu düşünüyorum. İnsan ve hayvan hakları, demokrasi, cinsiyetler arası eşitlik, cinsel yönelim özgürlüğü gibi konularda (henüz hayal ettiğimiz yerde olmasak da) yol alan insanlığın -eğer gerekli adımların atılması konusunda kitlesel olarak siyasilere baskıda bulunursak- böylesi bir radikal dönüşümün de üstesinden gelebileceğine inanıyorum. “Henüz” çok geç değil. Not: Yazı Herkese Bilim Teknoloji’nin 304. sayısında yayımlandı.",https://www.cumhuriyet.com.tr/yazarlar/orhan-bursali/insanligin-dogayla-derdi-ne-1903954
Orhan Bursalı,Kazakistan’da iktidarda tasfiye ve zenginliğin paylaşılmaması,10 Ocak 2022 Pazartesi,"Kazakistan önemli. Yöneticilerle konuşarak doğru bir yorum aktaramazsınız. Çeşitli kaynaklardan neler süzülebilir? İlk izlenim gösterilerin yönetimde bir oligark değişimine yol açtığını gösteriyor sanki. Güçlü kişiler arasında bir iktidar mücadelesinin isyanlarda rolü var mı, yoksa isyanların sonucu mu iktidarın paylaşımını kesinleştirdiğini bilmiyoruz. Nazarbayev’in kendi yerine getirdiği Cumhurbaşkanı Kasım Cömert Tokayev’in Nazarbayev’i ve adamlarını etkili yerlerden tamamen diskalifiye ettiği görülüyor. Nazarbayev, yakınları ve adamları iktidarın fiili olarak bir kısmını da elinde tutuyordu. Bir adamını da vatan hainliğinden tutuklamış durumda. Üst yapıda Kazakistan’da ciddi bir çatışmalı durum oldu ve ipler tamamen Tokayev’in eline geçti gibi. Tokayev, uluslararası terör çeteleri diye genel anlamda bir suçlama yapıyor. Bu, halkın genelini etkilemek için iyi bir suçlama olarak kullanılıyor olabilir.  Yabancı değiliz! Ve Rusları müdahaleye çağırıyor. Birden ortaya çıkıyor ki aslında eski Rus cumhuriyetleri arasında bir “Kolektif Güvenlik Anlaşması” çok etkin ve hemen harekete geçiyor, Kazakistan’a girip isyanı bastırıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tıpkı NATO gibi. NATO ülkeleri arasında da bir ülke saldırıya uğrarsa diğer NATO ülkeleri yardıma koşar! Dış düşman, terörist saldırı, bu hükmü işletmiş. Veya Tokayev’in çağrısı ve Rusya’nın anlaşmayı harekete geçirmesi yeterli olmuş. Zaten hemen hepsinde derece derece güçlü oligark yönetimleri var. Aralarında sürtüşmeler ve farklılıklar olsa bile birbirlerine bağlı  adeta bir ortak yönetim sistemi var ve Rusya da bu sistemi ayakta tutuyor. Kolektif Güvenlik Anlaşması’nın şüphesiz ki en etkin gücü onlar. Türki cumhuriyetleriyle bağları son derece güçlü. Kazakistan’da ayrıca yüzde 20’nin üzerinde bir Rus etnik nüfusun olduğunu da unutmayalım. Sıvılaştırılmış gaz fiyatı iki kat artırılınca tepkiler ve gösteriler önce barışçıl başlıyor. İki gün sonra zamlar iptal ediliyor ama bu kez gösteriler ülke çapında yayılmış ve şiddete dönüşmüş oluyor. Bu, birikmiş bir büyük potansiyel tepkinin kendiliğinden hareket geçtiğini de akla getiriyor. Veya zaten büyük bir tepki birikmiş ve halk içinde örgütlü güçler bunun üzerine harekete geçmişler. Hükümet zammı iptal ettiğini, hükümetin görevden alınacağını ve seçimlerin yeniden yapılabileceğini açıklanmasına rağmen, gösterileri durduramıyor. Göstericiler bu kez yeni talepler ileri sürüyorlar: Sosyal destek ve yardımların artırılmasını istedikleri gibi, siyasette de temsil hakkı talep ediyorlar ve işgallere girişiyorlar. Şimdi New York Times’dan şu haberi aktarayım: çünkü olaylar petrol bölgelerinde ateşlendi. Ama önce dün verdiğim bazı rakamlarda düzeltmeler yapayım. NYT’nin haberine göre, kişi başına düşen milli gelir 27.000 ABD Doları ve petrol rezervleri 35 milyar doları aşıyor. Yani bölgenin en zengin ülkesi. NYT diyor ki, istikrarsızlığı Amerikan petrol şirketleri hiç istemez. Bir endişe kaynağı gösteriler. “ExxonMobil ve Chevron, huzursuzluğun bu ay başladığı bölge olan Batı Kazakistan’a on milyarlarca dolar yatırım yaptı. Chevron liderliğindeki bir konsorsiyum, bugün dünyanın en büyük enerji yatırımlarından biri olan, milyarlarca dolarlık bir maliyetle Tengiz petrol sahasındaki üretimi artırma projesi geliştirdi.” Gazete ayrıca kişi başına düşen bu kadar büyük servete karşılık, ülkede yoksulluğa dikkat çekiyor: Fiyat artışı, koronavirüsü ciddi gelir eşitsizliğini ve ülkede ekonomik zorlukları ve sefaleti artırdı, diyor. Ülkede maaşlar ortalama 570 dolar, yüz binlerce kişi bunun altında maaş alıyor. Göstericilerden birini şu saptamasına bakalım: “Kazakistan zengin ama doğal kaynakları herkesin çıkarına çalışmıyor; küçük bir grup insanın çıkarları için çalışıyorlar.” Gösterilerin siyasi tarafı da var bazı insan hakları aktivistlerine göre gösteriler, ekonomik sıkıntılar ve pandemi koşullarında tetiklenmiş olsa da ülkede demokratik süreçlerin olmaması da altta yatan temel bir neden. Aktivistlere göre, hükümet siyasete katılmanın yasal yollarını kapatmıştı. Tepkilerin önemli bir kısmının, 30 yıl boyunca ülkeyi yöneten Nazarbayev’e yöneltilmiş olması ve heykellerinin yıkılması da oligark yönetiminin esas hedefini gösteriyor. Hem ekonomik oligarşi, hem de siyasal oligarşinin kurucusu.",https://www.cumhuriyet.com.tr/yazarlar/orhan-bursali/kazakistanda-iktidarda-tasfiye-ve-zenginligin-paylasilmamasi-1898905
Orhan Bursalı,O fotoğraf karesi içinde sadece HDP milletvekili mi var?,13 Ocak 2022 Perşembe,"Cumhurbaşkanı’nın dünkü konuşmasına girmeyeceğim, yazı programımı bozmayacağım, ABD’de yaşanacak önemli iç karışıklıkların ikinci yazısını tamamlayacağım. Sadece şunu belirteyim, ülke yönetiminde kocaman bir 0 ile sınıfta kalmış bir lider, hâlâ iktidar koltuğunda oturmasının gereğini yapıyor ve elinin altındaki yüzde 25’lik kitlenin duymak istediklerini üstelik en yüksek perdeden seslendiriyor. Bu tip liderlerin hiçbirinin kitabında “Başaramadım” demek, bunun nedenlerini halkına açıklamak ve küçük bir özveride bulunarak istifa edip seçime gitmek yoktur. Bu da önümüzdeki süreç içinde, tüm riskleri göze alacak anlamına gelir. Bunların neler olacağını hep birlikte yaşayıp göreceğiz. *** Haa, bir de şu var: Nişanlısı olduğunu açıkladığı PKK teröristiyle 2014’te çektirdiği fotoğrafı ortaya çıkan HDP milletvekili konusunda (ki o zaman milletvekili değildi) kopardıkları kıyamete bakıyorum da ikiyüzlülüğe dayanamıyorum: 2014’te iktidarla İmralı’daki PKK lideri ve Kandil Dağı arasındaki düğün bayram havası içinde büyük kucaklaşma fotoğrafında sadece HDP’li milletvekili mi vardı? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol *** 2016 Temmuzu’nda ülkede askeri darbe girişiminde bulunan ve üstelik 251 kişinin canına kıyan Fethullahçı terör örgütünün lideri ile birlik beraberlik fotoğrafları bit pazarına düşmüş iktidar ve mensuplarını bu ülke neden tasfiye edemiyor yasal olarak?.. Mesela maliye bakanı koltuğuna oturtulan... Çeşitli iktidar ilgilileri, yetkilileri, bakanları, bugün köşelerinde terör konusunda kıyameti koparanlar... FETÖ ile birlikteliklerinin, verdikleri muazzam desteklerin, bu terör örgütünü darbeye kalkışacak derecede güçlendirmelerinin ve sonuçta 251 cinayetle sonuçlanan bir büyük dramı ülkeye yaşatmalarının bir bedeli olmayacak mı? *** Senin terör örgütün kötü, benim terör örgütüm iyi mi? Ben iktidardayım, kimin terörle irtibatlı kimin olmadığına ancak ben karar veririm... 17-25 Aralık’tan önce FETÖ benim adamlarım, bu tarihten sonra ise benim düşmanım. Ben Kandil ile kucaklaşma hakkına sahibim ama sen kucaklaşırsan teröristsin... *** FETÖ darbe girişiminin dosyası henüz açılmadı... Darbe bir sonuçtur. Durup dururken darbe olmaz. Darbe, darbe sürecinde hazırlanır. Darbecilerin darbe yapacak hale gelmesinde, onları iktidar ortağı yapanların desteklerini rollerini silip atmak için bir 17-25 Aralık miladı koymak, hukuki-yasal hiçbir anlamı olmayan siyasi bir karardır. *** Sadece FETÖ mü? “Barış Masası” sürecinde Habur’da dağdan inen PKK’lilerin ayağına göstermelik mahkemeler gönderdiniz... PKK’nin Diyarbakır’da hendekler kazmasını seyrettiniz.. Silahların depolanmasına bakıp durdunuz.. Askere jandarmaya, “dokunmayın” komutu verdiniz.. Bu ülkeye 60 gün hendek savaşları yaşattınız.. İktidarın heybesinde “5 aylık bir kâbus dönemi sonucunda kaybedilen iktidar, seçimlerin tekrarıyla nasıl geri kazanılır”dan daha iyi bir deneyim yok.. Şimdi ise yarattığınız o muazzam “barış ortamında” çekilmiş bir fotoğraf üzerinde kıyamet koparıyorsunuz. Aynı fotoğraf karesinde hepinizin de olduğunu unutturmaya çalışarak... *** Yo yanlış anlaşılmasın. Herkes terör ile arasına mesafe koymalı. HDP şüphesiz ki iyice bağımsızlaşmalı.. İktidarın hanesinde hem FETÖ duruyor hem Kandil ve İmralı. İçinde oldukları, o zaman birlikte çektirdikleri fotoğraf karesinde şimdi sadece bir HDP milletvekilini görmeleri, sadece siyasi bir illüzyondur. Hokus pokus ben kayboldum. *** Yattı Amerika yazısı bugün.. Ama bunları yeniden yazmasam olmazdı.",https://www.cumhuriyet.com.tr/yazarlar/orhan-bursali/o-fotograf-karesi-icinde-sadece-hdp-milletvekili-mi-var-1899692
Orhan Bursalı,"Kazakistan, bizden daha mı iyi, ne oluyor orada?",09 Ocak 2022 Pazar,"En kolay yorum özellikle bir halktan gelen yoğun tepkiyi hemen dış güçlere bağlamaktır. Bakıyorum gayet yüzeysel olarak, benzer yaklaşımlar Kazakistan’da patlayan ve kanlı bastırıldığı anlaşılan şiddet dolu olaylarda da görüyoruz. Sömürülen ve ezilen Kazak milleti yok. Peki ne var? Dış güçlerin rekabeti, kışkırtması, oyuna gelen Kazaklar. ABD, Rusya’nın etkisi altındaki Kazakistan’ı karıştırıyor. Belki de Ukrayna’daki portakal “devrimlerini” bölgede başlatmak istiyor... Yok yok, Kazakistan’da kripto para, Bitcoin madenciliği alıp başını gittiği için Kazakistan’ı yıkmak istiyorlar.. Tam kripto para ile köşeyi döneceklerken!... “Kahrolsun isyan eden Kazak milleti, oyuna nasıl da geldi... Yok yok Kazak milleti öyle şey yapmaz, bir avuç terörist, köktendinci...” Yandaş basın, aman ülkemizde de örnek olur telaşında, “emperyalistleri” gündeme taşıyor. Gezi “ayaklanması” da öyle değil miydi??!! Kazak yöneticileriyle dayanışma mesajları.. *** Şüphesiz ki pek çok şey olabilir, ama hepsinden daha önemli gerçek, Kazakistan’ın büyük zenginliği, petrolü, doğalgazı ve inanılmaz maden zenginlikleridir. İsyan, “Bunca zenginliğe rağmen, biz neden daha iyi durumda değiliz”e mi? *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Nüfusu 20 milyona dayanan, Batı Avrupa kadar büyük bir ülkeden bahsediyoruz. Komünist Parti başkanlığından kapitalist ülke liderliğine dönen Nazarbayev’in denetimindeki yönetimlerden. Ansiklopediden: Kazakistan dünyanın ikinci en büyük uranyum, krom, kurşun ve çinko rezervlerine; üçüncü en büyük manganez rezervine ve beşinci en büyük bakır rezervine sahip.. Kömür, altın ve demir rezervleriyle ilk onda... Elmas ihracatçısı… Kanıtlanmış en büyük 11. petrol ve doğalgaz rezervleri var, 2.7 milyar tonun üzerinde petrol içeren 160 yatak bulunuyor... Tarım ürünleri, buğday dahil, hepsinin ihracatçısı... Uranyum üretiminin dünyada yüzde 40’ı ellerinde.. Ekonomik bakımdan çok dinamik bir ülke olarak nitelendiriliyor. İpek Yolu’nun merkezi ülkelerinden biri. Genellikle istikrarlı bir ülke ve yönetimle övgü alıyor. Ülkede iş yapmanın önünde en büyük sorunlardan biri yolsuzluk.. Çok yaygın. Tabii ki medya özgürlüğünde en sonlarda, Türkiye’den beş ülke üstte! *** Petrol ve maden zenginliğinden olsa gerek, 1990’dan bugüne 120’den fazla ülkeden 330 milyar dolar doğrudan yabancı yatırım (DYY) çekmiş. 179 milyar dolarlık GSYİH’ye sahip ve bölgede kişi başına geliri en yüksek: 11 bin doları aştı. Halkın yüzde 10 gibi oranı yoksul. Aslında Kazakistan’da gelir dağılımı endeksine bakıldığında, eşitsizlik düşük. Gini katsayısı 0.27. Türkiye’de eşitsizlik tepe yapmış durumda: 0.42. En büyük (Amerikalılar başta) petrol şirketleri tabii ki Kazakistan’da. 27 milyar dolarlık bir petrol sahasını işletiyorlar. On milyarlarca dolar yatırımları var ve huzursuzluk istemiyorlar. Bu bakımdan ülkede karışıklık vb. çıkmasını pek isteyen de yok. Hele Rusya ve diğer Türki ülkeler, hiç. Bölgede bu tür halk protestoları genellikle şiddetle bastırılıyor. Nitekim Ermenistan dahil, Kazakistan’a, anlaşmaları gereği asker gönderip rejimi korumaya aldılar. *** Laik bir Cumhuriyet. İnsan hak ve özgürlükleri “zayıf”; toplanma, konuşma ve din özgürlüğü kısıtlı. 2014’te barışçıl ancak onaylanmamış protestoların ardından gazeteleri kapatmış, düzinelerce insan hapse atılmış vb. *** Peki, bu kadar zengin petrolü olan bir ülke petrole, gaza neden yüzde 50-100 arası zam yapar ve halkını zora sokar? Yoksa ülkedeki diz boyu yolsuzluklar, yönetimi yıllardır paylaşan elit kesimin petrol vb. işlerindeki yüksek iş çevirmeleri, payları mı büyük tepki çekiyor? Bir de yüzde 5 civarında işsizlik ve petrol sahalarındaki otomasyonlardan dolayı 40 bin kişinin işsiz kalması öne sürülüyor. Şimdilik bu açıdan baktım dost Kazakistan’a. Halkıyla dayanışma için.",https://www.cumhuriyet.com.tr/yazarlar/orhan-bursali/kazakistan-bizden-daha-mi-iyi-ne-oluyor-orada-1898718
Orhan Bursalı,İmkânsızlıklar içine hapsolmuş Saray politikası,20 Ocak 2022 Perşembe,"Cumhurbaşkanı’nın, Edirne’de yıllardır hapiste tutulan (yoksa rehin mi deseydim!) Selahattin Demirtaş’ın İmralı’ya (A. Öcalan’a) hesap vereceği sözleri şüphesiz ki sıradan ve laf olsun diye söylenmedi. “Sandık, seçim, oy oyunları” çerçevesinde yasal süreç sürecekse iktidarın büyük seçmen kayıplarını telafi edecek girişimlerde bulunması beklenir ve normaldir. Yüzde 25’e oturan seçmen desteğinin hangi düzeyde istikrar kazanacağını kestirmek zor olsa da 2022’de enflasyon - hayat pahalılığının yüzde 40-50 dolayında gerçekleşeceği doğrultusundaki bankaların - piyasanın öngörüleri, Maliye Bakanı’nın “gözlerindeki ışıltıyı” söndürecek veya bu ışıltının aslında tamamen yalan olduğunu gösteren gerçeklik taşıyor. Ayrıca Cumhurbaşkanı’nın 2022’nin en parlak yılımız olacağı, enflasyonun şimdiden düşmeye başladığı, 2023’e öyle gireceğimizi belirten ama ülkede uzman hiç kimsenin doğrulayamayacağı yüksekten atma umutlarının da boşa gideceği görülüyor. Şu aşamada iktidar döviz kurunu istikrarlı tutabilmek için başka ülkelerle swap denilen merkez bankalarında karşılıklı döviz tutma anlaşmaları yapıyor. En son BAE ile 5 milyar dolara yakın anlaşma yapıldı. Ama şirketlerin döviz ihtiyaçlarını karşılayamadıklarını öğreniyoruz. Ankara, şirketlere ihtiyaçları olan yüksek miktarda döviz satışını önleme gayretinde. Bunun ise sürdürülebilir olmadığı açık ve seçik. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Pahalılığın ise döviz artışına endeksli mevduatları ezip geçme olasılığı yüksek. Hesaplar da bunun üzerine kuruldu! Gerçi herkes RTE’nin şapkadan tavşan çıkarma becerisini gündeme getiriyor ama ekonomi hesap kitap konusudur ve bugüne kadar da içinden beklenmedik tavşanlar çıkmamıştır, hiçbir dünyada! Ayrıca bu beceriye de katılmıyorum. Son İstanbul yerel seçimlerinin sonuçları, Erdoğan’ın, gayet kötü bir politikacının belgesi olarak önümüzde duruyor. Öyle ki bu kötü ve kendisinin / partisinin aleyhine işleyen politikasını, İstanbul için halen sürdürdüğünü görüyoruz. İstanbul, Mersin gibi büyükşehirlerin bulduğu kredileri onaylamayarak (metro ve metrobüsler), kentin en önemli sorunu olan ulaşımın biraz daha olsun rahatlamasının önünü kesiyor. AKP yöneticilerinin, yerel seçimlerde seçmenlerden oy almak için “Bizim adayımızı desteklerseniz iktidardan gerekli en büyük desteği alırsınız kentiniz için” biçiminde sözler söylediğini anımsatırım. Bunun anlamı, “Seçmezseniz cezalandırırız”dır. Nitekim son yerel seçimlerden sonra iktidar neredeyse tüm olanaklarını kendi belediyelerine akıtmaktadır. Adeta “Benim yönettiğim, işbaşında olduğum kısımlar ülkedir, gerisi düşman işgalindedir” gibi bir anlayış içindeler.. Bu bir siyasi akıl tutulmasıdır. Yerel yönetimlerini seçen seçmende ise iktidar aleyhine karşılığını bulacaktır. Konudan uzaklaştık: AKP’nin oy oranını yükseltebilmesi için ekonomik ve yerel mucizeler üretmesi olası gözükmüyor. Ama bu konuda bol ve yaldızlı sözler havalarda uçuşacak. Kürt oyları üzerindeki strateji bu nedenle gündeme geldi. Her zaman olduğu gibi. Kürt seçmenin genel eğilimi iktidar karşıtı bu aşamada. HDP üzerinde müthiş baskı, milletvekillerini ve seçilmiş belediye başkanlarını kriminalize etme çalışmaları, HDP’nin neredeyse doğal lideri Demirtaş’ın hapisliği, Kürt seçmenin çoğunluğunca hiç kabul edilebilir değil. Bu nedenle ben, iktidarın kaybettiği Kürt seçmeni (muhafazakâr ağırlıklı) geri kazanma politikasından çok, Millet İttifakı’na yönelecek Kürt seçmeni, HDP bağlamında bölme, tarafsızlaştırma ve engelleme çalışmasına yöneldiğini düşünüyorum. Peki, yine de soralım: Saray’ın şapkasında Öcalan olabilir mi ve oradan ne çıkar? Olsa bile AKP’nin içinde bulunduğu imkânsızlıklardan sıyrılmasına katkısı olur mu?",https://www.cumhuriyet.com.tr/yazarlar/orhan-bursali/imkansizliklar-icine-hapsolmus-saray-politikasi-1901390
Orhan Bursalı,İstanbul ülkeyi çökertecek noktaya ulaştı,30 Ocak 2022 Pazar,"İstanbul ulaştığı megalopolis boyutlarıyla, ülkenin vücudunun taşıyamayacağı bir koca kafa haline dönüştü. Kent, ekonomik etkinliğin yurt yüzeyine dengeli yayılmasına engel, Anadolu halkına topraklarını terk ettiren, sonuçta uluslararası sermayenin aşağı düzeyde bir ortağı olarak fakir halkı tüketici olmaya teşvik eden, giderek Türkiye’nin sömürülen bir topluma dönüşmesine neden olacak bir emme basma mekanizması olarak çalışmakta. Türkiye’de kente göç, sanayileşme geliştiği için değil, yapılaşma (inşaat) üretimin en büyük parçası olduğu ve ülke yeteri kadar sanayileşmediği için oldu. “Her şeyi yapan inşaat işçisi” hâlâ ekmeğini malzeme taşıyarak yapıyor. Köyler boşaldı. Tarlalar toprak oldu. Geleneksel Türk tarımı çöktü. Dünyada nüfusu 20 milyona ulaşmış bir kentin sağlıklı yaşamını gerçekleştirebilen bir planlama yöntemi henüz keşfedilmedi. Megalopolis hastalığı sınırsız kapitalizmle nüfus artışının karıştığı, çaresiz bir “hipertrofi” olarak çok vurgulanan fakat çare bulunamayan bir fakir ülke hastalığıdır. Ülke ekonomisinde yarattığı dengesizlik yanında, toplumun en zengin katlarıyla en fakir katlarını yan yana getirdiği için toplumsal ayrışmanın da mekânıdır. Bu, fakir sınıfları iki türlü bilinçlendiriyor: Kentsel çevre, ulaşamadıkları zenginliğin görüntüsüdür. Öte yandan yaşadıkları çağın olanaklarını, yüzeysel olsa da onlara gösteriyor ve öğretiyor. Bu öğrenme tüketme eğilimini artırıyor ve kapitalizmin işine geliyor. Toplumsal hipertrofinin sonucu, ahlaksız ve dengesiz toplumdur. Bu dünyanın her yanında aynıdır. Dünyanın büyük kentleri toplumları kanatan yaralardır. Kuşkusuz Lagash ya da Karaçi ile Paris aynı değil. Paris her zaman büyük olan ve örgütlenmesi yüzyılları bulan bir dünya kenti. Diğerleri, kendi çıkardıkları toz duman arasında boğulan aglomeralar. Çünkü kaşla göz arasında büyüyüverdiler. İstanbul da bu sonunculardandır. Kentin sadece 2 bin hektarı 550 bin hektar içinde (yani 225’te biri) tarihi bazı kalıntılar içeriyor. Bir de her gün bozulan eşsiz bir doğal yapısı var. Bu dev kentlerde Batılı gelişmiş kentlerden herhangi bir yöntem ithal edilemez. Bu, maymuna inci kolye takmaya benzer. Kaldı ki bu büyük aglomeralar fiziksel planlama ile düzenlenecek yerleşmeler değildir. Zaten bu büyüklükte planlamanın birkaç yıl içinde gerçekleşmesi de ekonomik olarak olanaksızdır. İstanbul’da yapılan tıkanan bir dev su şebekesinin ara sıra birkaç borusunu temizlemek ya da değiştirmek gibidir. Bazen yüz kilometrede birkaç yüz metrelik çiçekli pasajlar olur. Bu, çölde saksıda çiçek anlamına gelir. Bu kentler, bir yandan sınırsız bir spekülasyonun doymak bilmez iştihasına sunulmuşken planlanamaz. Tek çare halkın planlı olarak yurt yüzeyine yeni yaratılacak sanayi merkezlerine, zaman içinde yerleştirilmesi ve ülkenin ekonomik dengesizliğinin önüne geçilmesidir. Spekülasyonu engelleyemesek de kontrol edilebilir büyüklükte yerleşmelere transfer ülke ekonomisinin giderek çökmesine engel olabilir. Büyük kent, insanoğlunun bütün tarihinde kendi yaratıp kontrol edemediği en büyük deformasyondur. İnsanoğlunun yaşamını karartan bütün kötü insan davranışlarının, pek çoğunu suç diye tanımladığımız kişisel ve grupsal etkinliklerin en kolay oluştuğu ortamdır. Uygarlık adına yaratılan bütün olgu ve araçlar büyük kentlerin bütün bu kötülükleri üretmesine engel olamaz. Bu iyi-kötü çekişmesinin kentin ortalama fizyonomisindeki verileri o toplumun uygarlık düzeyini açıklar. Her türlü suç, cinayet, hırsızlık, arsa ve yapı spekülasyonu, kuralsız davranışlar, eğitim, ulaşım, sanat etkinlikleri, müzeler, planlama, kent estetiği, yol, kaldırım, kentsel işlevler, yeşil alan, konut, adalet, güven, sağlık, temizlik ve daha pek çok alan kent için bir yaşamsal kalite standardı tanımlarlar. Yaşam kırılgandır. İnsanların geleceğe güvenleri azdır. Onun için megalopolisler uygarlığın ortadan kaldırmaya çalıştığı bütün kötülükleri içerirler. Büyüklükleri oranında suç yuvalarıdır. Anadolu’ya yeniden yerleşmemiz gerek! Not: Bu yazı Doğan Kuban’a aittir. Kısaltılmıştır. Yazının uzun versiyonu şurada: www.herkesebilimteknoloji.com/yazarlar/dogan-kuban/dogan-kuban-istanbul-ulkeyi-cokertecek-kalkinmaya-engel-noktaya-ulasti . Burada size iki hafta boyunca, farklı yazılar paylaşacağım.",https://www.cumhuriyet.com.tr/yazarlar/orhan-bursali/istanbul-ulkeyi-cokertecek-noktaya-ulasti-1903778
Orhan Bursalı,"Turkovac işe yarıyor mu, yoksa propaganda mı?",06 Ocak 2022 Perşembe,"Geçen cuma Ayşenur Arslan’ın, Halk TV’de hafta içi 11.00-13.00 arası yayımlanan Medya Mahallesi’nde konuktum. Pek çok olayın yanı sıra, konu pandemiye geldi ve tabii ki aşıları konuştuk. Aşı deyince şüphesiz en önemli konu Turkovac “yerli-milli” aşıdır. Dedim ki ben olmam, gidip olun da demem çünkü elimizde aşının etkililiği - etkinliği üzerine hiçbir bilgi yok. Tek bir resmi açıklama gerçekten yok. Bu aşıyı izliyorum. En son, şimdiye kadar aşı olmamış veya sadece aylar önce Çin aşısı olmuş üç bin gönüllü arıyorlardı. “Gönüllü bulma sorunları vardı. İki hafta önce bir yazımın altına çağrı yapmış, gönüllü olun ‘bir an önce testleri’ bitsin ve sonucu görelim” demiştim. Bir izleyici anında mesaj attı programa, aşı konusunda gazetecilerin değil yetkin birisinin, uzman doktorların konuşması gerekli, diye. Şüphesiz her gün aşı konusunda dünyadaki gelişmeleri izleyen bilim gazetecisiyim aynı zamanda, bu konuda sözü olan bir insan olduğumu anımsattım izleyiciye. Aşıya izin verenler neye dayandı? Kendilerine el altından “gizli” damgalı devlet raporu mu verildi? Derhal onay verile, emirli? Bütün dünyada acil kullanım izni verilen Covid aşılarının hepsi klinik yani gönüllü insan üzerinde yaptıkları testlerin, en azından Faz-2 aşaması tamamlanmış ve daha sonraki on binlerce gönüllünün katılımıyla planlanan Faz-3’ün raporu kısmen görülmüş oluyor. Yoksa işe yaramayan veya güvenlik testlerinden geçmemiş bir aşıya, kim acil kullanım izni verir? Bu raporlar bilimseldir, bilim dünyasına açıktır, tartışılır, eleştirilir, kullanılır veya kullanılmaz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aşıya üstelik acil kullanım izni verilmiş ve bakanlığın aşı listesine konmuştu. Burası Türkiye abicim. Nesi saydam ki! İktidarın iki yıldır geliyor yerli ve milli diye propagandasını yaptığı aşı, kötü ve işe yaramaz olabilir mi? Belki de işe yarıyordur kim bilir, inşallah, umarım, ama mesela Faz-2’nin sonuçları (sanırım 100 kadar kişi üzerinde denendi!) niye bilimsel rapor olarak açıklanmaz? Bilim gazetecisi bu konuda tarafsızdır, bilimsel kriterlere göre bakar, soru sorar. Turkovac’ın test çalışmaları, ülkenin neredeyse dört bir yanında en azından beş gelişmiş hastanede uzman doktorlar, profesörlerce yürütülüyor. Şimdi onlar ekranlarda olsalar, kendilerine sorulsa: Aşı etkili mi ne diyorsunuz? Ne yanıt verecekler, etkili ama elimizde bilgi ve rapor yok, mu? Bir tanesi böyle demiş. “Aşı etkili”, Baktım, Bilim Kurulu üyesi ve bir de Aşı Enstitüsü’nden, ekranlarda bol konuşulan, medyada yer alan bir profesör. Ateş Kara! Ama kendisine şu soruyu hiçbir “gazeteci” sormuyor, hani nerede bunun bilimsel raporu, neye dayanarak etkili diyorsunuz? Bu soruyu sormak yasak mı dendi? Bir başkası, Ege’den, “etkili” demiş. Çünkü farelerde bu görülmüş. İnsaf! İnsanlar fare mi? Sadece fareler üzerinde testi yapılmış hangi madde, ilaç, aşı insanlara doğrudan verilmiştir? Bilimsel sorumluluk sıfır. Aşı üzerinde çalışan profesör şapkalı onlarca insan doğru düzgün konuşmuyor! Gerçeği dile getiremiyor. Bir şeyler diyeceğim ama diyemiyorum. Ama şunu diyeceğim: Hepsi korkuyor veya üzerinde çalışıyorlar ama bilgileri yok veya onlara susun dendi! En son, Profesör Mehmet Ceyhan dayanamamış, Sözcü’den Yusuf Demir’e aşı için “Ciddiye almıyorum” demiş. Haklı. “Ben önümde veri olmadan, ‘Bunu kullanın, bunun yerine şunu yapın’ diyemem, Türkiye Aşı Enstitüsü Başkanı ve Bilim Kurulu üyesi Prof. Ateş Kara benim yanımda çalışan bir öğretim üyesi... Hayatında aşıyla ilgili bir faaliyeti olmadı. Açıklamalarını ciddiye almıyorum.” Aynı soruları Prof. Ahmet Saltık da sorup duruyor. Bilimsel raporlar açıklanana kadar, Turkovac’a izin verilmesi yanlıştır, geri alınmalıdır, sonuçlar tıp dünyasına ve halka açıklanmalıdır.",https://www.cumhuriyet.com.tr/yazarlar/orhan-bursali/turkovac-ise-yariyor-mu-yoksa-propaganda-mi-1898049
Orhan Bursalı,"Bitmeyen zulüm, Uğur Mumcu, büyük katliamlar ve aydınlığa hasret",24 Ocak 2022 Pazartesi,"Bir bomba patladı arabada ve Uğur Mumcu havaya uçtu. O gün bugün dinmeyen bir sancı var yüreklerimizde. 1993’ün o meşum bugünü.. Ama 1990’lar ülkenin hemen tüm yasa ve Anayasasının askıya alındığı yıllardır. Resmen ve fiilen..  Sanki 1990’lı yıllarda her şey yolundadır. Anayasa, mahkemeler, yasalar, siyasi partiler, iktidarlar, iş hayatı… İnsanlar evlenmekte, sevişmekte, çocuklar doğmakta, tatil yapmakta herkes, roman okumakta ve yazmakta.. Şiirler uçuşmakta, güneş doğmakta ve batmakta, dolunaylar seyredilmekte… Fakat ülkede olağanüstü bir rejim ve yönetim sürmekte. Bir “yeraltı hükümeti” ise karanlık dehlizlerinde ülkede egemendir. Vurduğu vurduk astığı astık. Bu yeraltı iktidarını yerüstü iktidarı da seyretmekte. Bu iktidarın bazı adamları yeraltını da yönetmekte. Uğur Mumcu, bu vahşi dönemin en büyük kurbanıdır. 1990’da ülkenin en iyi gazetecilerinden Çetin Emeç öldürüldü. Katiller bugün yaşamını sürdürüyor. Turan Dursun öldürüldü, dini en iyi yorumlayanlardan, ve yalanları ortaya çıkartanlardan. Onlarca evet abartmadan yazıyorum onlarca gazeteci öldürüldü, özellikle Güneydoğu’da görev yapanlardan. Musa Anter’in de aralarında olduğu. Bugün yaşatılan Metin Göktepe öldürüldü. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ahmet Taner Kışlalı öldürüldü, ülkenin en iyi aydınlarından… Tabii, 1990’ların cinayetlerinin kökeni, 1979’lara Abdi İpekçi’lere gidiyor. Tabii Savcı Doğan Öz’lere.. Maraş katliamlarına, 1977’da Alevi cinayetlerine. 1980’lerde Ümit Kaftancıoğlu’larına uzanıyor. 1978’da yedi TİP’li gencin öldürüldüğü Ankara Bahçelievler katliamını gerçekleştirenler Meclis’te görev bile yaptılar ve makbul adam olarak kabul ediliyorlar. Aynı yıl yine Balgat katliamında dört gencimiz yok edilecekti. 1970’li yılların sonları, vuruşturulan gençler arasında karşı taraftan gençler de kurban edilecekti. Gazetecilerin dışında ülkenin aydın ilahiyatçı yüzü akademisyen Bahriye Uçok var, 1990’da. Akademisyen, Atatürkçü, Hukuk Kurumu Başkanı ve ADD’nin kurucusu Muammer Aksoy var, yine 1990’da hayattan kopartılıp alınanlar arasında. 1990 başında öldürülenlerin hepsi, laik, ilerici, sosyal demokrat, Atatürk ve ilkelerine bağlı ve sürekli olarak dinci-faşist kesimlerin hedefleri arasında olan seçkin kişilerdi. 1990’lar bir aydın kırımının yaşadığı yıllardı. Kürt aydınları, gazetecileri, iş adamları da bu kırımın parçasıydılar tabii ki faili meçhul cinayetlerle. 1993 aydınlarımızın yakıldığı Sivas katliamı zincirin en acı ve uzun halkasıydı. Uğur Mumcu, tüm bunlar arasında silahlanmaların peşine düşen, hukuksuzlukları bir bir ortaya çıkartan, dinci-şeriatçı siyasetlerin devlet içinde ve dışındaki faaliyetlerini sergileyen üstün ve seçkin gazetecimiz, yazarımızdı. Cumhuriyet’in sağ alt köşesindeki Gözlem, ilk okunan yerdi. Gazeteciliğinin ve yazarlığının yanı sıra… Çok iyi bir hukukçu… Çok iyi bir polemikçi.. Çok iyi bir tartışmacı.. Gözünü budaktan ayırmayan, sözünü asla esirgemeyen, olgulara hakikatlere sadakati en üst düzeyde tutan ve namusu sayan bir olağanüstü seçkin insan. O zaman yazdıkları ve işaret ettiklerinin çoğu gerçekleşti. Devlet ve ülke, siyasal İslamcıların üstelik en kötülerinin yerleştiği, toplumu yönettikleri, sıradan ve on para etmez imamların hilafet çağrısı yaptıkları, devletin resmen esir alındığı bir niteliğe kavuştu. *** Geldikleri gibi giderler. Çiğnedikleri yasalar, Anayasalar, yaptıkları katliam çağrıları, ağızlarından saçılan cehalet, çağdışılık… Hepsi son bulacak. Ülkenin temelleri sağlam atılmıştır ve ülke ileriye geleceğe çağdaşlığa bakmaktadır. Hiç kuşkum yok. Uğur Mumcu’ların canlarını verdiği hedef ve idealler bu topraklarda gerçekleşecektir. Eninde sonunda.. Hiç kuşkum yok. *** Ve bugün gazetecilere zulüm, daha farklı yöntemler sürüyor. Bu zulüm de bitecek.",https://www.cumhuriyet.com.tr/yazarlar/orhan-bursali/bitmeyen-zulum-ugur-mumcu-buyuk-katliamlar-ve-aydinliga-hasret-1902320
Orhan Bursalı,"Korunmasız, ölümü bekleyen kent: İstanbul",27 Ocak 2022 Perşembe,"İki günlük kar yağışının İstanbul’u felç ettiğini gördük. Bu yeni değil. Yıllardır böyle. 16-20 milyona dayanmış, üstelik merkezi iktidarın durmadan büyütme, genişletme, kalabalıklaştırma, rant politikalarının hedefinde olan bu kentin, olağanüstü durumlarda yönetilebilir olabileceğini kim düşünüyorsa İBB dahil, hayal kuruyor veya yalan söylüyor demektir. İktidar ve adamları, İstanbul’u kaybetmelerinin acısı, hıncı içinde tamamen intikam duygularıyla İBB’ye saldırırken kontrolü altındaki iki büyük otoyolu afette ulaşılabilir kılmak için kılını kıpırdatmadı. Daha doğrusu bu konuda bir planı, programı olmadığını kanıtladı. İBB’nin kent içi sorumluluğu vardır, hesabını kendileri yapsınlar. Fakat koca kent, afet sonrası politik hesaplaşmaların ortasına atıldı. Buradan iktidara ekmek çıkmaz. İnşa ettikleri İstanbul Havalimanı’ndaki baştan beri bilinen rezaletlerin hesabını versinler öncelikle ve Atatürk Havalimanı’nı devre dışı bırakmak için yaptıklarının da. AKP iktidarı İstanbul için yaptıklarının rantını devşirmiştir hep. Başlı başına Kanal İstanbul ve 1-2 milyonluk kent inşası bile bu kente yapılabilecek en büyük düşmanlık projesi olarak kent tarihine geçti. İktidarı yöneten fikir: “Ben taşı toprağı altın bu kente başka ne kötülükler yaparım ki bu altının değeri artsın ve bana düşen altınları torbalarıma doldurup alır kaçarım.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Biz millet olarak asla disiplinli değiliz. Kaç gündür yoğun kar yağışı bildirilmesine rağmen o gün bile insanlar kar lastiksiz arabalarıyla yollara düşebiliyor. Başa gelebileceklere “Hele bakalım” demek özümüzde var. Tıpkı devleti, ülkeyi yönetenler gibi: Ülkeyi elektriksiz ve doğalgazsız bırakmak, sanayiyi durdurmak, yönetemezliğin dışa vurumu. Afet yönetimi uzmanımız, aynı zamanda meteorolog Prof. Mikdat Kadıoğlu diyor ki: “Bu kar afetinde TAMP yani Afet Müdahale Planları illerde devre sokulmalıydı. Adı üstünde bunlar deprem değil birer afet müdahale planı. İyi bir tatbikat da olurdu.” Bu salt Ankara’ya değil, İstanbul yönetimine de mesaj. Beyinler hazırlıksız olunca, elindeki olanağı bile devreye sokmak konusunda aciz kalırsın. Kar yağışına ve yol açtığı felç durumuna eğer akıl varsa yönetimlerde, “depremin öncüsü” olarak bakarlar. İkisi kıyaslanabilir mi, hayır şüphesiz. Karın yol açtığı bir iki günlük geçici - uyduruktan felç durumu. Yolda kaldın, arabacığını bıraktın, üşüdün, sıcak evinden uzak kaldın! İşin yarım kaldı! İstanbul’u deprem vurduğunda olabilecekleri beynimizin neresine sığdırabileceğiz, bilmiyorum. Aylarca, yıllarca altından kalkılamayacak, belki de 100 bin insanı kaybedeceğimiz ve en az 100 bin binanın yıkılacağı ve ağır hasarla oturulamayacak duruma geleceği bir muazzam afeti düşünen kimse var mı, orada, hey bu sesi duyuyor musunuz? Mesele “kurtarma ekiplerimiz var, toplanma alanlarını da ilan ettik, plan program hazır” değil. Bu, ölü ve enkaz kaldırmadır. İstanbul’un hiçbir yerine yetişemeyeceğiniz, enkaz altından o da seçmece çok çok az sayıda insanın kurtulabileceği bir raf programınız var. Uyduruktan, afette yapılacak işler programı.. Bu zaten olmak zorunda. Elinizdeki imkânlarla yine de asla başa çıkamayacağınız bir kurtarma planı.. Ama meselemiz, beklenen RİSKİ ÖNCEDEN YÖNETMEK. Yani olabilecek kayıpları, zararları, en aza indirecek önlemler silsilesi. Depremde ana sorun nedir? Binalar.. Yapı stokunun artık yıkılmasına kesin gözüyle bakılan, bilimin saptadığı tüm binaları yıkıp yerlerine yenilerini yapabilme becerisi… Bunlar İstanbul’da 100 bin mi? Hepsini… Bunun maliyeti, programı var mı ortada? Yok. Tek yapılan, belirli yerlerde kat yüksekliğini artırarak insanlara evlerini yeniletmenin mali koşullarını yaratmak. Çok yavaş ilerleyen, yer yer ilerlemeyen bir proje. Kapsam dışında kalan veya yenilenemeyen binaların hepsini içerecek acil planı kim hazırlayacak? Okulların, hastanelerin, devlet binalarının, tüm yolların ayakta kalması konusundan bahsetmiyorum bile. Yoksa, buyurun cenaze namazına mı diyeceğiz.",https://www.cumhuriyet.com.tr/yazarlar/orhan-bursali/korunmasiz-olumu-bekleyen-kent-istanbul-1903153
Orhan Bursalı,Geçmişten bugüne kötülük zincirini nasıl kıracağız?,25 Ocak 2022 Salı,"Türkiye zulmün reva görüldüğü bir ülke. Yeni ve bugüne özgü değil, yıllardır. NATO ve Amerikan politikalarının zulmü, bunların ülkemizdeki işbirlikçisi iktidarlarının ve askerlerinin zulmü, ülkeyi ayağa kaldıramayınca halkı ezen politikaların zulmü... Ve bugün de geçmişin kötülüklerini devralan ve bunları sürdüren tek adam rejiminin - AKP iktidarının zulmü. Arkadaşım Mine Söğüt, Uğur Mumcu bağlamında 1977’lerden bugüne bir zincirin halkaları olarak yaşadığımız büyük cinayetleri katliamları adaletsizlikleri anlatmaya çalıştığım dünkü yazıma düştüğü notta “Bu ülke, 90’lardaki siyasi cinayetlerle bugünkü siyasi felaketler arasındaki bağı kurmazsa kendini toparlayamaz” derken çok haklıydı. Uğur Mumcu Günü aslında Adalet ve Demokrasi Haftası. Dünkü yazımdaki katliam, cinayet, zulüm ve adaletsizliklerin dile getirildiği, anıldığı, demokrasi ve adaletin istendiği hafta. Geçmişle bugünü birleştiren kavramlardır adalet ve demokrasi. Bu iktidarın 20 yıllık döneminde, geçmişin kötülükleri bu iki kavram ile devralındı. Kitlesel cinayetler ve gazeteci cinayetleri yaşanmadı mı? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ankara Garı katliamı, iktidarın o dönemde IŞİD’e göz yumma politikalarının sonucuydu. İstanbul’da patlayan bombaları da bu bağlamda ele alabiliriz. İktidarın izlediği yanlış politikalar sonucu Suriye’deki bombalar ülkemizde patladı. Gezi olaylarında öldürülenleri 70’li, 80’li, 90’lı yılların kayıplarıyla kıyaslamanın önünde bir engel mi var? Vb... *** Peki, adalet var mı? Yok. Geçmişte belki de daha çok adalet vardı ve yargı bu kadar zapturapt altına alınamamıştı. Adaletsizliklerin her türlüsünden yanıyor ülke... 101 emekli subayın, amiralin, askerin haksız ve hukuksuz bir şekilde hakkında dava açılmasını, içeri alınmasını... 28 Şubat davası bağlamında yine haksız ve hukuksuz orgenerallerin mahkûm edilip içeri atılmasını nasıl kabul edeceğiz? Ya Balyoz ve Ergenekon davalarıyla, yüzlerce subayı beş yıl kadar içeri tıkan ve sonra da aa pardon kumpasmış diyen, ama aynı hukuksuzlukları sürdüren bu iktidar değil mi? Bırakalım Kavalı’yı, Demirtaş’ı... *** Demokrasi? Belki de geçmişte yine daha çok demokrasi vardı diyebilir miyiz? Söz söyleme, ifade özgürlüğünün bu kadar baskılandığı zamanlar, belki askeri darbe dönemleriyle kıyaslanabilir. Montrö hakkında söz söyleyemezsiniz, amiraller hakkında soruşturma açan hangi iktidar? Geçmişte böylesine rezillikler, baskılar, adaletsizlikler görüldü mü diye sormayacağım, ama geçmişi paralel sürdüren bir iktidar... Bu cumhurbaşkanı 160 bini aşan hakaret davasıyla, belki de tüm dünyada tüm zamanların rekorunu kırmış durumda. Mesela, TRT dahil medyada her açıdan tek adam tekelleştirmesi yaşadık mı? Hayır. Türkiye medya - basın özgürlüğünde 150. sıraların üstünde olmuş muydu? Hayır. Basın İlan Kurumu ve RTÜK’ün infaz mahkemeleri gibi hareket etmesini yaşadık mı? Hayır... *** Peki, yolsuzluklarda, Türkiye böylesine har vurulup harman gibi savrulmuş muydu? Diyebilirsiniz ki geçmişle bugün arasında fark yok. Dahası, Türkiye ekonomisinin bugünkü büyüklüğünü dikkate alırsanız, yolsuzlukların hacminin üstel bir şekilde arttığını rahatça söyleyebilirsiniz. *** Eşitsizlikler? Her açıdan eşitsizlikleri körükleyen bir iktidar politikası gündemde. *** Pek çok açıdan daha kıyaslama yapabileceğimiz konu var. Ama adalet ve demokrasinin olmadığı, iyice budandığı bir ülkede, her şey olur. Sezen Aksu’nun dili de kesilmeye kalkışılır. Bu çağrıya uyan tapınanlar, sokağa çıkarak kafalara kurşun sıkmaktan da bahseder. Muhalefet liderlerine saldırılar teşvik edilir ve saldıranlar sahiplenilir. Yani her şey olur. Bu iktidar, geçmişin kötülüklerini alıp daha ileriye taşıyan bir niteliktedir. Ülke tarihindeki bu sürgit kötülük zincirini bir yerde kırmadan düze çıkamayız. Mine Söğüt haklıdır.",https://www.cumhuriyet.com.tr/yazarlar/orhan-bursali/gecmisten-bugune-kotuluk-zincirini-nasil-kiracagiz-1902620
Orhan Bursalı,ABD’de başlayan Trump’ın darbe süreci neyi anımsatıyor?,16 Ocak 2022 Pazar,"Eksik bıraktığım yazıyı tamamlayacağım bugün. Çünkü ABD’de “sandığı hiçe sayma veya oyları çalma” ve bu bağlamda da bir “iç savaş” tartışması, dünyayı da etkileyebilecek bir sürece evrilebilir sonuçta.. *** Şimdi bunca ülkenin ciddi sorunu varken bu konuya niye taktın, diye sorabilirsiniz.. Acaba niye? *** Amerikan “demokrat kesimi”, “Amerikan demokrasisinin sonu”nu getirecek bir gelişmenin derin endişesi içinde. Geçen yıl 6 Ocak’ta “Capitol”ün basılmasının yol açtığı büyük kriz öyle kolay alt edilebilecek gibi gözükmüyor. Çünkü, Capitol baskınını yapanların şimdi çok daha büyük bir örgütlülük içinde gelecek seçim sürecine hazırlandığına ilişkin ortada epey gelişme var. Geçen yazımda The Atlantic’te yayımlanan bir makalenin başlığını vermiştim: Trump’ın bir sonraki darbe süreci başladı, 6 Ocak antrenmandı. Trump bir sonraki seçimi bozmak için çok daha iyi bir konumda (Barton Gellman). *** İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Trump’ın kaybettiği anlaşılmasına rağmen seçimin iptali için bir planın hazırlandığının belgesi ortaya çıkmıştı. Donald Trump’ın hukuk ekibinden avukat John Eastman, 2020 seçim sonuçlarının iptal edilmesi için Trump’ın yardımcısı Mike Pence’e, iki sayfalık altı maddelik bir planın ana hatlarını hazırlamıştı. Planın omurgasında, yedi eyalette sandık sonuçlarının yanlış olarak Demokratlar’a verildiği iddiasıyla sonuçların iptal edilmesi vardı. Böylece Trump kazanmış sayılacaktı. Avukat, anayasanın başkan yardımcısı olarak, Pence’e böyle bir yetki verdiğini inandırmaya çalışıyordu. Beyaz Saray’da toplantıda Trump, Pence’e “John Eastman’ı gerçekten dinlemelisin. O saygın bir anayasa bilgini. Onu iyi dinle” diyecekti.  Avukat, Pence’in, bunu, Kongre’de oylama gerektirmeden ve mahkemeden izin istemeden yapması gerektiğini söylüyordu, yani bir başkan yardımcısının darbesi! Anayasa çiğnenecek ve 2020 seçim sonuçları iptal edilecekti. Fakat Pence buna yanaşmayınca plan yürümedi. Aslında Trump, daha seçimlere aylar kala, Demokratların sandıkta büyük hilelere hazırlandığı, oyları ve böylece kendi başkanlığını çalacakları yalanını yaymaya ve taraftar kitlesini ayağa kaldırmaya başlamış ve başta yüksek mahkeme olmak üzere eyalet mahkemelerini de kışkırtmaya girişmişti. *** Trump ve adamları, ABD’yi iki düşman kampa bölüyor, kendilerini vatansever, demokratlar ve Amerikan değerlerini yok etmeye çalışan diğerlerini “hainler, alçaklar, vatan satıcıları” olarak damgalıyor. (Bu suçlamalar size bir şeyleri hatırlatsa gerek!) Bugün Cumhuriyetçi Parti’ye oy verenlerin yüzde 70 kadarı hâlâ seçimlerin çalındığı düşüncesinde ve Trump’ın 2024 stratejisi de önemli ölçüde bu zemin üzerinde seçmenin iradesini peşinen belirlemek üzerine kurulu. Demokratlar, bir iç savaş tehdidi ve tehlikesini de bu çerçevede dile getiriyorlar. Özellikle de Trump öncesinde, ırkçı, düşmanca, savaşa hazır örgütlü yapılanmaların sayısının 100’den az iken, şimdi 300’ü aştığı saptanıyor. Eğer seçimin kazanılamayacağı anlaşılınca, “mutlak iktidar tutkuları”nın ve bu tutku sahiplerinin, ülkeyi sürükleyebilecekleri derin iç savaşı bile gündemlerine almaktan çekinmeyecekleri ve özellikle de tüm planlarını oyları çalmak, sandıkları yok etmek üzerine kurduklarını anımsatmak için. Sandık ve oy, çalınmış ve göstermelik olsa bile, bir ana “meşruiyet” tutamağıdır. İktidarda olmanın gücü, atı alanın Üsküdar’ı geçtiğini söyler. Adamlar boşuna yargının ve seçim mekanizmasının belkemiklerini tamamen kendilerine bağlamıyorlar. Zor zamanlara giriyoruz.",https://www.cumhuriyet.com.tr/yazarlar/orhan-bursali/abdde-baslayan-trumpin-darbe-sureci-neyi-animsatiyor-1900359
Orhan Bursalı,Sezen Aksu’nun dili,23 Ocak 2022 Pazar,"Cami nutuk atma yeri midir? Evet öyle... değildir de, öyle yaptılar. Siyasete “minareler süngü, kubbeler miğfer” sözde “şiir”le giren ve üstüne üstlük yandaş “büyük âlim yazar çizerler” tarafından “Şiir okuduğu için ceza aldı” biçiminde propagandası yapılan bir eylemin varacağı nokta, Türkiye Cumhuriyeti Anayasası’nın ve ilgili maddelerinin çöpe atılmasıdır. Ve anayasanın ve Türk Ceza Kanunu’nun bu maddeleri de tabii ki geçersiz kalmaktadır, Türk Ceza Kanunu’nun 312/2. maddesinde yer alan “halkı din, mezhep vs. farklılığı gözeterek kin ve düşmanlığa tahrik” suçu fiili olarak yoktur. Bu madde yasadan kaldırılmalıdır! Siyaset kürsüsünde değil, üstelik camide imamın yanında nazır bekletilen mikrofondan “Hz. Âdem efendimize kimsenin dili uzanamaz. O uzanan dilleri yeri geldiğinde koparmak bizim görevimizdir” diyen bir Cumhurbaşkanımız var. Cami ve din niçin var? İnsanların inançlarını yerine getirmek için. Dinin insanlara güzellik, iyilik doğruluk dürüstlük sevgi vaat ettiği söylenir. Cumhurbaşkanı cami sahnesinde dil koparma vaazı vermektedir. Bu olabilir bir şey değil. Daha belleklerde kafa kesen Taliban, IŞİD vb. gibi köktendincilerin yanı başımızda din adına yaptıkları kıyımlar- işledikleri cinayetler henüz düşüncelerde varlığını sürdürürken, “yeri geldiğinde dil koparmak”tan bahsedilince, belleklerde hangi sahnelerin canlandırıldığını izah etmeye gerek yok. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cumhurbaşkanı bir açıklama yapabilir ve en azından “Mecazi anlamda söyledim, tabii ki asla Türkiye Cumhuriyeti’nde böyle sahneler olmaz, izin vermeyiz” diyebilir, demelidir de. Yoksa kendisini adeta tapınmaya varıncaya kadar seven bazıları gerçekten Sezen Aksu’ya, başkalarına, Sezen Aksu’yu savunanlara karşı şiddet uygulayabilir, yere yıkıp dil kesmeye bile kalkabilir, dil koparmak vaciptir, liderim fetva vermiştir diye düşünebilir.. Dahası, sözlerden aldığı cesaretle “Cumhurbaşkanıma laf edenin kafasına sıkarım” diye harekete geçebilir. Yasalarımızda “dil koparmak” diye bir ceza mı vardır? Hayır. Peki, “dil koparmak” o halde kişiyi öldürmeye varıncaya kadar uzanabilecek yasadışı bir eylemdir. Yani bir suça girer. Peki, bir siyasi lider kalkıp “dil koparmak” propagandası yapabilir mi? Hayır, bu da suça teşviktir. Peki, dil koparmak şeriat uygulayan ülkelerde var mı, taşlayarak öldürmek var, ama bir şeriat lideri, isterse bunu yasal hale getirebilir mi, neden olmasın. Cumhurbaşkanı yasalarımızın yerine başka yasaları geçirmeyi mi planlıyor? Hayır, daha doğrusu sanmıyorum. Ama dil koparma açıklaması, normal koşullarda savcılar tarafından soruşturulmaya açık olabilir. Bunu hukukçular daha iyi tanımlar. Çünkü karşılarında her türlü yasayı geçirme gücüne sahip bir iktidar söz konusudur. Bu bakımdan savcı niyet sorgulayabilir. Bu şu bakımdan da önemlidir. Güçlü bir lider ve ona kökten bağımlı bazı insanlar, bunu sanki kendilerine verilmiş bir talimat gibi algılayabilirler. Sonuçta toplumu din temelli birbirine düşürme eylemine dönüşme potansiyelinin varlığı sorgulanabilir. Cumhurbaşkanı bunu camide ve tamamen dini bir cümle içinde söylüyor. Bu cümlenin, anayasanın ve yasaların siyasi parti ve kimliklerin dini siyasete alet etmeyi yasaklayan maddelerine aykırılığı da gündeme geliyor. Açıkça bir savcı devletin kurulu düzenini değiştirme girişimi mi var diye merak edebilir. Saray’da ve iktidar partisinde böyle bir çalışma olup olmadığını, laikliği kaldırmak gibi bir girişimi araştırabilir. Çünkü Siyasi Partiler Kanunu’nun 84., 86., 87., 88., 89. maddelerinde, siyasi partilerin laiklik ilkesine aykırı faaliyetlerde bulunamayacakları yazılıdır. Anayasa ve yasalardaki “siyasetin dini araç olarak kullanmasını yasaklayan maddeler geçerli sayılmayınca camilerin siyasi bir propaganda alanına dönüşmesi” sıradan bir olaya dönüştü. Günümüz Diyanet reisinin izinde giden ve oradan güç alan bir cami imamı, camide nutuk atarak hilafeti kurmaya çağırabilmektedir. Bu din adamı vaazıyla devletin yasalarını tahkir etmekte, cemaati adeta isyana çağırmakta ve suç işlemektedir. Özetle, Cumhurbaşkanı bu ülkeye bir açıklama borçludur. Yoksa kimse kendini haklı olarak güvende hissetmeyecektir. Yoksa istenen bu mu?",https://www.cumhuriyet.com.tr/yazarlar/orhan-bursali/sezen-aksunun-dili-1902090
Orhan Bursalı,"Sadece tek aşı, Alman milli gelirini 0.5 büyüttü: İşte bilimin gücü",17 Ocak 2022 Pazartesi,"Tek başına bir aşının yarattığı büyük değer, Alman ekonomisindeki 2.3’lük büyümede 0.5’lik katkı yaptı. Türk asıllı Alman araştırmacılar Uğur Şahin ve Özlem Türeci’nin BioNTech şirketi, dünyada büyük bir aşı devrimini başlatmıştı, bunu biliyoruz. Şimdi şirketin bir yıl içinde 16-17 milyar Avro kâr elde ettiğini öğreniyoruz. Alman ekonomisine büyük bir ivme kazandırdı aşı. 2021 yılında Alman Gayri Safi Yurtiçi Hasılası (GSYİH) yüzde 2.7 büyüdü. Bu büyümeye mRNA aşısının payı veya katkısı 0.5 gibi muazzam bir oran. BioNTech etkisi olmadan büyüme yüzde 2.2’de kalırdı. Yetkililer, tek bir Alman şirketinin şimdiye kadar büyümeye bu kadar güçlü katkı sağladığını hiç hatırlamadıklarını söylüyor. BioNTech, GSYİH’deki artışa da beşte bir oranında katkı sağladı. Federal İstatistik Dairesi yetkilisi Michael Kuhn, “Etki dikkat çekici nitelikte” diyor. Bilgi, bilim, araştırma büyük bir güçtür. Bir bilim ve araştırma ülkesi iseniz, yaptığınız yatırımlar topluma ekonomiye ülkeye, görünür veya görünmez büyük katkılarla geri döner. Bazen de işte böyle milli gelirinizi bir çırpıda 0.5 artırıcı etki yaratır! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sadece tek bir aşıdan bahsetmiyoruz. Dev ilaç şirketlerinin, makine üreticilerinin, dijital dünya üreticilerinin, durmadan yapılan ve ekonomiye girdi olan yeni buluşların, bir Google’ın, bir Facebook’un, bir Apple ve daha binlercesinin kendi ülkelerine kazandırdıklarının hesabını oturup birileri yapar mı? 20 yılıdır ülkeyi yönetin ve sonunda iflas noktasına getiren bir iktidarın özellikle üniversite, bilim, yetkinlik politikalarının ülkeye ve geleceğine neler kaybettirmekte olduğunun da hesabını birileri yapmalı. Zenginlik, otoyol, tünel, köprü yapmak değildir. Bunlar üretici güçler değil tüketici güçlerdir. Bir de iktidarda kalmanın göz boyayıcı güçleri! Bu alanlara yapılan yatırımın yüzde 25’ini bilimin, teknolojinin, ekonominin değiştirici, dönüştürücü güçlerine harcasaydınız, bugün Türkiye başka bir güç olurdu 20 yılda. AKP bu açıdan ülkenin kayıp zaman tarihini oluşturuyor. Hem bilim insanları için tersine beyin göçü çağrısı yapacaksınız hem de üniversiteleri yeteneksiz kısır yöneticilerinize teslim edeceksiniz ve bilim güçlerimizi dağıtacaksınız. Yarattığınız ülke atmosferi ve koşulları, bu ülkede yeteneklerin gelecek arayışlarının dibine darı ekti. En başarılı, yetenekli gençlerin çok önemli bir kesimi Türkiye’yi terk ederek gelişmiş-zengin ülkelerin refah ve zenginliklerini daha da artırmaya koşuyor. Zengin ülkelerin büyük yetenekli işgücü açıkları var. Aralarında büyük bir rekabet var, yetenekleri ve kalifiye elemanları çekmek için bizim gibi ülkelerden. İnsanlarımız, gençlerimiz büyük şirketlerin-programların elemanları, yöneticileri, uygulayıcıları olma serüvenlerine katkıda bulunmaya koşuyor. Genç bilim insanlarımız, Avrupa’nın ve ABD’nin yetkin bilim insanı ihtiyaçlarını karşılayacak “genç beyinler deposu” olarak hizmet edecekler. Google mesela, Avrupa’dan 30 bin dijital eleman/uzman almaya başlıyor. Büyük bir yetişmiş elektronik, bilgisayar, yazılımcı, algoritmacı, matematikçi, fizikçi, mekatronikçi, biyoteknolog, moleküler araştırmacı, beyin-beden çipleri elemanları... açığı var. Çünkü geleceğin dünyasından tüm üretimler tamamen dijital üretim üzerinde kuruluyor. Dijital 4.0, Sanayi 4.0, Toplum 5.0 gibi kavramların içeriklerinden bahsediyorum aynı zamanda. Bazı kayıtlara göre, Avrupa’nın milyon dijital gence ihtiyacı var, yetkin beyinlere, yetkin işgücüne. Büyük bir açık var gelişmiş ülkelerde. Zengin oldukları için de beyin akışı bu dünyaya doğru...",https://www.cumhuriyet.com.tr/yazarlar/orhan-bursali/sadece-tek-asi-alman-milli-gelirini-05-buyuttu-iste-bilimin-gucu-1900564
Orhan Bursalı,ABD’de iç savaş ve darbe tehlikesi,11 Ocak 2022 Salı,"Geçen yıl 6 Ocak’ta biliyorsunuz “Capitol” basıldı. Başta Trump olmak üzere ülkede tutucu güçlerin oldukça geniş bir koalisyonu, eski askerler dahil, bilimin verilerini ortaya koyduğu gerçekleri kendi ekonomik yararına uygun görmeyenler, iklim değişimine yalan diyenler ve şüphesiz ki dünyayı saran pandemiye ve aşılara inanmayanlar dahil... Trump’tan çok mutluydu hepsi. Trump mı kazansaydı dünya için daha iyi olurdu gibi tartışmaları bir kenara bırakıyorum. Amerikan iç politikasının “gericileşmesi” (Cumhuriyetçiler) veya daha sosyal karakterli olması (Demokratlar) meselesine, Amerika içinden mi bakmalı yoksa dünyada Amerikan düzeninin yarattıkları açısından mı, Amerikan emperyalizminin gerilemesi veya ilerlemesi açısından mı? Herkes tartışmalı bir açıdan bakabilir. Bir saptama yaparsak Biden, politikalarıyla Trump’tan çok daha iyi Amerikan’ın jandarmalığına soyunuyor. Kutuplaşma bir yıl içinde tırmandı ve saflar keskinleşti. Ama konumuz bu değil, ABD’de Biden’a karşı bir darbe olasılığı tartışılıyor. İç savaş veya sandıklara el koyma olarak.. Mesela The Atlantic dergisi, Capitol baskınının yıldönümünde yaptığı değerlendirmede, “6 Ocak prova oldu, Trump’ın bir sonraki darbesi başladı” konulu, gelecek seçimleri ele geçirmek için çok daha iyi bir konuma geldiğini ileri süren geniş bir makale yayımladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Seçim ve oylara odaklı, milyonlarca oyun çöpe atılacağı çok örgütlü organize bir hareketten bahsediliyor, bunun sonucunda da kim kazandı kim kaybetti ilan edilecek, daha şimdiden provasını yapıyorlar” diyor ki bu bizi de çok yakından ilgilendiren bir konu. Amerikalı tanınmış hukuk ve siyaset adamları da bunu tartışıyor. Mesela Richard L. Hasen, “Bildiğimiz şekliyle Amerikan demokrasisinin 2024’te sona ereceği konusunda ciddi bir riskle karşı karşıyayız” diyor. The Atlantic diyor ki: “Pek çok eyalette Cumhuriyetçiler ‘seçim hırsızlığı aygıtı’ inşa ediyor. Donald Trump’ın 2020 seçimleri için uydurduğu yalanların neden başarılı olmadığını inceliyorlar. Hangi oyların sayılacağı ve hangilerinin reddedileceği, hangi sonuçların onaylanacağı konusu için yeni yasal düzenlemeler yapıyorlar, Trump’ın yalanlarına uymayan yetkililer görevden alınıyor pek çok eyalette.” Propagandaları: “Demokrasinin temel işleyişi yozlaştı, seçimlerde sahtekârlık iddiaları doğru.. Tiranlık iktidarı ele geçirdi, bu durumda şiddete başvurmak meşrudur.. Ülkeyi yabancı güçler ele geçirdi.. Trump, geçen yüzyılda kendi davası için kan dökmek de dahil olmak üzere gerekli her şekilde savaşmaya hazır olan ilk Amerikan kitlesel siyasi hareketini kurdu.” “New Yorker” ise “Önümüzde iç savaş mı duruyor?” başlığı altındaki yazıda Amerika Birleşik Devletleri’nin dünyanın en eski sürekli demokrasisi olduğu şeklindeki sıradan görüş bile şimdi çöktü, diyor. Kanıtını da California San Diego Üniversitesi’nde siyaset bilimci Barbara F. Walter’ın “Nasıl İç Savaşlar Başlıyor” yeni ayrıntılı kitabında buluyor. “İki yüzyıldır ilk kez demokrasi ve otokrasi arasında asılı kalmış durumdayız. Ve bu belirsizlik duygusu, Amerika’da epizodik kan dökülmesi olasılığını ve hatta iç savaş riskini kökten yükseltiyor. Walter, en eski sürekli demokrasi onuru şu anda İsviçre’de ve ardından Yeni Zelanda’da”. Ve ABD’nin geçmişini anımsatıyor: Her zaman siyasi şiddet olaylarına maruz kaldı ülke. 1921’de Tulsa’da siyah topluluğun katledilmesi, Martin Luther King Jr.’ın öldürülmesi.. Kennedy vb. cinayetleri... Amerikalılar için hiçbir zaman istikrarlı bir durum olmadı... 2008’de Obama seçildiğinde ABD’de yaklaşık 43 ırkçı milis grubu faaliyet gösteriyordu ve üç yıl sonra bu grupların sayısı 300’e varmıştı. Bilimci, ülkedeki çatışmaları incelediğinde, ABD’nin “çok tehlikeli bir bölgeye girdiği” sonucuna varıyor. Bu konuda bir yazım daha gelecek. Atlantik’teki yazı: https://www.kisa.link/PF61 New Yorker’in yazısı: https://www.kisa.link/PF63",https://www.cumhuriyet.com.tr/yazarlar/orhan-bursali/abdde-ic-savas-ve-darbe-tehlikesi-1899194
