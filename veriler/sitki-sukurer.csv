Yazar,Başlık,Tarih,Metin,URL
Sıtkı Şükürer,Çaptan düşen saldırganlaşır,"Mayıs 05, 2025 02:40","Yani hala çok büyük… Ama Çin de dünya ekonomisinin beşte birine gelerek dev adımlarla mesafeyi azaltıyor. Çin, bahse konu başarısını ‘otokratik kapitalizm’ denilen siyasi ve ekonomik modeli ile elde ediyor. Trump, öteden beri ABD ekonomisinin Çin tehdidinden rahatsızlığını ifade eden bir başkandı. İkinci kez göreve gelir gelmez, Çin başta olmak üzere, dış ticaret açığı verdiği ülkelere karşı gümrük vergilerini yükseltme kararı aldı. Korumacı politikaların başlaması işaret fişeği gibidir. Hemen sonrasında dünya pratiğinde devletlerin içe kapandığı, dar ittifak arayışlarına geçildiği ve giderek demokrasilerin kalitesinin bozulduğu gözlenmiştir. Trump, liberal ekonomiye darbe vururken, beraberinde otokratizm değirmenine su taşıyor. Trump, neden bu yola girdi? 80 yıldır dünya ekonomisi ülkesinin bastığı dolarlar üzerinden yürüyor, ‘senyoraj’ hakkının nimetlerinden istifade ediliyordu. Aynı zamanda, dünyaya nizam veren bir ‘yeryüzü jandarması’ konumuyla ağır masraflar üstleniliyordu. Bu politik tutumlar zamanla ABD’yi diğer ülkeler nezdinde ‘verici’ konumuna sürüklemiştir. Örneğin; ABD’nin Çin’e ihracatı 199 milyar dolar iken, Çin’in ABD’ye ihracatı 575 milyar dolardır. Aynı şekilde ABD’nin Çin’de bulunan şirketlerin cirosu 1.167 trilyon dolara gelmişken, bu rakam ABD’deki Çin şirketlerinde sadece 73 milyar dolardır. ABD’nin ‘aldığının-verdiğinin’ hesabını yapamaz hale gelişi ‘sürdürülemez’ bir tablo ortaya çıkarmıştır. Ekonomileri çift açıkla, yani hem dış ticaret hem de bütçe açıklarıyla dolar senyorajının konforunda kan kaybediyor. Güçlü dolar zamanla ABD halkının girişimci ruhunu köreltiyor ve tembelliğe sevk ediyor. Devletlerin güç eğrisi bir noktadan sonra kaçınılmaz olarak aşağıya doğru döner. Muhtemelen bu kader ABD için de geçerli. Çin bile bir süre sonra Hindistan’ı arkasında hissedecek. Neyse, başa dönersek: Çin ‘otokratik kapitalizm’den memnundu. Ama Trump otokratik ve korumacı bir arayışa yöneldi. Dünya tuhaf. Kim derdi ki kapitalizmi savunmak Çin’e düşecek? Özgüven azalınca ülkeler Trump gibileri seçiyorlar, onlar da saldırganlaşıyor. Bu anlamıyla Türkiye’nin ‘ABD Treni’ne çok da fazla angaje olmamasında yarar vardır.",https://www.hurriyet.com.tr/yazarlar/sitki-sukurer/captan-dusen-saldirganlasir-42788838
Sıtkı Şükürer,Siyasi ve ekonomik gündem yoğun,"Mart 30, 2025 05:43","Bu durum, bağlı olarak ekonomimizi de etkiledi. Uluslararası finans çevrelerinin giderek artan iyimser tutumları, yerini temkinli bir duruşa bıraktı. Ancak Hazine ve Maliye Bakanı Mehmet Şimşek ve ekibine duyulan güven, hakikaten bir çıpa işlevi görüyor. Bu yüzden ilk günlerde özellikle BİS’de yaşanan değer kayıpları kısa sürede toparlanma eğilimine girdi. Döviz cephesinde TL'nin değer kayıpları, başta TCMB olmak üzere, kamu bankaları tarafından $ satışları ile göğüslenmeye çalışılıyor. 38 TL seviyesinde bir destek hattı oluşturuldu. 26 milyar $’lık rezerv azalışı oluşmuş durumda. An itibariyle “yerliler” yönünden sular durulmuş gibi gözüküyor. CDS’lerdeki yükselme borçlanma maliyetlerimizi arttırıyor. Yaşadığımız türden siyasi gelişmelerin, ekonomiye ciddi maliyetler yüklemesi beklenir. İlginç olan, ekonomimizde “kalıcı hasar” bırakmaması. Tabii ki beklentilerin tamamen düzelmesi “başka baharlara” bırakılıyor. Ancak siyasi gelişmelere paralel bir ekonomik tepkinin görülmüyor olması, ülkemiz açısından bir sosyolojik duyarsızlık örneği oluşturuyor. Piyasa oyuncuları için,kısa bir tereddüt sonrası “hayat kaldığı yerden devam” ediyor. Diğer değişle, bir olumsuzluk yaşanmış olsa da yerli yatırımcılar bu duruma “takılı” kalmıyor, hatta “fırsat” olarak görüyor. Piyasalar krizi atlatmış gözükse de siyasi hayatımız için aynı şeyleri söylemek mümkün değil. Öncelikli olarak, bir anlayış daha da pekişti. Artık devletin “ali menfaatleri” söz konusu ise milli irade ikinci plana alınabiliyor. Ekrem İmamoğlu'nun tutuklanması ile Türkiye rejimi daha bir otoriter sınıfa yerleşiyor. Son 10 günde, sanki MHP Lideri Devlet Bahçeli ile başlayan, Abdullah Öcalan'ın mesajı ile ivmelenen “barış sürecini” de gölgelendi, hatta “tavsatmış” izlenimi doğuyor. Bu arada, Gezi olaylarından sonra bitmiş olan “sokak siyasetine” bir dönüş yaşandı. CHP Genel Başkanı Özgür Özel'in yükselen siyasi performansı ile geniş kitleler demokratik tepkilerini ortaya koydular. Bu ülke insanının siyasi sahiplenme konusunda yüksek bir notu olduğu söylenemez. Ekrem İmamoğlu için uzun bir tutukluluk süresi olacağı galip ihtimal. Umarız, Selahattin Demirtaş, Osman Kavala, Ümit Özdağ ve benzerleri gibi yakın(!) uzak rakipleri tarafından “unutulmuş gündem” haline getirilmez. Bu süreçte muhalefet partilerinin yaşananlara dair bir ölçüde konsolidasyonu sağlandı. Özgür Özel, CHP bünyesinde ikinci adamlıktan ikinci bir lider konumuna yükseldi. Ankara Büyükşehir Belediye Başkanı Mansur Yavaş, gündemden kopuk “paçavra” söylemi ile hayal kırıklığı yaratırken, yaşananlara tepkisini daha bir içten gösterebilirdi. Tüm bu gelişmelerde AB ülkelerinden pek ses çıkmadı. Trump yönetiminin zaten iktidara desteği biliniyor. Dünya, 1943'lerde yeniden başlamış evrensel değerleri ve hukukun üstünlüğünü yüceltme dönemlerine ara veriyor ve bir “ters dalga” ile otoriterleşmenin faziletlerine inanır ve sahiplenir hale geliyor. Bu nedenle, ülkemizde yaşanan siyasi gelişmelerin istikametinde, karar ve yük sadece insanlarımızın sorumluluğunda. Yeter ki “sandık” ve demokrasimiz kendilerini koruyabilsin.",https://www.hurriyet.com.tr/yazarlar/sitki-sukurer/siyasi-ve-ekonomik-gundem-yogun-42746769
Sıtkı Şükürer,Paradigma yıkılırken,"Mayıs 19, 2025 03:23","Cumhuriyet’i kuran irade bahse konu ideolojik tutumunu 1924 Anayasası’nda belli etmiş ve bu tarihten itibaren hayata geçirmiştir. Oysa, Bağımsızlık Savaşı esnasında toplanan kongrelerde katılımcıların terkibi, bilindiği üzere geniş paydalıdır ve çoklu denge politikaları yürütülmüştür. Özellikle de 1921 Anayasası’nın 11’inci maddesinde, vilayet halkınca seçilecek vilayet şuralarının yetkisi dahilinde, eğitim, sağlık, ekonomi, bayındırlık işlerinin devredileceği açıkça belirtilmiştir. Lozan Antlaşması sürecinde ise sadece gayrimüslimler ‘azınlık’ olarak belirtilmiş, Kürtler ‘Millet-i Hâkime’ mensubu olduklarından azınlık hakları doğal olarak söz konusu olmamıştır. Ancak Lozan Antlaşması’nda Türkçeden başka bir dil konuşan Türk yurttaşlara hiçbir şekilde geri alınamayacak haklar çerçevesinde belirlemeler yer almaktadır. Anlaşmanın 37, 38 ve 39’uncu maddelerinde yer alan bu hükümler Prof. Dr. Baskın Oran tarafından yazılmış bilimsel makalelerde detaylandırılmaktadır. Ancak pratikte ne gayrimüslimlerin ne de diğer Müslüman kesimlerin varlıklarına ve kültürlerine dair sonrasında sahiplenici bir tutum alınmamıştır. İhtimal, toplumu homojenleştirici politika tercihleri 20’nci Yüzyıl’ın mikro milliyetçilik akımlarından da etkilenerek, ülke bütünlüğünün korunmasının gereği olarak görülmüştür. Bu süreçlerde Türklük kavramının kültürel bir anlam içerdiği ve bu ülke sınırları içerisinde yaşayan herkesi temsil eden bir üst kimlik olduğu mottosu esas alınmıştır. Bahse konu kültürel biçimlendirmeye maruz kalan kesimler için ‘inkâr ve asimilasyon’ söylemi bu anlamıyla haksız sayılmaz. Abdullah Öcalan ve PKK bildirileri, özerklik dahil ayrıştırıcı hiçbir talebi içermeyen, devletle de mutabık kalındığı üzere, kâğıt üzerinde değil, uygulamada da ‘eşit vatandaşlık’ temelinde bir Türkiye beklentisini ifade ediyor. Söz edilenler, tutumlarını samimiyetle sürdürür ve Türkiye Devleti de demokratik bir ülke ortamı yaratabilirse tüm beklentiler kendiliğinden karşılanır. Dünyanın medeni ülkeleri ‘farklılıklarını bir zenginlik’ addetmiş ve bir arada yaşamanın hukukunu oluşturmayı becerebilmişlerdir. Devletin mutabakatlara uygun bir huzur ortamında Kürtlerin makul taleplerini anlama ve giderme çabası içerisine girmesi Türkiye’nin hemen her konuda demokratikleşmesinin kapılarını açar. Bu kronik sorunun çözüm aşamasına gelmesi devletimizi yönetenlere ve insanlarımıza şimdiden bir ‘moral ve özgüven’ getirmiştir. Artık ülkemiz bu konularda enerji kaybetmemelidir. Tekrar vurgularsak, PKK’yı tasfiyeye götüren antlaşma bazılarınca söylendiği gibi Lozan’a yönelik bir tehdit değildir. Lozan, ülke sınırlarımızı ve bağımsızlığımızı tescil ettirdiğimiz hayati bir sözleşmedir. Lozan Anlaşması ruhunda karşılıklı mutabakatla insan haklarına sahiplenme vardır. Bu ruhun sadece azınlıklarla sınırlı olması düşünülemez. Bu sözleşmede gayrimüslimlere ‘doğrudan’, Kürtlere ve diğer Müslüman etnisitelere ‘dolaylı’ tanınmış haklar yer alır. Ancak devleti yönetenler uygulamada bu taahhütleri hayata geçirmemişlerdir. Bugün Kürtlere yönelik devlet bakışının değişeceği izlenimi veren gelişmeler esasında bire bir Lozan ruhuna yönelişi ifade eder. Bugünün siyasi fotoğrafında an itibariyle yaşanan tuhaflıklar, bahse konu zihniyet değişimi ile evrensel demokrasiye yönelik bir kırılmayı da tetikleyecektir. Bir paradigma yıkılıyor. Tabii ki süreç sancısız olmayacaktır. Bu aşamada komplo teorilerine ve aşırı karamsarlığa itibar etmemek gerekiyor.",https://www.hurriyet.com.tr/yazarlar/sitki-sukurer/paradigma-yikilirken-42806629
Sıtkı Şükürer,Çeşme Ot Festivali,"Nisan 27, 2025 06:31","“Hayat her şeye rağmen devam ediyor.” Bir gamsızlık perdelenmesinin ifadesidir bu. Çeşme’de ot, Urla'da ise enginar festivalleri düzenleniyor. Turizme yönelik bir vesile oluşturma çabaları bunlar. Mamafih, Çeşme ve Alaçatı'da pek “ot” da kalmadı. Bu etkinlikleri ilçe belediyeleri düzenliyor. Her iki belediye de bilindiği üzere CHP'den. Çeşme'de tesadüfen etkinliğin açılışına denk geldik. Eski model Amerikan arabaları, Brezilya faşinglerini andırır kıyafetleriyle genç kızlar, belde protokolü, hep birlikte resmi geçit yapıyorlardı. Sonrasına dair de pek çok sanatçının konserleri planlanmış. Belli ki epey bir on milyon liraların üzerinde bir organizasyon maliyeti söz konusu. Geçmiş yıllarda da ot festivali yapılıyordu. Yanlış hatırlamıyorsam Ayhan Sicimoğlu’nun önerisiydi. Bu yarımada; sakız ağaçları, bağ bozumları, savaşlara sahne oluşları ile pek çok hikâyeden beslenir. Yani, madem büyük bütçe ayrılıyor daha bir anlamlandırılabilirdi. Kış aylarından bezmiş insanlar otobüslerle Çeşme’ye akın ederken beklenti içindeler. Yıllardır hayal kırıklığı yaşanıyor. Bu yıl katılım bu yüzden düşmüş gibiydi. Ama otopark fırsatçıları yine dört bir yanı tutmuştu. Arabamı yola park ettiğimde birileri belirdi ve 300 TL park parası istediler. Hani, istersen verme! Bu arada CHP ülke genelinde son derece sıkıntılı bir süreç yaşıyor. Belediye Başkanı Lal Denizli, “Biz izin aldık” dese de şarkılı türkülü festival duyarsız bir izlenim veriyor. Zaten açılışta parti büyüklerinden pek kimseyi göremedik. Siyasetçi dediğiniz tedbirlidir! Çeşme ve Urla belediye başkanları genç insanlar. Siyasetin gençleşmesini hep savunuyoruz. Belde yönetimi için asgari bir tecrübe ve bilgi birikimi şart. Aksi halde acısını tüm bir belde halkı çeker. Çeşme’nin belediye başkanı iyi eğitimli, gayretli, genç bir kadın. Geçen yaz başlarında, henüz acemiyken bir gafa imza atmıştı. Bir hayır kurumu adına düzenlenen gecede, bir dünya starı olan Despina Vandi’ye, eksik ve yanlış bilgiyle ilçeyi terk etmesi çağrısı yapmıştı. Neyse, tüm bunlar gençlik hatalarıdır, deyip geçelim. Son olarak, bu ilçelerin altyapılarının eksikliği bilinir. Bu sebeple harcama yapılırken bir “ehem-mühim” analizi yapılmalıydı.",https://www.hurriyet.com.tr/yazarlar/sitki-sukurer/cesme-ot-festivali-42779725
Sıtkı Şükürer,Şehirlerimizi sanki ihmal ediyoruz,"Nisan 13, 2025 05:54","Yakın zamana kadar bu tatiller denizden de istifade edilebilecek mevsimlere denk geliyordu. Buna rağmen insanlarımız sahil beldelerine akın ettiler. Ancak, “Mart kapıdan baktırır, kazma kürek yaktırır” deyiminde olduğu gibi soğuk ve yağışlı bir hava hiç yakamızı bırakmadı. Esasında tatilin kötüsü yoktur, hepimize iyi gelir. Toplumun büyük çoğunluğunun tatil harcaması yapabilecek gücü olmadığı aşikâr. Ama evde de kalınsa, İzmir ve Ege, yakın çevremiz dahilinde pek çok hafifletici hoşluklara imkân sağlıyor. Dikili, Çandarlı, Ayvalık, Selçuk, Kuşadası, Gümüldür, Ürkmez, Urla, Çeşme, Alaçatı, Balıklıova, Mordoğan, Karaburun, Kemalpaşa, Bergama, Ödemiş, Tire ve daha pek çok yer 1,5 saatlik dairenin içinde, ulaşılabilir uzaklıkta. Trenden, otobüse bu yerlerin çoğuna toplu ulaşımla da gidilebilir. Hani bir cumartesi Ödemiş pazarına gitmek, bir Ödemiş köftesi ile hesaplı bir şekilde günü geçirmek hayat rengini bir günlüğüne de olsa değiştirmez mi? Koçarlı ya da Yenipazar’da, Şafak ve Sümer Pide vesile kılınarak, zihinler dağıtılamaz mı? Cunda’da Ayvalık tostunu sınırlı bütçeler bile tolere edemez mi? Hadi bunlardan vazgeçtik, şehir içinde Kemeraltı’nın o büyüleyici karmaşası, nasıl da insanı rahatlatır. Karşıyaka sahilinde yürüyüş yapmak, Bostanlı pazarının renkli hengamesinde kaybolmak çok mu zordur? Tamam, hayat pahalılığı bir realite. Ancak “tembellik ve meraksızlığımız mazeretlerimizin gizli sebebidir.” Böyle bakınca kendi yöremizde, mahallemizde, şehrimizde... İhmal ettiğimiz onlarca güzellik var. Ama nedense “gitmesek de görmesek de o köy bizim köyümüz” muamelesine tabi tutarız. “Komşunun tavuğu” misali nedense haldır haldır kendimizi uzaklara atmaya çalışırız. *** Lipsos ve Akbıyık İZMİR lezzet dünyasından birkaç öneri paylaşmak isterim. Çoğu kişinin Karaburun kasabasından da öte Yeni Liman mevkinde Ata’nın yeri, Lipsos’a yolu düşmemiştir. Bir münzevi adamın, şahane bir deniz kıyısında, pansiyonu ve restoranı ile yarattığı bir gizli cennettir Lipsos. Ermeni, Rum ve unutulmuş Anadolu lezzetleri ve deniz ürünleriyle Ata Bey’in kişiliğinden gelen Sosyalist atmosferde, bir “kayıp ülke” mutluluğu yaşanır. Diğer bir mekân da her gidişimizde hayranlığımızı katmerleştirdiğimiz Çamdibi’nde Akbıyık Lokantası’dır. Çamdibi, bilenler bilir, bir Boşnak Cumhuriyetidir. Akbıyık’ta o kültürün insanlarının sıcaklığını hissedersiniz. Akbıyık, etin her türü üzerinden size bir lezzet senfonisi sunar. İçki yoktur ama mesela “üzüm şırası” vardır. Toplumun her kesimini kucaklayıcı bir mekandır. Daha onlarca lezzet vahamız var. Yeri geldikçe anlatmaya devam edeceğiz.",https://www.hurriyet.com.tr/yazarlar/sitki-sukurer/sehirlerimizi-sanki-ihmal-ediyoruz-42762015
Sıtkı Şükürer,Tansiyon acil düşürülmeli,"Nisan 07, 2025 05:47","İnsanlarımızın kahir çoğunluğu huzurlu güvenli sakin ve mutlu bir hayat sürmek istiyorlar. Siyasetten de beklentileri bu. Ancak bizim memleketimizde nedense bu makul ortam bir türlü gerçekleşemiyor. Siyasetçiler bambaşka saiklerle politika yapıyorlar. An itibarıyla hepimiz yüksek gerilim hattının üzerinde yaşar hale geldik. Siyasi partilerimiz bitmeyen bir enerji ile karşılıklı el yükseltiyor. Üstelik giderek tırmandırdıkları süreç memleketi bir Orta Doğu ülkesi haline getirmek üzere. Bu gelişmeler hayra alamet değil ve çok vahim yerlere gidiyoruz. İktidar çekişmesi adeta Amerikan filmlerinin bilindik bir sahnesini andırıyor. “Çılgın gençler geniş bir pistte bir araya gelirler. Bir uçta bir araba, diğer uçta ötekisi, birbirlerinin üzerine sürerler. Son anda korkup dümeni kıran kaybeder. İki taraf da gözü pek çıkar ve gaz pedalından ayaklarını çekmezlerse arabalar burun buruna birbirine girer ve iki ölümlü kaza meydana gelir.” Son yaşanan muhalefet çağrısında, ilave olarak ticaret de öldürülmeye çalışılıyor. Muhalefet, “ekonomiden gelen gücümüzü göstereceğiz” diyerek boykot çağrıları yapıyor. Neticede en büyük zararı esnaf kesimi görüyor. Yanı sıra; sanayi kuruluşları, ortak yapısı yüzünden hedef gösteriliyor. Sap ve saman birbirine karıştırılıyor. Örneğin bazı yabancı otomobil markalarına, Türkiye distribütörü yüzünden kendinden menkul gerekçeler oluşturup boykot çağrıları yapılıyor. Bu sorumsuz tutumlar yüzlerce bayi ve binlerce çalışanın ekonomisine olumsuz yansıyor. Beri yandan, İktidar da yatıştırıcı olacağı yerde soruşturmalar ve tutuklamalarla mukabelede bulunuyor. Tüm bunlar toplumsal yarılmayı tetikliyor, kutuplaşma derinleşiyor. Bir arada yaşama durumunda olan ülke insanı, kimsenin kazanmasının mümkün olamayacağı bir çatışmaya sürükleniyor. Tarihsel tecrübelerden biliniyor ki birkaç adım sonrası şiddetin yeşereceği, ekonominin tahrip, iç barışın ve huzurun yok olacağı, giderek Cumhuriyet’in ve demokratik ortamın onulmaz yaralanacağı bir Türkiye’dir. Gerek iktidar gerekse muhalefet bu çıplak gerçeği idrak edemeyecek kadar öngörüsüz olamaz. Sürecin bu anında başlangıç insiyatifi devleti yönetenlere düşer. Tıpkı “Devlet Baba” gibi, ondan beklenen sorumlu tutumuyla siyasi iktidar tüm vatandaşlarını anlamaya çalışarak ve eksiksiz kucaklayarak yepyeni bir sahife açmalıdır. İş işten geçmeden bu basireti gösterme durumundadır. Milyonlar “hak hukuk adalet” diyerek kendilerince haklı taleplerini seslendirirken, onlara kulak vermeyi denemeli ve duyarsız kalınmamalıdır. Bu aşama rasyonel, soğukkanlı, akıllı ve yumuşatıcı kararların uygulamaya sokulma zamanıdır. Tansiyon, bir kararsızlık yaşanmadan acil düşürülmelidir.",https://www.hurriyet.com.tr/yazarlar/sitki-sukurer/tansiyon-acil-dusurulmeli-42754325
Sıtkı Şükürer,İnsanoğlunun uygarlık serüveni,"Mayıs 12, 2025 04:08","Eski Yunan’dan Roma’ya demokrasi serüveni her bir asırda ilave tuğlalar konularak olgunlaşıyor. Yakın tarihin en önemli kırılması 1789 Fransız Devrimi’ydi. Feodalitenin tasfiyesi, ulus-devletlerin ortaya çıkışı genelde olumlu bir etki yaparken, 1850’li yıllarda beliren mikro milliyetçilik akımları insan haklarında zedelenmeler yaşatsa da 1930’lu yıllara kadar demokratik kültür ivmelenmeye devam etmişti. Ancak sözü edilen tarihte demokrasi bir ‘ters dalga’ya girdi. 1945’lere kadar Hitler, Mussolini, Franco, soykırım, asimilasyon, velhasıl insanlık adına rezilce dramlar yaşandı. İkinci Dünya Savaşı’nın bitimiyle Batı medeniyeti o kötü süreçten dersler çıkarmıştı. Avrupa Birliği’nin temelleri atılmaya başlandı. Dünya bir barış iklimine girmişti. Kopenhag ve Maastricht kriterleri ile ekonomik ve siyasi liberalizm baş tacı ediliyor, Francis Fukuyama ‘tarihin sonunun’ geldiğini ilan ediyordu. Türkiye de bu gelişmelerden etkilenmiş, anayasal düzenlemelerle, imza koyduğu uluslararası antlaşmaları iç hukukunun üzerine çekmişti. Artık, hukukun üstünlüğü, temel İnsan hakları, evrensel demokratik ilkeler insanlığın vazgeçilmez değerleri oluyordu. Ama olumlu hava 2015’li yıllarda bozulmaya başladı. Demokrasinin faziletleri ikinci plana alınıyor, ülkeler dar menfaatleri üzerinden ilişkilerini tarifliyorlar. Avrupa’da; İtalya, Avusturya, Macaristan, Fransa başta olmak üzere milliyetçi akımlar güçleniyor. ABD’nin Trump’ı yeniden başkan seçmesi vitesi yükseltiyor. Bu esnada Çin, otokratik kapitalizm modeliyle dünyanın bir numarası olma yolunda. ABD’nin telaşı hissediliyor. Liberal demokrat modelleri yarışta geri kalıyor. Trump, faturayı liberal ekonomik modele kesiyor. Oysa Çin’in başarısı otokratik disipline dayanıyor. Artık ‘korumacılığın’ zamanları yaşanıyor. Az gelişmiş ülke diktatörleri tolere ediliyor. Demokrasi primini giderek kaybediyor ve ikinci ‘ters dalgası’na giriyor. Ancak eş zamanlı olarak yeryüzü bir teknolojik devrimi yaşıyor, ‘bilgi toplumu’ bilinen insan ilişkilerini önlemez bir şekilde yeniden tanımlıyor. Yakın gelecekte iktidarın gücünün teknolojik efendilere geçeceğine dair emareler çoğalıyor. İnsana dair tüm verilere hâkim yeni yönetici sınıf, insan denen varlığın ‘değersizliği’ kabulünü esas alarak manipüle bir demokrasi inşa ediyor. Yeni dönem kendi ahlakını dayatırken, gezegeni rasyonel anlayışlarla düzenlemeleri çok da uzun olmayan zamanların mukadder gerçekliği olduğu görülüyor. Trump’ın başını çektiği ikinci ters dalganın çok da uzun süremeyeceği, çevresel telakkiler başta olmak üzere, gezegene zarar veren tutumlara müsaade edilemeyeceği aşikâr. Bu süreç klasik demokrasiyi bir değer yargısı olmakta çıkartacaktır. Elitlerin yönetiminde refah sorunsalı çözümlenecektir. İnsanlığın temel uğraşısı yetkin yöneticilerinin gölgesinde sanat, spor, kültür vb. gibi etkinlikler olacaktır. Teknolojik patronaj bir yana süreç sınıfsız toplum idealine evrilecektir. Bu senaryonun en iyi yönü, ‘sürdürülebilirlik’ bu gezegenin en önemli vazgeçilmezi olacaktır.",https://www.hurriyet.com.tr/yazarlar/sitki-sukurer/insanoglunun-uygarlik-seruveni-42797763
Sıtkı Şükürer,Öngörülmesi mümkün olmayan başkan Trump,"Nisan 21, 2025 05:26","Ve bu kişi dünyanın en kudretli ülkesinin, daha 3,5 yıl geniş yetkileri olan başkanı. İkinci defa seçildiğinde tüm ülkeler gezegende farklı bir dönemin başladığının ayırdındaydı. Ama bu denli bir “deli bozuk”la karşı karşıya kalacaklarını tahmin edemiyorlardı. Adam dünya ticaret hacminin dibine “kibrit suyu ekecek”, kendi ülkesini resesyona sokabilecek çılgın kararlara imza atıyor, tırmandırıyor, aniden geri adım atıyor, diplomatik nezaketen eser kaygı taşımıyor, üstelik ekibi de kendisinden aşağıya kalmıyor. Hani kötü ev sahibi kiracıyı mülk sahibi yapar denir. Trump yüzünden, başta Çin olmak üzere, AB ülkeleri ve dünyanın geri kalanı, ABD’siz ve onun dolarına muhtaç olmadan farklı bir düzenin arayışına girişiyorlar. Dünya artık eski dünya değil. Çin, Hindistan, Uzak Doğu ülkeleri “dört nala” gelişiyorlar. ABD, bu saatten sonra ne “dünyanın jandarması” olabilir ne de tek başına “ali kıran baş keseni.” Yüzyıllar boyunca, önce Avrupa, sonra Amerika, tüm insanlığı yediler, bitirdiler, sömürdüler. Ancak devran dönüyor. Önce Avrupa yaşlandı, çaptan düştü. Şimdi sıra ABD’de. Esasında bir teknoloji ülkesi olarak, gücünü “despotluk” üzerinden değil de uygarlık gelişimine katkı yönünden sürdürmeyi tercih edebilirler. Dünya nizamında, dar menfaatlerine sıkışmadan, adalet, huzur ve barış odaklı bir yerküre hedefleyebilirler. Ama böylesi bir soylu tutum, cahil ve vizyonsuz bir başkanla tabii ki olamaz. Yüksek gümrük tarifeleriyle tüm ülkeleri içe kapanmaya, enflasyona ve verimsizliğe sürüklemek bir “çıkmaz sokak macerası” aramak demek. Panama’dan Grönland’a “mesnetsiz emperyal iştah” dünya barışını tehdit eden bir densizliktir. Gezegen sürdürülemez bir çevre felaketine giderken, karbon bazlı enerjiye dönüşü savunmak bile, tek başına nasıl bir “musibetle” baş başa kaldığımızın kanıtıdır. Adam, “kötücül tutumları”yla, diğer ülkelerin diktatörlerini de parlatıyor. “Sorumsuzluk, bencillik”, bu kişinin rol modelliğinde kimi devletlerde taban buluyor, güç kazanıyor. Trump, insanlık adına tam bir “kötü rüya.” Umarım 3,5 yıl içinde dünya üzerinde “kalıcı bir hasar” bırakmaz. Korkuluyor ki adamın kural tanımazlığı Amerikan demokrasisini ve Anayasası’nı bile bir kenarı koyabilir. Ülkemiz yöneticileri lütfen bu kişiden, onun projelerinden uzak dursunlar, hele işbirliğine asla kalkışmasınlar.",https://www.hurriyet.com.tr/yazarlar/sitki-sukurer/ongorulmesi-mumkun-olmayan-baskan-trump-42771640
Sıtkı Şükürer,Gastronomide dip taraması  İZMİR GURME GUİDE,"Ocak 19, 2025 01:26","Meğer ki nitelikli ve ulaşılabilir olsun. Ülkemiz muhteşem bir gastronomik desene sahip. Hemen her yöreye özgü otantik lezzet defineleri keşfedilmeyi bekliyor. Sonrasında kapsamlı bir tanıtım gerekiyor. Sosyal medya bu hususlarda çok etkin. Ancak vitrine çıkartılan yerler, “sıradan” olmamalı. Bu sebeple hayal kırıklıklarını önleyecek yol göstericilere ihtiyaç duyuluyor. Kentimizde İzmir Gurme Guide (İGG) bu işin öncüsü olmuştu. Mandal Ajans'ın koordinasyonunda Ahmet Güzelyağdöken ve Serkan Saysen, “lezzet avcısı” üyelerle birlikte yeme-içme mekanlarını tanıtma amacıyla bir platform oluşturmuşlardı. Yıllar boyu muhtelif kategorilerde fark yaratan mekanları “bir adım öne çıkanlar” ibaresiyle kamuoyunda paylaşmışlardı. Şimdilerde bahse konu yapı. 15’inci yılını doldurdu. Bu arada kentimizde dünyaca bilinen marka rehberler faaliyete geçtiler. Michelin, Gault&Millau gibi dünya çapında kurumlar ‘fine dining’ restoranları ödüllendirme konusunda başarılı olurken, sair mekanlarda aynı ölçüde kavrayıcı olamadılar. Bu anlamıyla halen ortaya bir boşluk çıkmış durumda. Oysa kentin metropol bölgelerinin yanı sıra; periferileri, kasabaları ve yol üstü duraklarında şahane mekanlar söz konusudur. Hatta aynı yerde onlarca yıldır faaliyet gösteren çok sayıda lezzet tapınakları sözü edilen rehberlerin radarlarına girememişler. Diyeceğimiz; İzmir’in ve Ege’nin gastronomik portföyü çok geniştir. Bu şekilde; tencere yemekleri, pide, köfte, döner, kebap, deniz ürünü, kokoreç, börek, gevrek, çorba, dondurma… Ve daha onlarca kategoride kendi efsanesini yaratmış çok sayıda mekân var. İstanbul'da “Aposto” gibi sürekli kendini yenileyen ve insanları bilgilendiren sosyal medya mecraları mevcut. İzmir maalesef bu konuda da eksik. Bu yüzden İGG’nin göreve devamı önem taşıyor. Zaten İGG de pandemi sonrası askıya aldıkları çalışmaları için tekrar kolları sıvıyor. Bu kutsal misyon doğrultusunda gönüllülük esasında gayret gösteren İGG'ye şükranlarımızı sunuyoruz.",https://www.hurriyet.com.tr/yazarlar/sitki-sukurer/gastronomide-dip-taramasi-izmir-gurme-guide-42663960
Sıtkı Şükürer,Paradigma değişiyor mu,"Mart 09, 2025 02:11","Devlet, bahse konu silahlı mücadelenin muhatabını “terör örgütü, ayrılıkçı terör” ve benzeri tanımlamalarla ifade ediyor. Ancak başta ABD olmak üzere, batılı devletlerin resmi söylemleri ile fiili tutumları örtüşmüyor. Neticede Kürt meselesi Türkiye'ye enerji kaybettiriyor. Çözüm için uzun zamandır bir irade oluşturulmasına ihtiyaç duyuluyordu. MHP Lideri Devlet Bahçeli'nin İmralı üzerinden bir görüşme zemini oluşturulması başlangıç oldu. Gelinen noktada PKK'nın kendini tasfiye etme konusunda mutabakat temin edildi. Sürecin hukuki çerçevesinin de planlandığı anlaşılıyor. Büyük resimde devletimizde bir paradigma değişimi izlenimi alınıyor. Suriyeli ve Afganlı göçmenlerin kabulü bu değişimin ilk işaretleriydi. Bu değişimde geçmişin köklerinden de yararlanılıyor. Osmanlı, çok kültürlü, çok dilli, farklı etnisitelerin oluşturduğu bir imparatorluktu. Oysa Cumhuriyet bir ‘Ulus-Devlet Projesi’ olarak yapılandırıldı. Türk kimliği, diğer kimliklerin üzerinde bir “şemsiye kimlik” olarak belirlendi. Yanı sıra, 19. yüzyılın sonlarından itibaren gayrimüslim nüfus, büyük ölçüde seyreltildi. Neticede Türk ve Sünni Müslüman aidiyet, dominant faktörler olarak Cumhuriyet projesinin ana sütunları haline getirildi. Ancak bu model, Kürtler nezdinde, anlaşılır gerekçelerle ikna edici olmadı. Diğer kimlikler güçsüzdü, rıza gösterdiler. Eğitim ve kültür politikaları ile ideolojik biçimlendirme büyük ölçüde sağlandı. Aradan koca bir asır geçti. An itibari ile insani gelişmişlik, hukukun üstünlüğü, temel insan hakları, eğitim, sağlık, kentleşme, mutluluk, kültür ve benzeri onlarca parametre üzerinden, dünyanın medeni ülkelerine nazaran yapılan sıralamalarda maalesef en altlarda yer alan bir ülke konumundayız. Bu durum Cumhuriyet ve ‘Ulus-Devlet Projemizin’ 100 yıllık karnesinin pek de olumlu olmadığının açık göstergesidir. Bu sebeple kapsamlı bir özeleştiriye ihtiyacı duyuluyor. Ulus-devletin “tektipçi” yapısı dahil, temel konularda anayasal düzenlemelerle bir değişim tartışılır olmaya başlamıştır. Kürt sorununa yönelik açılımı da bu çerçevede değerlendirmek gerekir. Mevcut iktidarın Cumhuriyet değerlerine mesafeli baktığı, bilinmez bir şey değil. Etnisiteyi geri plana alan bir toplumsal modele geçişin emareleri görülüyor. Kültürel kodlarımızda olan merkeziyetçi ve otokratik yapı “inanç temelli” bir paydaya dönüştürülüyor. Hayatın her alanında yaşanan “toplumsal çürüme” uygun bir ortam sağlıyor. Buralardan kendi gerçeğini kavrayan, özgürlükçü bir ülke yaratabilmesi henüz ham bir hayal. Ancak “bir” “sıfır” dan iyidir. Bu anlamıyla Kürt meselesinde atılan bu radikal adım olumludur.",https://www.hurriyet.com.tr/yazarlar/sitki-sukurer/paradigma-degisiyor-mu-42721987
Sıtkı Şükürer,Teknoloji tembel bir insanlık vadediyor,"Şubat 03, 2025 04:04","Önce altın kuralı hatırlayalım. “Altını olan kuralı koyar.” Teknolojinin patronları belli. Musk, Bezos, Zuckenberg... ABD Başkanı Donald Trump’ın çevresini sarmış durumdalar. Trump’ın seçilmesinde de hiç şüphesiz rol oynadılar. Her türlü “veri” bu kişilerin tekelinde. Kitleleri kolaylıkla manipüle edebildikleri zaten bilinen bir gerçek. Bu nedenle Trump’ın iktidarı bir yönüyle onların da iktidarı. Bu gelişme insanlık tarihi açısından bir dönüm noktası. Artık insanların özgür iradeleri ile belirlenmiş demokratik yönetimlerden bile söz edilemez. Teknoloji, bahse konu “yeni tanrıların” belirlediği çerçevede “ahlak” anlayışını herkese dayatacak. Çin öteden beri 24 saat kameralarla kendi toplumunu izliyor. Çin halkı; trafik kurallarından asayişe, banka hesaplarından, tüketim kalıplarına, hemen her konuda sıkı gözlem altında yaşar hale geldiler. Batı dünyası da her bir bireyin kişisel bilgilerine hâkim olarak, özgür zannedilen aklı köleleştirmekte hayli mesafe katetmiş durumda. Kitleler, kendilerine bilgi çağı müjdelendi sanırken, onun kirletilmiş istilasına uğrayacaklarını herhalde düşünmemişlerdi. Neticede, dijital bombardıman giderek çölleşen insan zihinleri imal ediyor. Üstelik bu biçimlendirme süreci, sahibine sağlayacağı faydalar sebebiyle ucuzlatılıyor, neredeyse üste para verilecek hale getiriliyor. Tesla 2025 yılı ortalarında piyasaya yeni bir cep telefonu sunacakmış. Starlink uyduları sayesinde, dünyanın her yerinde ömür boyu ücretsiz internet hizmetine verileceğini bildirilmiş. Yine hidrojen enerjisi üzerinden birkaç litre su ile çalışabilecek taşıt araçları piyasaya girmeye başladı bile. Çinliler “Deep Seek” ile çok daha az çip, daha da hesaplı ve yetkin algoritmalar tasarlayarak yapay zekâda ABD’ye ciddi tehdit oluşturuyorlar. Özetle bilimsel gelişmeler hayatı ucuzlatıyor. Çok değil, birkaç 10 yıl sonra, kurgu bilim dizi ve romanlarında olduğu gibi küçük haplarla beslenme sorunu da çözülebilecek. Nüfus artışı da kontrol altına alındığında, insanlık için “refah” diye adlandırılan standardın gerekleri temin edilmiş olacak. Peki, “teknolojilerin efendileri” giderek pasifize ettikleri insanlar üzerinden nasıl bir yarar sağlayacaklar? Zira bilim; vasat insan aklı ve emeğine ihtiyaç göstermeyecek. Yapay zekânın ve robotlaşmanın getirdiği imkanlar, “insan nesline”, sanat, kültürel derinleşme, felsefe ve spor yapma dışında herhangi bir fonksiyon yüklemeyecek hale geliyor. Çetin Altan'ın soyutlama yazılarında, insanoğlunun bahse konu zamanlara geleceği ifade edilirdi. Bir nevi Karl Marx’ın sınıfsız toplum ideali. Teknolojik ahlakla tüm kötücül yaklaşımlarından arındırılmış, ekosisteme uyumlu hale dönüştürülmüş, düşünme yetisini; dünyevi endişelere düşmeden yaşayan, bilimsel araştırmalardan kopartılmış bir toplum, mümkün olabilir mi? Teknolojik efendilerin kendilerine kurdukları dünyada sıradan insanlara yer yok. Özel yetenek ve zekâya sahip olanlar dışında, geniş kitleler, seçiciler nezdinde, korunması elzem epidemik bir bitki gibi görülecektir. Bilimi yapanlar ve yönetenleri ise evrenin bilinmezliğinde çok sayıda ödev bekliyor. Kuantum fiziği hipotezleri, sicim teorileri, karanlık madde, ışık hızını aşacak düşünme hızı, evrende yalnız olmadığımız varsayımı, dünyaya uyumlu gezegenlerin keşfedilmesi, bu yerlerde koloniler kurulması, inorganik bileşiklerden organik canlılar oluşturmak, tıptan biyolojiye keşifler... Özetle; idrak sınırlarının genişletilmesi, merak duygusu ile beslenen insan evladının sonsuzluğa koşuşturması.",https://www.hurriyet.com.tr/yazarlar/sitki-sukurer/teknoloji-tembel-bir-insanlik-vadediyor-42679545
Sıtkı Şükürer,Özgür Özel için yolun sonu,"Mart 17, 2025 04:45","Seçimler bilindiği üzere 2028 yılında. Alınmış bir erken seçim kararı yok. Bu böyleyken 2025 Mart’ta kampanyaya başlamak ne ölçüde sürdürülebilir bir karardır, anlamak zor. Esasında bu hareket Ekrem İmamoğlu’nun fiilen CHP Genel Başkanlığı’na el koyması hükmündedir. Bir belediye başkanının CHP gibi kurumsal bir partinin hiyerarşisini “de facto” kenara koyarak “lider” tutumuna bürünmesi, “parti kıblesinin” tamamen kendisine yönelmesi sonucunu doğurur. Genel başkan değişiminin yaşandığı parti kurultayında, zaten mücadele Kılıçdaroğlu-İmamoğlu arasındaydı. Özgür Özel, bu anlamıyla “görevlendirilmiş” genel başkan olmuştu. Ancak, parti tüzüğünün genel başkana tanıdığı yetkiler sebebiyle Özgür Özel ve ekibi kendilerine ağırlık vehmetmeye başladı. Ekrem İmamoğlu’nun bu tavırlardan rahatsız olduğu siyaset kulislerinde konuşulur olmuştu. Süreç, Özgür Özel’i geri adım atmaya zorladı ve Ekrem Bey’in adaylığının önü açıldı. Bu durum bir genel başkanın “belirleyici karizmasının” bitişi olmuştur. Özgür Özel‘in partinin ikinci adamlığını bile koruması mümkün değildir. Zira Ekrem İmamoğlu artık arkasını doğrudan kendi kurmaylarına emanet eder. Özgür Özel'in “teknik direktör” söylemi siyaseten gerçekçi değildi. Bu rol, mesela Hikmet Çetin, Murat Karayalçın konumunda, cari siyasete dair “unun elemiş” parti büyükleri için geçerli olabilirdi. Kendisi de durumun farkında olmalı ki Ekrem Bey’in İzmir çıkartmasında ortalıkta gözüküp de kendini ezdirmedi. Neyse, siyasette emanetçilik olmaz değildir ama birinci adam nezdinde tedirginlik uyandırmama koşuluyla. Mamafih birinci adam da kendine bir “koruma kalkanı” oluşturma adına ciddi bir zamanlama hatası yapmış görünüyor. Yıllar boyu, “Cumhurbaşkanlığı seçim ajitasyonunu” sürdürmek bıktırıcıdır. Kaldı ki hukukun, uluslararası toplum dahil, pek önemsenmediği bir düzende “yargı ve kayyum tehdidi” yine geçerlidir. Bu arada kendini koruma altında tutan bir Mansur Yavaş’ın da bu hamleden etkilenmediği, uygun zaman ve zemin beklediği görülüyor. Bir tarafta cesur, gözü pek ve aceleci bir tutum, diğer tarafta hesaplı ve temkinli bekleyiş. Kimin doğruyu yaptığını zaman gösterecek.",https://www.hurriyet.com.tr/yazarlar/sitki-sukurer/ozgur-ozel-icin-yolun-sonu-42731183
Sıtkı Şükürer,Siyaset oyun içinde kalma becerisidir,"Şubat 09, 2025 07:42","Bu esnada partinin başında Kemal Kılıçdaroğlu vardı. İlk aday tercihi Ekmeleddin İhsanoğlu idi. AK Parti'nin prestijinin yukarılarda olduğu süreçlerdi... O sebeple CHP iddiasız bir adayla seçime girdi ve beklendiği gibi kaybetti. Kemal Kılıçdaroğlu kendisini riske etmemişti. İkinci Cumhurbaşkanlığı seçiminde, bu defa Muharrem İnce tercih edildi. Kazanılma ümidi yine düşüktü. Neticede seçim yine hüsranla sonuçlandı. Kemal Bey bu sayede Muharrem İnce'yi tasfiye etmiş oldu. Nihayet sıra üçüncü seçime geldi. Tayyip Erdoğan'ın siyaseten yorgun bir dönemiydi. CHP'de bu defa moraller yüksekti. Kemal Kılıçdaroğlu seçimin kazanılacağını düşünüyordu. O sebeple, seçim şansı daha yüksek adayları bir kenara koyup, kendisi aday oldu. Ancak hesap etmediği bir konu vardı. Kemal Bey de siyaseten yorgun ve yıpranmıştı. Kendisine yönelik yargılar aşılamadı ve CHP üçüncü kez yine kaybetti. Kemal Bey ülkenin kaderini etkileyecek bu kritik kararda kendi kalıcılığını da hesaba dahil etmişti. İnsan zihni samimi ve makul davransa dahi “kendine yontma” esaslı çalışıyor. Şimdi 2028'e kadar olan bir zamanda dördüncü kez sandıklar kurulacak. Bu defa Kemal Kılıçdaroğlu artık yok. Partinin başında Özgür Özel var. Partinin aday adaylarının; Ekrem İmamoğlu veya Mansur Yavaş olacağını ifade ediliyor. Kamuoyu yoklamalarında Mansur Yavaş, an itibariyle önde görülüyor. Az konuşan, elini kapalı tutan, netameli konulara girmeyen, “ülkücü” olduğunu söyleyen bir politikacı. Ekonomiden dış politikaya, Kürt meselesinden Batı ülkeleri ile ilişkilere, fikirleri pek bilinmiyor. Ama halk da karşılığı olduğu kesin. Ekrem İmamoğlu ise İstanbul seçimlerini 3 defa kazanmış “namağlup” siyasetçi. Mansur Yavaş’a göre parti örgütünde daha güçlü. Bu gerekçelerle her ikisi de partinin adayı olmak için kendilerine yarayacak yöntemi ön plana çıkartmak isteyecektir. Nitekim Ekrem İmamoğlu, parti üyeleri tarafından yapılacak belirlemeyi hararetle sahipleniyor. Mansur Yavaş ise çok muhtemel muteber anket şirketlerinin tespitlerini işaret edecektir. Bu arada Özgür Özel de şu aşamada tam bir “taktik geri çekilme” içinde. “Görevlendirilmiş Genel Başkan” konumu, zaten ötesine müsaade etmiyor. Neticede son 15 yılda olduğu gibi her adayın kendisine hizmet edecek bir strateji izleyeceği anlaşılıyor. Bu durum partinin yoğun ve yıpratıcı bir sürece gireceğini gösteriyor. Bu çekişme, hiç şüphesiz rakip partiye avantaj sağlar. Konu Cumhurbaşkanlığı gibi bir makam olunca maalesef taraflardan sağduyulu tutum beklemek zordur.",https://www.hurriyet.com.tr/yazarlar/sitki-sukurer/siyaset-oyun-icinde-kalma-becerisidir-42687461
Sıtkı Şükürer,Büyülü keyifler tekil kalmalı,"Ocak 26, 2025 05:18","Derken tekrarlamaya niyetlenirsiniz. Tam bu noktada “kare”yi dondurun. Acaba hayalini kurduğunuz lezzet şöleni yine aynı keyifle mi gerçekleşecektir? Zihninizde iz bırakan o muhteşem tat, yine damağınızda bir lezzet infilakı yaratacak mıdır? Bir yemek keyfinin geçmişte yaşadığınız aynı mutluluğu vermesinin birçok koşulu vardır. Her şeyden önce size o unutulmaz keyfi veren bütünlük korunuyor mu? Doğru zaman, doğru ruh hali, kepçesinden lezzet taşan aşçısı, huzur veren garsonu, mekanın ambiyansı… Aynen korunuyor mu? Esasında bazı zamanlar ortam her şeyin önüne geçer ve belirleyici olur. Yazın açık havada, deniz kenarında ya da karlı bir havada bir dağ otelinde, odun sobası gürül gürül yanarken “sahanda yumurta” bile unutulmazdır. Bazen tüm sihir taam zamanının doğru tespitindedir. Bir kuş cıvıltılı sabah, bir gün batımı ya da dolunay vakti, diğerlerinin ikinci plana atılmasına yeterli olur. Tabii hangi ruh hali içinde olduğunuz, aldığınız keyfin gizli anahtarıdır. Mesela tatile yeni çıkılmıştır, “taş” yenilse şahane gelir. Tüm unsurlar bir araya gelince ortaya unutulmaz bir anı çıkar. Neticede o yemeğe “meftun” olunmuştur. Bu bahtiyarlık halini tekrarlama isteği risk içerir. Hayal kırıklığı öncekini de zedeler zira. Tavsiyemiz bahse konu ikinci denemeyi asla yapmamanızdır. Nazım Hikmet'in umut vaat eden şahane bir şiiri vardır. 24 Eylül 1945 “En güzel deniz: Henüz gidilmemiş olandır. En güzel çocuk: Henüz büyümedi. En güzel günlerimiz: Henüz yaşayamadıklarımızdır. Ve sana söylemek istediğim en güzel söz: Henüz söylememiş olduğum sözdür.” Şikemperver öğüdümüz odur ki: Nazım’ın bu şiirinden hareketle yeni arayışlara geçmek, yeni mutlulukların peşine düşmek eskiyi tekrarlamaktan çok daha anlamlıdır.",https://www.hurriyet.com.tr/yazarlar/sitki-sukurer/buyulu-keyifler-tekil-kalmali-42671211
Sıtkı Şükürer,Erken siyasi hamleler halka değmez,"Mart 02, 2025 04:13","Özgür Özel ve Ekrem İmamoğlu, “Erken seçim için erkenden aday belirlemek gerekir” tezi üzerinden bu seçimi gerekçelendiriyorlar. Ancak bu gerekçenin samimi olmadığını herkes biliyor. Tek adaylı seçim için esasında bu denli tantanaya gerek yok. Anlaşılan bu etkinlik vesilesi ile bir heyecan oluşturulmak isteniyor. Ancak, “Zaten tek aday var” diye katılım düşük olursa, bu İmamoğlu’nu tartışılır kılar. Amaç aslında iki sebebe dayanıyor. Birincisi, “Ekrem Bey resmi CHP adayı olursa onun önü yargı yoluyla dahi zor kesilir” diye varsayılıyor. İkincisi, ki belki de daha önemlisi şimdiden Mansur Yavaş’a partinin adayı olamayacağı anons ediliyor. Sahicilikten ödün verilerek amaç hasıl edilmeye çalışılıyor. Ekrem İmamoğlu’na hakaret davalarından ceza çıkarsa, bu ona mağduriyet imkânı sağlar. Ama diploma meselesi biraz karışık. Orada sanki torpille bir geçiş meselesi yaşanmış. Yani konunun etik boyutu İmamoğlu’nu zorlayabilir. İktidar bu defa kendilerince iyi bir yerden yakaladı. İmamoğlu tüm bu engellileri aşar ve CHP adayı olursa Yavaş'ın rotası nasıl şekillenir ön görmek zor. Şayet erken seçim olmazsa Recep Tayyip Erdoğan anayasa gereği aday olamıyor. Böyle bir senaryoda Mansur Yavaş’ın kenarda beklemesini ummak gerçekçi değil. Mansur Bey “Bir bölen olmam” dese de siyaset rüzgarları nasıl eser yaşanınca görülecektir. Şayet Tayyip Bey aday olmaz ya da seçimi kazanamayacaklarını hissederlerse, geçişi Yavaş üzerinden yapmayı tercih edebilirler. Mansur Bey her iki tarafa göre ara tondur. O noktada siyaset bambaşka mutabakatlara konu olabilir. Cumhur İttifakı muhalefet istedi diye hemen erken seçime yanaşmaz. 2028’e kadar zaten iktidardalar. Arada geçen sürede de köprünün altından daha çok sular akar. Özetle, CHP’nin ön seçim telaşı kesinlikle geniş halk kitlelerini ilgilendirmiyor. İnsanların gündemi hayat pahalılığı. Genel kanaat Mansur Yavaş’ın ekarte edilmek istendiği. Yargı davaları nedeniyle Ekrem İmamoğlu kendini kuşatma altında görüyor. Kamuoyu bu davaların gerekçelerine ikna olmuş gözükmüyor. Ekrem Bey cumhurbaşkanı adaylığını mağduriyet algısıyla tahkim etmek istiyor. Ancak erken seçim CHP istedi diye olabilen bir şey değil. Diploma meselesi diğerlerinden daha yıpratıcı olacak gibi duruyor. Sonuç olarak, CHP oyun kurucu gücüne sahip değil. Hamleleri parti içi çekişme görüntüsünden öteye geçmiyor.",https://www.hurriyet.com.tr/yazarlar/sitki-sukurer/erken-siyasi-hamleler-halka-degmez-42713682
Sıtkı Şükürer,Sıralı veya patırtılı,"Şubat 23, 2025 04:02","Beklenen netice İstanbul Büyükşehir Belediye Başkanı Ekrem İmamoğlu’nun CHP adaylığını temin etmekti. Haliyle Mansur Yavaş itiraz ederek, ön seçime katılmayacağını ifade etti. Bu gelişmeler ülke kamuoyunda Mansur Yavaş’ın devre dışı bırakılmaya çalışıldığı şeklinde algılanır. Bu amaca ulaşılsa bile aday seçimini değersizleştirir. Mansur Bey, ülkücü gelenekten gelen bir isim. CHP ile yolları Ankara'nın demografik yapısına uygun bir profil olması sebebiyle kesişmişti. Proje 2 dönemdir başarıyla işledi. Bu esnada Mansur Yavaş, sadece Ankaralı seçmenlerin değil, Türkiye genelinin de teveccühünü kazandı. Cumhurbaşkanlığı anketlerinde onun adı İmamoğlu’nun önünde çıkıyor. Dolayısıyla CHP'nin adayı kim olmalı sorusu, çözülmesi güç bir denkleme dönüştü. Ekrem İmamoğlu da yıldız bir siyasetçi. İstanbul seçimlerinde üç defa iktidar partisini yendi. Her kim aday olacaksa; hem CHP hem de merkez sağ ve milliyetçi seçmen oylarına ihtiyaç duyacaktır. Her iki adayın da ayrı ayrı seçime girmesi halinde sert ve yıpratıcı rekabet yaşanır. Ancak görünen, işler o yöne doğru gidiyor. Esasında, ikinci tura kalmış bir Mansur Yavaş'ın Cumhurbaşkanlığı seçiminde şansı Ekrem Bey'e göre daha yüksektir. Zira elenen tarafın oyları, daha merkezde durması sebebiyle kendisine yönelecektir. Ancak yol ayrımına kadar giden süreci, seçmeni küstürmeden yönetmek kolay değildir. Bu durum her iki aday için de geçerlidir. Mansur Yavaş ön seçime katılmayacağını söyleyerek bir “mağduriyet” mesajı vermiştir. Acele davranır, partiden ayrılırsa mevcut sempatisini zedeler. Ekrem İmamoğlu parti üyelerine kendini seçtirirse, o da “yakışık” bulunmayacaktır. Tartışılan makul çözüm önerisi şöyle: “Mansur Yavaş CHP'nin adayı olur ve kamuoyuna iki yıl içinde parlamenter sisteme geçileceği taahhüdünü net bir şekilde verir. Sonraki süreçte Ekrem İmamoğlu’nun Başbakan, kendisinin yetkileri kısıtlanmış Cumhurbaşkanı olarak devam edeceğini belirtir.” Mansur Yavaş’ın yaşı itibariyle de bu formüle sıcak bakacağı öngörülebilir. Bu formül Ekrem İmamoğlu için de rasyoneldir. Aksi halde, seçim sürecinin uygun bir anında Mansur Yavaş’ın CHP dışında bir oluşuma yönleneceği galip ihtimaldir. Bu noktada Kemal Kılıçdaroğlu ile bir güçbirliğine girişmesi bile sürpriz olmaz. Siyaset; M. Duverger’in deyişiyle “mümkün olanın sanatıdır.” An itibariyle Ekrem İmamoğlu-Mansur Yavaş ikilemi, CHP'yi belirsizliğe götürmektedir. Mansur Yavaş'ın CHP ile iplerini erken koparması ve Ekrem İmamoğlu'na yargısal kısıtlama gelmesi, Özgür Özel’i CHP de tek seçenek haline getirebilir. Bu arada son Kurultay’ın yargı eliyle iptal edilmesi bambaşka gelişmelere yol açar ki onu bu aşamada tahmin etmek falcılık yeteneklerini bile aşar.",https://www.hurriyet.com.tr/yazarlar/sitki-sukurer/sirali-veya-patirtili-42704854
Sıtkı Şükürer,Suriyeliler kadim Anadolu desenine dahil olmuştur,"Aralık 22, 2024 04:43","“Esad gitti, misafirlik bitti” sloganını benimseyenler, kamuoyu yoklamalarına göre çoğunlukta. Ancak bu konu, öyle kestirmeci yaklaşımlarla çözülecek gibi değil. Resmî açıklamalara göre ülkemizde takribi 3 milyon Suriyeli sığınmacı yaşıyor. Küçük bir kısmı vatandaşlık almış durumda. Türkiye’de doğan ve yüzbinlerle ifade edilen Suriyeli çocuklar söz konusu. Şu anda Suriye'de, çöken rejim sonrasında tam bir kaos hâkim. Mülkiyet hakları bile belirsizlikler içeriyor. Bu sebeple ülkemizdeki Suriyeli aileler ülkelerine dair bir bilinmezlik yaşıyorlar. Hiç kimse bahse konu karmaşa ortamına çoluk çocuğunu sürüklemez. Nitekim dönüş anlamında sınır geçişleri birkaç bin kişiyle sınırlı kaldı. Konuyu gerçekçi gözle değerlendiren sosyologlar, zaten eksiksiz bir dönüşün mümkün olamayacağını ifade ediyor. Çok sayıda sığınmacının Türkiye ekonomisine eklemlenmiş olması da bir başka gerçekliğimiz. Anadolu, kadim halkları olduğu gibi göçlerle harmanlanmış bir coğrafyadır. Bu sebeple bir ulus devlet olan Türkiye Cumhuriyeti; ırki değil, kültürel milliyetçilik esasında kurulmuştur. Atatürk, “Ne mutlu Türk’üm diyene” derken bu durumu belirtmiştir. Konumuza dönersek; eski göçmenlerin yenileri istememeleri anlaşılmaz bir durum değildir. Türkiye'de halen nüfus artış hızı giderek düşüyor. Bu eğilim devam ederse nüfusumuz azalacak. Henüz “orta gelir tuzağından” çıkamamış bir ülkenin, nüfus ortalamasının yaşlanması, uzmanlara göre ekonomik anlamda tam bir felakettir. Böyle bakınca, ‘Suriyelilerin doğurgan yapısı, kalıcı olurlarsa, bahse konu sorunun çözümüne katkı sağlar’ diye değerlendirmeler yapılıyor. Cumhurbaşkanı Erdoğan’ın,  “Gitmek istemezlerse başımızın üstünde yerleri var” söylemi bir yönüyle bu sebepten olabilir. Bu ülkede siyasi yelpaze altı ana grupta tasnif edilebilir. Birinci grup, “Sünni muhafazakarlardır.” Bu kesim hali hazırda AK Parti'ye yakındır. Suriyeli sığınmacılar, bilindiği üzere Sünni Müslümanlardır. Şayet Türkiye'de kalırlarsa, bir müddet sonra vatandaş ve sonrasında AK Parti seçmeni olmaları çok muhtemeldir. İkinci grup, “Türk milliyetçileridir.” MHP, İyi Parti, Zafer Partisi gibi partilere oy verirler. Bu kesim ideolojik olarak, demografik yapının bozulacağı düşüncesiyle Suriyelilere sıcak bakmazlar. Üçüncü grup, kendilerini “Kemalist” diye nitelendiren “ulusalcılar.” Bunların bir kısmı CHP bünyesindedir. Bu grup tıpkı milliyetçiler gibi ideolojileri gereği Suriyelilerin gitmesini isterler. Dördüncü grup, “Cumhuriyet değerlerini benimsemiş, Atatürkçü, laik insanlardır.” Bu kesim bırakın Arapları, muhafazakarlara bile mesafelidirler Beşinci grup, “Alevi” kesimlerdir. Onların zaten Sünni muhafazakarlara karşı sahiplenme eğilimleri tarihsel olarak düşüktür. Altıncı grup, sağduyulu kesimlerdir ki bunlar her gruba yayılmış azınlıklardır. Onların makul, insan odaklı ve hesapsız bakışlarına bu ülkede hiçbir zaman değer verilmemiştir. Özetle; Suriyeliler tıpkı Afganlılar gibi “de facto”, Anadolu’nun kadim desenine dahil olmuş gibi durmaktadır.",https://www.hurriyet.com.tr/yazarlar/sitki-sukurer/suriyeliler-kadim-anadolu-desenine-dahil-olmustur-42634225
Sıtkı Şükürer,Beklentiler kırılamıyor,"Aralık 08, 2024 03:58","Görülen gerçek, enflasyon bir türlü dizginlenemiyor. Faiz yüzde 50 mertebesinde olmasına, döviz kuru örtülü olarak baskılanmasına rağmen fiyatlar artış eğilimini koruyor. TÜİK’in kasım ayı tüketici enflasyonu aylık yüzde 2.24, yıllık yüzde 47,09 oldu. İstanbul Ticaret Odası (İTO) ve Enflasyon Araştırma Grubu’nun (ENAG) açıkladığı aylık oranlar sırasıyla yüzde 3.07 ve yüzde 4.06. Yıllıkta İTO yüzde 57.99, ENAG ise yüzde 86.76 ölçüyor. Alınan bunca tedbire rağmen ancak “bir arpa boyu yol” alınmış görünüyor. Bunun en temel sebebi enflasyonun düşeceğine dair beklentilerin oluşamamış olması. Halk programın ciddiyetine ikna değil. Ana gerekçe, kamunun yeterince tasarruf anlayışına geçmemiş olması. Yanı sıra, asgari ücretin mevcut seviyesinin açlık sınırını işaret etmesi nedeniyle OVP'ye uyumlu bir artışın mümkün olamayacağının bilinmesi. Bu nedenle insanlar programın delineceğini görüyor ve ona göre fiyatlama davranışları oluşturuyorlar. Aralık ayı pek çok iş kolunda yıllık sözleşme zamanıdır. Zam talepleri en az yüzde 60'lar seviyesinde. Meslek odaları açıkladıkları yıllık tarifelerinde aynı tutum içindeler. Asgari ücrete yapılan zam yüzdesi genelde piyasa için kerteriz olur. Şayet program disiplini asgari ücretli üzerinden sürdürülmeye kalkışılırsa, bunun sürdürülebilir olacağına ihtimal vermiyoruz. Her türden mal ve hizmet fiyatları alıp başını giderken yüzde 25-30'lar seviyesinde asgari ücret artışı o kararı alan siyasi iradeyi çok olumsuz etkiler. Ayrıca medyada 2025 yılı için erken seçim söylentileri sıkça yazılıp çizilirken, bu kararın enflasyona etkisini her kesim şimdiden öngörüp, tutum oluşturuyor. Hazine ve Maliye Bakanı Mehmet Şimşek acaba ne düşünüyor? Bir kere, faizlerin indirilmesi herhalde söz konusu olamaz. Hatta, el yükselterek artırılması bile şaşırtıcı olmaz. Bütçe dengeleri için vergileri daha bir yüklenebilirler. Ama tüm bunlar o meşhur “beklentileri” düzeltmek için yeterli olur mu, şimdilik pek mümkün görünmüyor. Her şeye rağmen, bu seviyelerin korunması bile önemli. Bu sebeple ekonomi yönetimi çabalarında ısrarlı olmaya devam etmeli. *** Batırdık, kenara çekilelim HER 7 yılda bir yeni bir nesil geliyor. Öte yandan; bilgi toplumunun ve teknolojinin biçimlendirdiği yepyeni hayatlar oluşuyor. Ancak yaşlılar gençlere yerlerini bırakmakta direniyorlar. 21 yüzyılı temsil eden değerler “insan” odağından besleniyor. Genç nesiller bu durumun farkında. Koyu dindarlık, katı milliyetçilik, onların taze ruhlarında izahat bulmuyor, ikna edici olamıyor. Artık ülkemize de genç nefesler lazım. Yönetim kademeleri, baştan başa “ihtiyar kokuyor.” Gençlere, taptaze umutlara, bahar esintisine acil ihtiyacımız var. Aksi halde çürüyoruz. Her yönüyle bayatlamış, meraksız, vasat, paslı ve köhnemiş zihniyetler, artık geriye çekilmeli. Ne birikimlerinin bir işe yaradığı var, ne de kirlenmiş tecrübelerinin. Memleketi getirdikleri hal ortada. Hayatın her alanında, istisnasız, eksiksiz, medeni ülkeler liginde en diplerdeyiz. Hiç ayrıcalık yapmadan, tüm üst kuşaklar olarak sınıfta kaldık. Nedenini, niçinini tartışmak, özeleştiri yapabilmek mümkün. Ama ne sorgulama niyetimiz var ne de donanımımız müsait. Bizler maalesef bu toprakları, kadim kültürü, insan dokusunu, bereketini, tabiatını, ne hak edebildik ne de koruyabildik. Tabii ki gidecek başka yerimiz yok. Ama lütfen artık bir soluklanalım ve ağır yaralı güzel ülkemizi gençlerimize teslim edelim.",https://www.hurriyet.com.tr/yazarlar/sitki-sukurer/beklentiler-kirilamiyor-42618945
Sıtkı Şükürer,Kürt sorununda çözüm arayışı,"Ocak 12, 2025 10:30","Doğrudan Abdullah Öcalan üzerinden bir çözüm arayışının başlangıç vuruşunun onun tarafından yapılması manidar. Bu açılımın kişisel değil, bir devlet projesi olduğu söyleniyor. Nitekim Cumhurbaşkanı Recep Tayyip Erdoğan'ın sonradan yaptığı açıklamalar, biraz mesafeli olsa da bu hususu teyit etmiştir. Bu kronikleşmiş sorunun çözümü çok çetrefil ve zordur. Tam manasıyla uzun, ince, mayınlı, dikenli bir süreçtir. Siyasi partilerin mutabakat zorluğu yanında, karşı tarafta da DEM Parti, İmralı, Kandil, Selahattin Demirtaş ve çok sayıda Kürt dernekleri, her biri ayrı bir odaktır. Ancak, sağ duyulu kesimlerin ittifak ettiği üzere, bu sorun artık çözülmeli ve ülke bütünlüğünde huzur temin edilmelidir. Orta Doğu’da 4 ayrı devlete yayılmış haliyle; Türkiye, İran, Irak ve Suriye'de toplam 40 milyon kişiyi aşkın Kürt nüfus var. Kuzey Irak'ta Barzani yönetiminde fiili bir devletçik oluşumu söz konusu. Suriye'de Esad rejimi devrildikten sonra PYD-YPG varlığı bir realite. Giderek zayıflayan Molla rejiminin hüküm sürdüğü İran sınırları içinde yaşayan Kürtler, diğer ülkelerdeki Kürtlerle temas halinde. Beri yandan, başta ABD ve İsrail olmak üzere, bölgede bir Kürt devletinin oluşumuna uluslararası destek hep gündemdedir. Neticede bu tablo, kaçınılmaz olarak Türkiye'den toprak talebine kadar gidebilecek gelişmeleri tetikleyebilir. Devletin, ülke içi Kürt sorununun çözümüne yönelik hareketlenmesinde bu hususlar da etkilidir. Ülkemizde yaşayan Kürtlerin, çok ayırıcı ve özel bir durumu söz konusudur. Türk kimliğini benimsemiş vatandaşlar Kürt vatandaşlarla milyonlarca ortak aile kurmuşlardır. Kürtlerin, 1960’lı yıllardan itibaren bilinçli devlet politikası olarak ülkenin batısına göçleri teşvik edilmiştir. Bugün İstanbul dünyada en fazla Kürt kökenli insanın yaşadığı yerdir. Türk-Kürt iç içe geçmiştir. Ayrılmaları; ekonomik, kültürel, demografik olarak mümkün olmayan bir bütünleşik yapıdır. Bu nedenle sınırlarımız dışında bağımsız bir Kürt devleti kurulmasına gidebilecek gelişmelerin, Türkiye'ye sıçraması kolay kabul görmez. Kürt vatandaşlarımız, hiç şüphesiz Orta Doğu’nun belirsizlik ortamına, tabii ki ilgili ama serin yaklaşırlar. Ancak hâkim etnisite olarak doğu ve güneydoğuda varlıklarını sürdüren Kürtlerin çözüm bekleyen sorunları olduğu da bir vakadır. Devlet demokratik hakları konusunda bölge insanlarına mesafeli davranmıştır. Ancak bu katı tutumun sürdürülebilir olmadığını hayat pratiği göstermektedir. Başlayan süreç muhtemeldir ki böylesi bir yol haritası içermektedir. Hiç şüphesiz birinci şart, örgütün silahları bırakmasıdır. Muhtemelen bu aşama sonrasında bir af ve bilahare merkeziyetçi yapımızın esnetildiği ve özellikle kültürel kimliklerin korunacağı düzenlemeler, peşi sıra planlanmaktadır. Esasında birkaç konuda şerh koymamıza rağmen, genelde kabul ettiğimiz “Avrupa Konseyi Yerel Yönetimler Şartı”, bu konuda bir rehber niteliğinde olabilir. Bu çabalar hayata geçirilirse, bir süre sonra Çerkez, Pomak, Boşnak, Süryani, Ermeni, Rum, Gürcü, Tatar, Alevi… Onlarca kültürün kendilerini daha özgürce ifade edecekleri bir zengin ve demokratik Türkiye'nin de önü açılmış olur. Böyle bir Türkiye, sınırlarımızın ötesindeki Kürt oluşumları için ekonomik olarak eklemlenecekleri bir cazibe merkezi olur. Neticede, devletimizin inisiyatifinde karşılıklı kararlılık ve samimiyet gerektiren bir yola çıkılmıştır. Elde edilecek başarı tüm Orta Doğu’nun makus talihini değiştirecektir.",https://www.hurriyet.com.tr/yazarlar/sitki-sukurer/kurt-sorununda-cozum-arayisi-42656070
Sıtkı Şükürer,Omizu bir rüya proje,"Ocak 05, 2025 08:10","Her şeyden önce bir deniz memleketi. Böyle olunca deniz mahsulleri restoranları da çok sayıda. Kent merkezinde, özellikle de Kordon'da sıra sıra restoranların büyük çoğunluğu balık ve türevleri üzerinden servis veriyorlar. Yanı sıra tatil beldelerinde de aynı yaklaşım geçerli. Bahse konu mekânlar, nedense birbirlerinin karbon kopyası gibi. Tabiatın getirdiği imkânlarla taze deniz ürünleri, Ege otları ve rakıya çerçevelenmiş bir menü anlayışı hâkim. Çok az restoran rutini zorluyor. Bu tutum, hani sürprize kapalı bir İzmir standardı olarak iyi karşılanabilirse de esasında yaratıcılığı önemsemeyen bir tembel mutfağı. Bahse konu monoton çemberi kırmaya çalışanlar da var, hiç şüphesiz... Bu çerçevede Urla’da uluslararası seviyedeki fine dining restoranları hep biliyor ve takdir ediyoruz. Zaten Michelin, İncili ve Gault gibi kurumsal rehberler onlara haklarını teslim ediyor... Öte yandan, konumuz olmasa da esnaf lokantası kültürümüz bizleri hep mutlu ediyor. Tencere yemekleri, köfteciler, pideciler derken, tüm Ege kasabaları, her biri kendi içinde, lezzetleri itibariyle fenomen mekanlar barındırıyor. Ancak, işaret etmek istediğimiz bu yerler değil. Sorun, dünya mutfağının örneklerinin sunulduğu restoran sayımızın çok sınırlı oluşu. Vazgeçtik Arjantin restoranları, Anadolu'nun öz mutfağı olan Ermeni, Süryani restoranlarına bile sahip değiliz. Oysa söz konusu mutfaklar komşumuz Atina'da bile onlarca örneğiyle temsil ediliyor. Ancak her şeye rağmen “cesur yürek” gastronomik mekânlarımız da hiç yok değil. Bunlardan biri de “Omizu” adlı Japon restoranı. Omizu, Kordon’da adeta meydan okurcasına, komşu balık restoranlarına silkinme ve dünya mutfağına yönelmeleri çağrısı yapıyor. Omizu’nun işleticisi İzmir'de çok popüler bir insan olan İbrahim Görücüoğlu... “Grande” lakaplı İbrahim Bey 24 yıl İtalya'da yaşamış. Restorancılığın yanı sıra eğlence sektörünün de duayenlerinden. Ahmet şefle birlikte bu özel mekânı açtıklarında, modern Asya mutfağını İzmir'e kazandırmayı hedeflemişler. Neticede ortaya Japon mutfağını da aşan şaşırtıcı bir zenginlik oluşmuş. Bu arada Omizu “saf su” demekmiş. Bizler kentimize toz kondurmak istemeyiz. Her yönüyle eksiksiz ve özel olması için çaba sarf ederiz. Tahrip ettiklerimizi geri kazanmanın bilincine vardık. Eskiden olduğu gibi metropol bir kentin evrensel nüanslarına sahip olmamızın farkındalığı çok önemli. Pek tabii bahse konu kaliteler hayatın her alanıyla ilgili. İzmirliler öncelikli olarak “huzur” beldesi olmayı ister. Koşuşturan, yoran bir kent hayalimiz, Tanrı korusun yoktur, hiç olmadı. Ama çok kültürlü geçmişimize uyumlu bir çekim merkezi haline gelmeyi arzu ederiz. Bunun bir yolu da mevzu restoranlarımız olunca, bu renkliliği sağlayacak girişimcilerin risk almasından geçiyor. Bu anlamıyla “Grande İbo” gibilerini kutluyoruz. Diğer Uzak Doğu restoranlarını da anmadan geçmeyelim. Sushico, Hai Hai, Red Dragon… Böylesi özel yerleri yaşatmanın, imkânı olanlarımızın vecibesi olduğunu hatırlatırız.",https://www.hurriyet.com.tr/yazarlar/sitki-sukurer/omizu-bir-ruya-proje-42648526
Sıtkı Şükürer,Vergiler rasyonel harcanmıyor,"Aralık 30, 2024 09:29","Tabii bu, dünya ölçeğinde bile muazzam bir rakam. Türkiye, ekonomisiyle de büyük bir ülke. Kaldı ki bu vergi tutarları OECD ülkeleri arasında oransal olarak milli gelirine göre hala düşük. Maliye vergiyi kaynağından toplama konusunda yeterince başarılı değil. O yüzden işin kolayına kaçıyor. Toplanan vergilerin 2/3’ü harcamalar üzerinden alınan dolaylı vergiler. 2024 yılı için bütçelenen toplam vergi tutarı 1.881.392.157.000 TL. Katma değer ve özel tüketim vergileri bütçenin çok büyük bir kısmı. Neticede, devlet denilen organizasyon gelirleri sayesinde yürüyebilir. Bu yüzden bir yandan vergi gelirlerinin artırılması sağlanırken diğer yandan dolaysız vergilerin oransal yapısının dolaylı vergilere göre düzeltilmesi gerekiyor. Bu husus vergi adaleti yönünden önemli. Şu anda bilindiği üzere 3 yıllık ‘OVP’ diye adlandırılan bir istikrar programı uygulanıyor. Bu programın en önemli bacaklarından biri de vergi gelirlerini artırmak. Ekonomi yönetimi bu amaçla vergi paketleri hazırlıyor. Ancak maalesef vergi kayıp ve kazançlarının en yoğun olduğu alanlarda arzu ettiği mevzuat düzenlemelerini parlamentodan geçiremiyor. Halen ülkede en büyük rantların elde edildiği alanlar gayrimenkul ve inşaat. Buralarda vergi istisnaları daraltılabilir. Yine gayrimenkul ticareti ve inşaat faaliyetlerinde vergisiz bırakılan alanlar bir takım yasal düzenlemelerle kavranabilir. Ancak nedense bu tedbirler alınmıyor. Hal böyle olunca tüm yükler kurumsallaşmış şirketler ve harcamaları üzerinden vergilenen geniş halk kitlelerine kalıyor. Bu ülke bazı sektörler itibariyle tam bir ‘vergi arsızı’ konumunda. Esasında servet artışı ve harcama düzeyinin beyan edilen gelirle mukayesesini öngören otomatik vergi güvenlik müesseselerin hayata geçirilmesi gerekiyor. Bu gerekliliğin ısrarla ertelenmesi, siyasi otoritenin yaygın ve adil vergileme konusunda samimiyetinin sorgulanması sonucu doğuruyor. Başa dönersek: Ülke her şeye rağmen trilyon dolarlar vergi topluyor. Ama bunlar ne ölçüde rasyonel esaslarda harcanıyor? Bütçe 5 milyon kişiyi aşmış kamu çalışanlarına ve aktüerya dengesi bozuk sosyal güvenlik kurumlarına ilave aktarımlara giderken geriye pek bir şey kalmıyor. Bütçe giderleri neredeyse tahsis yerleri itibariyle fikslenmiş gibi. Geriye kalan çözüm, vergi gelirlerini artırmak. Ama bu kaynak ‘kafesteki kuşlardan’ değil, kayıt dışı alanlardan oluşturulmalı. Türkiye bir zamanlar Güney Kore’den daha öndeyken, şimdilerde giderek yaşlanan nüfusuyla dünya liginde alt sıralara savruluyor. Vurguladığımız gibi, piyasa aşarı kemer sıkıyor, sonunda feraha çıkılacak diye dişler sıkılıyor ancak kamuda tasarruf yok denecek kadar az. Toplanan vergilerin katma değerli altyapı yatırımlarına yönelmesi gerekirken, verimsiz alanlarda tükenip gidiyor. Kamu her yönüyle bir ‘zihniyet devrimi’ yapmadığı müddetçe görünen o ki bizleri daha pek çok OVP bekler.",https://www.hurriyet.com.tr/yazarlar/sitki-sukurer/vergiler-rasyonel-harcanmiyor-42642445
Sıtkı Şükürer,Rahatsız olmadık vasatlığımızdan,"Kasım 25, 2024 08:31","Bazı sektörlerde makinalar stop etmiş olsa da iş insanları “bir gün düzelir” umuduyla ticaretlerine devam ediyor. Mevduat faizleri yüzde 50'liler mertebesinde. Bu faiz seviyesi, hele döviz baskılanırken imkânı olanın iş kayıp acısını bile hafifletir. Ancak ticaret sürekliliğini sadece kâra borçludur. Kâr kavramını tek taraflı olarak “işveren mutluluğu” üzerinde konuşmuyor olmak gerek. Neticede iş yerlerini bir gemiye benzetirsek, “herkes aynı gemide.” Öte yandan enflasyon olgusu, maalesef bir türlü dizginlenemiyor. En kritik engel “beklentilerin” olumluya dönmemiş olması. Özellikle hizmetler sektöründe fiyatlama davranışları acımasız ve sorumsuz bir seyir izliyor. Bazı mal ve hizmet gruplarında bindirilmiş fiyatlarda dahi “talep” yönünden bir sıkıntı yaşanmıyor. Herhalde, bahse konu yüksek faizleri elde edenlerin harcama rahatlığı bu hususta ilave besleyici oluyordur. Oysa geniş halk kitlelerinin geçim sıkıntısı tahammül sınırlarını çoktan aşmış durumda. Emekliler, vasıfsız mavi yakalar… gözlerini kamu otoritesine dikmiş durumda. Asgari ücret seviyesi sınırlı geliri olanlar için hayati ehemmiyete haiz. Makro dengeler yuvalarından çıktı. Hak edilen artış elde edilse bile, kısa bir süre sonra enflasyon canavarı ile anlamını yitiriyor. Bu böyle diye onların üstünden bir fedakarlığın ahlaken istenmiyor olması lazım. Bir taraftan iş yerlerinin sürdürülebilirliği de bir realite. Geçenlerde İzmir'in dev firmalarından birisinin yöneticileriyle konuştuk. Tamamı ihracata yönelik şirketlerin aşırı baskılanan döviz fiyatları sebebiyle kâr marjlarının çok daraldığını, ifade ediyorlardı. Asgari ücret artışını yüksek belirlemenin firma karlılıklarını tamamen kaldıracağını, söylüyorlardı. Denilebilir ki biraz da hissedar birikimlerini işletmelerine koysunlar. Zaten sorumlu firmalar halen böyle yapıyor. Ama bu tutum nereye kadar sürebilir? Her kesim kendi cephesinden haklı. Ancak OVP hedefleri belli. İhracatçılardan asgari ücretliye, onların mutlu edilmesi, bu defa enflasyon hedefini başarısız kılıyor. Kemerleri gevşetme lüksümüz kalmadı. Aksi uygulamalar her şeyi sil baştan eder. Hazine ve Maliye Bakanı Mehmet Şimşek ve ekibi programı ciddiyetle sürdürüyorlar. Devlet bütçesi bu kadar tasarruf çabasına rağmen yine 2 trilyon TL açık veriyor. Meğerse ekonomik dengeler ne denli bozulmuş da haberlerimiz yokmuş. Şu aşamada kuyudan çıkılacaksa, milletçe sabretme dışında çözüm görünmüyor. Ancak; açlık sınırı, yoksulluk ve giderek sosyal barış her şeyin önündedir. Toplumun en az yüzde 80’lik kesimi nefes almakta zorlanıyor. Nasıl ve ne ara bu yerlere geldik? İhmal edilen eğitim, donanımsız kitlelere ve verimsizliğe sebep oldu. İş dünyası katma değerli üretimi yan gözle bakmayı zül addetti, işin kolayına kaçtı. Nüfus alabildiğini artarken, hayatını her alanında “vasatlık” temel duruşumuz oldu. Neticede tüm toplum olarak, hiçbirimiz “sütten çıkmış ak kaşık” değil, ektiğimizi biçiyoruz.",https://www.hurriyet.com.tr/yazarlar/sitki-sukurer/rahatsiz-olmadik-vasatligimizdan-42603918
Sıtkı Şükürer,Huzurun haram olduğu coğrafya: Orta Doğu,"Aralık 16, 2024 00:04","Büyük Orta Doğu Projesi ile başlayan süreçte Suriye de karıştı. Esad rejimi daha da sertleşti. Derken, son birkaç gün içinde bilinen gelişmeler yaşandı ve Baas rejimi çöktü. Şu anda muhaliflerin zafer sarhoşluğu yaşanıyor. Unutulmasın burası Orta Doğu. Hiç kimse ummasın ki taraflar geniş tabanlı bir yönetim modeli oluşturarak, ülkeye demokrasi getirecekler. Çok muhtemel yakında kanlı çatışmalar başlar. Halen bu ülkede yönetim iddiası taşıyan ve güvence arayan gruplar kısaca şöyle; PYD-YPG, HTŞ, SMO, Dürziler, aşiretler, silahlı gruplar, Esad rejim unsurları, Hristiyanlar, Nusayriler. Bunlara ilaveten; ABD, İngiltere, Rusya, İsrail, geri plana atılmışsa da İran ve tabii ki Türkiye, her daim müdahildir. Bu tablodan nasıl bir uzlaşı çıkabilecek? Ayrıca başta Irak ve Lübnan olmak üzere, komşu ülkelerle iç içe geçmiş ve geniş paydalı çözüm bekleyen pek çok sorun söz konusu. Taliban da başlangıçta Afganistan’da güller dağıtılıyordu. Hep denir ki “Orta Doğu coğrafyasına huzur haramdır. Atatürk de bu esas üzerine bir dış politika inşa etmiştir.” Bu gelişmeler Türkiye'yi 3 yönü itibariyle yakından ilgilendiriyor. Birincisi, Suriye ve Irak'ta yaşayan Kürtlerin, birleşik bir devlet oluşturma durumunda, kendi toprak bütünlüğümüze yönelik oluşturacağı tehditler. Devlet Bahçeli'nin Abdullah Öcalan çıkışı şimdi sanki daha bir anlam kazanıyor. Olası bir Kürt devletiyle geçmişe dair beyaz bir sahife açılarak, belki de federatif bir ilişki oluşturularak, kazan-kazan ekseninde, gerçekçi bir devlet politikası tutumu oluşturmayı mı kastediyordu? Diğer bir Türkiye’yi ilgilendiren husus, Sünni Suriyelilerin ki sayıları 3 milyon kişi civarındadır, ülkelerine dönüş programının sağlıklı bir şekilde yönetilmesi. Bu konu muhtemelen kapsamlı ve hızlı bir geri dönüşün ülkemize ekonomik yönden zarar verebileceği göz önüne alınarak planlanıyordur. Bir üçüncü unsur, Suriye'nin Hatay iline yönelik tarihsel ilgisi. Bu konu ile ilgili olarak da şimdiden tanklarımız sınıra yığınak yapmaya başladılar. Neyse, görülüyor ki istikrarsız bir Suriye tüm bölgenin dengelerini yerinden oynatabilecek potansiyele sahip. Baas rejimi Şii tabanlı, seküler bir yapıydı. Belki de bu yüzden CHP, Beşar Esad’ın iktidarının sürmesine daha toleranslı yaklaşıyordu. Hani, fıkradaki gibi “Bir ayı tarafından kaçırılan kadını uzun yıllar sonra mağara esaretinden kurtarıp, ayıyı öldüren avcılara göz yaşı dökerek, ayıydı, uyuydu ama kocaydı” dertlenmesinde olduğu gibi karanlık Baas rejimi, umarız gelecekte aranmaz.",https://www.hurriyet.com.tr/yazarlar/sitki-sukurer/huzurun-haram-oldugu-cografya-orta-dogu-42627284
Sıtkı Şükürer,Açlık sınırı,"Aralık 01, 2024 07:37","Beyaz yakalı emekçilerin de durumu pek farklı değil. Türkiye'de ortalama ücret 23.000 TL civarındadır. Açlık sınırı TÜRK-İŞ verilerine göre Nisan 2024 ayı itibariyle 17.725 TL, yoksulluk sınırı ise 57.736 TL. Bu rakamlar gösteriyor ki geçim şartları emekçiler için imkansızlıklar içeriyor. Yeni şehre gelmiş mavi yakalılar çok muhtemel geniş aile yapısıyla ve memleketlerinden ayni desteklerle yaşamaya çalışıyorlar. Ancak beyaz yakalılar daha eğitimliler ve moderniteye daha yakınlar. Hele çekirdek aileler için bu seviye ücretlerle geçinebilmek kâbus senaryosuna dönüşmüş durumda. Bu noktada asgari ücrete iş dünyası gözlüğü ile bakmak sıkıntılı duruyor. Evet, iş yerleri kapanırsa çalışanlar da kalmaz, bu biliniyor. Ama “açlık sınırı” diye bir kavram telaffuz ediliyorsa, bu seviyenin telafisi her şeyin ötesindedir.",https://www.hurriyet.com.tr/yazarlar/sitki-sukurer/aclik-siniri-42611170
Sıtkı Şükürer,Gündemden kısa kısa,"Eylül 29, 2024 02:53","GEÇEN salı İzmir Ticaret Odası, Ege Bölgesi Sanayi Odası ve İzmir Ticaret Borsası işbirliğiyle Cumhurbaşkanı Yardımcısı Cevdet Yılmaz,  “Türkiye Buluşmaları Toplantıları” kapsamında kentimizde ağırlandı. Cevdet Yılmaz güvenilir partili imajını hep korumuştur. Hazine ve Maliye Bakanı Mehmet Şimşek ise daha bir teknisyen kimliğiyle nispeten apolitik bir izlenime sahip. Bu gerçeklikler İZTO Meclis Salonu’ndaki toplantıya da aynen yansıdı. Yılmaz “iyimser” bir Türkiye fotoğrafı çizdi. Haliyle salondakiler geçmiş tecrübeler ışığında, temkinle dinlediler. İTB Yönetim Kurulu Başkanı Işınsu Kestelli, sunuş bölümünde daha ziyade tarım sorunlarını iletti. Başlangıç konuşmalarının “Doğrucu Davut'u” EBSO Yönetim Kurulu Başkanı Ender Yorgancılar’dı. Sorunları, tereddütleri, beklentileri somut “bam bam bam” yaparak, ifade etti. İZTO Yönetim Kurulu Başkanı Mahmut Özgener ise fiili ev sahibi konumuyla dengeli bir konuşma yapmayı tercih etti. Salon, tüm konuşmaları ilgiyle izledi. *** New York çıkarması CHP Genel Başkanı Özgür Özel, Birleşmiş Milletler Genel Kurulu ve Sosyalist Enternasyonal toplantılarına bir grup partiliyle katıldı. ABD'nin New York kentinde 25-26 Eylül tarihleri arasında gerçekleşen etkinliklerde geçmişte Sosyalist Enternasyonal’le birlikte hazırlanmış “Ankara Deklarasyonu” Özgür Bey tarafından BM genel kurulunda okuyacağı söyleniyordu. Tunç Soyer, bilindiği üzere AB nezdinde ülkemizi en yüksek seviyede temsil kabiliyeti olan “Yerel Yönetimler Meclis Başkanı” görevini halen sürdürüyor. CHP New York toplantılarına Tunç Soyer’i davet edebilirdi. Tabii ki böyle bir faydalı gereklilik yerine getirilmedi. Sebebi genel. Dar kadroculuk, kısır particilik, bir türlü soluklanmayan duygusallık, yönetici sorumsuzluğu… Neyse… Bu arada Çeşme Belediye Başkanı Lal Denizli'nin ekibe dahil edildiğini öğrendik. Bu iyi bir tercih olmuş. Hiç olmaz ise gerçek manasıyla lisan bilen birileri, o diyarlarda partiye güç katmıştır. *** Gelecek yılın zam oranı Bu aralar iş dünyasının ana gündem maddelerinden biri de 2025 yılına ilişkin çalışanların ortalama ücret artış oranının ne olacağı? Ekonomi yönetimi 2024 yılı enflasyonunun yüzde 40'lar mertebesinde biteceğini öngörüyor. Bir sonraki yıl için de maksimum yüzde 20'ler hedefleniyor. Hazine ve Maliye Bakanı Mehmet Şimşek her türlü fiyatlamaların, “geçmiş değil gelecek beklentisine” göre yapılması gereğini, enflasyonla mücadelede ön şart olarak gördüklerini ifade ediyor. Hatta, bunun “asgari ücret” belirlemesine ve “devlet memurları ve emekli maaş artış oranlarına” da yansıyacağı belirtiliyor. Bu böyle olur da asgari ücret yüzde 20-25 mertebelerinde arttırılırsa iş dünyasının “mavi yaka”ya yönelik soruları için büyük ölçüde bir baz oluşmuş demektir. Ama enflasyon realitesi tabii ki böyle değil. Bu sebeple “beyaz yaka”lıları da içerecek şekilde, genel eğilimin yüzde 30'lardan aşağıya olmayacağı şeklinde. Hiç şüphesiz, bu oranın da çok tepki alacağı açık. Ama “acı reçete” derken ve 2025 yılı için bu durum vaat edilmişken, bu gelişmeler sürpriz gelmemeli. Mehmet Şimşek’in Cumhurbaşkanı’ndan 2025 yılı sonuna kadar ekonomik alanda tam yetki aldığı söyleniyor. Bu süreçlerde özellikle kıt ve nitelikli personel hareketlenmeleri yoğun olacaktır. Bu artış oranı şayet bu mertebelerde olursa, iş yerlerinde ciddi manada huzursuzluk yaratabilir. İktidar partisi büyük bir kumar oynuyor. Program başarılı olursa, 2028 seçimleri öncesi için hem prestij hem de ülkeyi rahatlatacak imkanlara kavuşmayı hesap ediyor olmalılar.",https://www.hurriyet.com.tr/yazarlar/sitki-sukurer/gundemden-kisa-kisa-42547378
Sıtkı Şükürer,CHP’de hesaplaşma zamanları geliyor,"Kasım 03, 2024 03:38","En açık ve net işaret Ankara Büyükşehir Belediye Başkanı Mansur Yavaş’tan geldi. MHP Lideri Devlet Bahçeli'nin Abdullah Öcalan'a ilişkin açıklamalarına sert tepki verdi. Oysa CHP Genel Başkanı Özgür Özel temkinli yaklaşmıştı. Kürt sorununun barışçıl çözümüne katkı sağlayan her projenin arkasında olacaklarını ifade etmişti. Neticede Genel Başkan partinin kurumsal görüşünü açıklar. Buna rağmen Mansur Yavaş, parti disiplinini bir kenara koyarak Devlet Bahçeli'nin sözlerine “Ortodoks” bir üslupla karşı çıktı. Hiç kuşku yok ki onun bu çıkışı parti yönetimince not edilmiştir. Ülkücü olduğunu hep söyleyen Mansur Yavaş, parti dışı yolculuğunun ilk adımını böylece atmış oldu. Mansur Yavaş'ın merkez sağ-milliyetçi bir çizgide konumlanarak Cumhurbaşkanlığı yarışına katılması, artık beklenir hale gelmiştir. CHP'de ikinci güç odağı Kemal Kılıçdaroğlu’dur. Elinden beklenmedik şekilde kayan genel başkanlık sonrasında gelen seçim başarısının, sadece Özgür Özel-Ekrem İmamoğlu değişiminden kaynaklanmadığını anlatma zorluğu içinde. Bu sebeple politik mirasına el koyan yeni yönetime karşı mücadelesini tırmandırarak sürdürmek istiyor. Kendisine iade-i itibar sağlayacak arayışlar içinde. Ekrem İmamoğlu ise bir anlamda emanetçisi zannıyla işbirliği yaptığı Özgür Özel’den giderek tedirgin olmaya başladı. Özgür Bey'in iktidarla sıcak ilişkileri ve tek seçici söylemlerini arttırması Ekrem Bey nezdinde bir güvensizlik oluşturdu. O yüzden uzun olmayan bir zamanda Kılıçdaroğlu ile ittifak yaparak Özgür Özel’i tasfiye edecekleri konuşulur oldu. Kılıçdaroğlu ile birlikteliklerinde nasıl bir yönetim paylaşımı yapacakları bilinmiyor. Hiç şüphe yok ki partinin Cumhurbaşkanı adayı İmamoğlu olur. Kemal Bey tariflenmiş bir süre için ‘genel başkanlığı’ istediği söyleniyor. Ya da tarafların uzlaşacağı bir aday genel başkanlığı üstlenebilir. Bu arada İmamoğlu'na siyasi yasak gelirse işler tamamen karışacaktır. Makul beklenti Yargıtay aşamasına bile gelmeden böyle bir yasaklama olmayacağı yönündedir. Şu aşamada Özgür Özel’e güvenmeyenlerin gerekçesi onun bahse konu mahkeme kararları ile önünün açılması hesabında olduğudur. Bu sebeple seçimli kurultayı kısa dönemde planlandıkları ifade edilmektedir. CHP özetle, yoğun bir hesaplaşmaya doğru gidiyor. Bu çekişme fotoğrafı halkın ne ölçüde hoşuna gider? İnsanlar istikrara ve yönetimsel karmaşa yerine otoriteye daha sıcak bakarlar. Bunun da mevcut iktidara yarayacağı söylenebilir.",https://www.hurriyet.com.tr/yazarlar/sitki-sukurer/chpde-hesaplasma-zamanlari-geliyor-42579388
Sıtkı Şükürer,Kemal Kılıçdaroğlu özleniyor mu?,"Kasım 10, 2024 15:30","Artık imaj ve itibar yönetimi her biri için önemli. CHP Genel Başkanı Özgür Özel ve İstanbul Büyükşehir Belediye Başkanı Ekrem İmamoğlu nispeten genç politikacılar. Rakiplerine göre yaş avantajlarını daha da belirgin kılma yarışı içindeler. Özgür Bey botoks imkanlarına mesafeli kalmıyor, Ekrem Bey ise kızıla çalan ve seyrekliği giderilen saçlara sahip oldu. Esasında ne gerek var? Zaten ellili yaşlardalar. Ne olurdu sanki yaşlarına uygun yüz çizgileri ve hafif dökülmüş ve kırlaşmış saçlar. Ankara Büyükşehir Belediye Başkanı Mansur Yavaş benzer dokunuşlara tenezzül etmiyor. Ama onun da stratejik kurguları fazla göze batmaya başladı. Son Esenyurt Belediyesi'ndeki gelişmeler üzerine takındığı tavır sanki siyasi fırsatçılık kokuyordu. Anlaşılıyor ki milliyetçi ve DEM Parti’ye mesafeli bir yol haritası var. Oysa ülkede bambaşka durumlar gelişiyor. İktidar, kendi bildiği gerekçelerle Kürt politikasında kapalı bir politika izliyor. Mansur Bey’den, bu konularda nerelerde durduğunu açıklaması beklenirdi. O ise partinin resmi söylemi dışında milliyetçi bir açıklamayla yetindi. Neyse, konumuza dönersek; bu üç partilinin gönlünden Cumhurbaşkanı olma arzusu geçtiği görülüyor. Laflar, sözler aksini söylese de kimseye inandırıcı gelmiyor. Siyasetin doğası gereği, ihtimal varken kimse ikince adamlığa razı olmaz. En yukarıya yönelik varsa bir şans sonuna kadar zorlanır. An itibariyle bahse konu güç odakları taktiksel tutumlar geliştiriyor. Her biri hem birbirine hem de parti örgütüne ve kuşkusuz kamuoyu desteğine muhtaç. Özgür Özel'in en kuvvetli “kası” Genel Başkan makamında oturması. Parti tüzüğü her zaman ‘genel başkana’ güç sağlar ve bu koltuğun imkanları zaman geçtikçe daha da artar. Genel başkan partinin vitrinidir. Doğru tutumlarda en büyük pay ona yazılır. Ekrem İmamoğlu’na gelince; arka arkaya İstanbul Büyükşehir seçimlerini kazanmış “namağlup” bir siyaset adamı. Moda deyimle “winner”. Belediyenin imkanları ona güç veriyor. Partili CHP'liler onunla aynı karede bir fotoğrafları olsun diye çırpınıyor. Süregelen yargı davası ister istemez soru işaretlerine sebep oluyor. Henüz tek başına partiye hâkim değil. An itibarıyla Kılıçdaroğlu ile yakınlaşma içinde. Mansur Yavaş’a gelince; ülkücü olduğunu övünç duyarak ifade eden bir politikacı. Spekülasyona dayalı cümleler kurmuyor, zaten az ve temkinli konuşuyor. Diğer iki adaya göre yaşlı olsa da milliyetçi, Atatürkçü duruşu ve parlamenter sistemi ısrarla savunması halk nezdinde karşılığını arttırıyor. Ancak CHP Mansur Bey’i Cumhurbaşkanı adayı olarak gösterir mi, pek ihtimal verilmiyor. Kendisi de bunu biliyor. O sebeple siyasi ikbalini CHP dışında arama emareleri artmaya başladı. Kemal Kılıçdaroğlu cephesine gelince; parti içinde söylem kargaşası onun her geçen gün daha fazla anılmasına vesile oluyor. Kemal Kılıçdaroğlu tecrübeli bir politikacı. Muhtemelen Ekrem İmamoğlu ile bir işbirliği söz konusu olacak. Esasında yerel seçim başarısının altında, onun ilmek ilmek ördüğü stratejinin yattığı biliniyor. Beklenmedik şekilde kaybettiği genel başkanlığı ve itibarını geri istiyor. Böyle bir gelişme bir kısım CHP’li seçmen nezdinde tepkiyle karşılanabilir. Ancak, Ekrem Bey’in Cumhurbaşkanlığı adaylığı hemen açıklanırsa, Kılıçdaroğlu’nun ağırlığı ile ideal bileşim olarak değerlendirilebilir. Onun iktidara karşı katı duruşu partililerin nezdinde prim yapmaya başladı. Tüm belirttiğimiz bu hususlar bir muhalefet partisi içindeki demokratik mücadele. Ama Türkiye siyaseti başka bir frekansta ve giderek ısınıyor. Siyasi iktidar hiç iktidardan gitmeyecekmiş gibi kalıcılığından emin bir özgüvenle icraatlarını sürdürüyor. Dolayısıyla parti içi iktidar çekişmesi yıpratıcı hale dönüştürülmemeli. Muhalefet partileri demokrasimizin sigorta poliçesidir. Bu sebeple yönetim hiyerarşilerinin netleştirilmesinde açık yarar vardır.",https://www.hurriyet.com.tr/yazarlar/sitki-sukurer/kemal-kilicdaroglu-ozleniyor-mu-42587716
Sıtkı Şükürer,Kasaba lezzetleri,"Ekim 25, 2024 14:01","Mesela bir cumartesi sabahı Ödemiş’e gidebilirsiniz. Sizi Türkiye’nin belki de en renkli pazarı bekliyordur. Sebze-meyve çeşitliliği ne denli bereketli topraklara sahip olduğunuzu hissettirirken, el işlemeli örtülerden tülbentlere, evlerde imal edilmiş ürünlerin otantik güzelliği ile hayranlığınız doruğa çıkar. Erken saatlerde meşhur Töngül pidesini, Birgi ve Bozdağ turundan sonra dönüşe yakın Hurşit ya da Dostol’da Ödemiş köftesini taam edebilirsiniz. Diğer bir yer, mesela Aydın’ın Dalama beldesi olabilir. İzmir’den 1.5 saatlik bir yolculukla Dalama’ya ulaştığınızda sabah vakti başlamış kuyu tandır ziyafetine dahil olursunuz. Küçük çarşısında çok sayıda sokak mekânında kuzu tandırlar gözünüzün önünde satırla parçalanarak servis edilir. Hani özellikle ocak ayında bir başka mutluluğa ortak olmak istiyorsanız Karaburun’a gidebilirsiniz. Karaburun bu aylarda nergis demektir. Bize göre dünyanın en güzel çiçeğidir nergis... O naif hali, muhteşem sarı rengi, tabii ki olağanüstü kokusu ile esasında İzmir’in simge çiçeğidir. Karaburun’a gidince, hele kefal mevsimi ise, kıyı restoranlarda takoz tava kefali yemeden gelmek olmaz. Diyelim canınız pide çekti… Aydın’ın her kasabası bu konuda fenomendir. Ama özellikle tavsiyemiz Koçarlı ve Bozdoğan’dır. Koçarlı’da Şafak Pide, Bozdoğan’da Mikado, 100 küsur kilometrelik yolun cefasını kat kat geri ödeyecek bir lezzet bombardımanı sunacaktır. Diyelim çok uzaklara gitmek istemediniz… O halde Ürkmez’de Ciğerci Ali Cengiz’e rotayı çevirebilirsiniz. Bu sayede Adana ve Tarsus mutfağının lezzetleri ile birlikte o efsane ciğeri tatma imkânına kavuşursunuz. “Eforum yerinde, biraz uzağa gidebilirim” diyorsanız, Edremit’i tavsiye ederiz. Ege’nin sahil kasabaları kış vakti bir başka keyifli olur. Burada sizi bekleyen ödül, tarihi Cumhuriyet Lokantası’dır. Bu mekânda kapuska da bir farklıdır, işkembeli nohut da... Hani pergelin bir ucuna İzmir’i koyup, şöyle 250-300 kilometreye çıkartırsak, hiç şüphesiz anlatacaklarımız bitmez. İçimizdeki seyahat ateşini canlı tutalım. İyi ki Ege’de yaşıyoruz. /// Giresun granitleri İZMİR kent kimliğinde Alsancak Kordon tüm dünyanın görsel hafızasına etiketlenmiş bir tarihi mirastı. Ancak pragmatist zihniyet neyi kaybettirdiğinin bilincinde olmadan orantısız gerekçelerle bu güzelliği tarumar etti. Anımsıyorsanız, Cumhuriyet Meydanı ile İzmir Limanı arasındaki kıyı boyu 1997 yılında altı şeritli yol yapılması amacıyla denizden 150 metre dolduruldu. 1999’da bölgenin sit alanı ilan edilmesiyle dolgu çalışmaları mahkeme kararıyla durdurulduğunda artık çok geçti. Aynı yıl başkan seçilen Ahmet Piriştina, kıyı dolgusunu yeşil alan olarak düzenlemeye karar verdi. Bu tercih tabi ki kaybedileni geri getirmiyordu ama netice itibariyle kadim kente saygısızlık sembolü bir yeşil alan, kötünün iyisi anlamında kazandırılmış olacaktı. Dolgu alanı yeni haliyle 15 Haziran 2000’de halka açıldı. Projede tek şeritli bir yol yapılması planlanmıştı. Yolun zemininin asfalt olmaması iyi fikirdi. Nitekim, taşla kaplama kararı alındı. Başkan Piriştina, mahkeme sürecinin menfi çıkma ihtimaline karşı, boşa masraf yapmamak için Giresun Belediyesi’nden hurdaya çıkartılmış granit taşları bedelsiz alarak Kordon yolunda kullandı. Neticede bugünlere kadar uzanan herkesin malumu bir ıstıraplı yol böbrek taşı düşürten, tökezleten halleriyle nerede ise kaderimiz haline geldi. İmrenilen Kozak taşlarımız varken, minör bir tasarruf yaklaşımı nedeniyle 21 yıldır sıkıntı yaratmaya devam ediyor. Hani eğri büğrü taşların araç trafiğini engelleme amacıyla Piriştina tarafından özellikle böyle döşettirildiği söyleniyorsa da bu gerekçeyi bir kara mizah olarak değerlendiriyoruz. Atatürk’ün adını taşıyan bir bulvarda böylesi bir kronik ihmalkârlığın giderilmesi hususunu Büyükşehir’in ilgisine sunuyoruz. /// Pasaport binası 90’LI yılların başındaydı… Bir Yunanlı iş insanı bir vesileyle İzmir seyahatine annesini de getirmişti. Yaşlı kadın, İzmirliymiş. Mübadelede ata topraklarını terk edenlerden… Ölmeden evvel burnunda tüten memleketini son defa görmek istemiş. Kadıncağızı tekerlekli sandalyesinde hep birlikte Kordon’a getirdik. Uzun uzun çevreye bakındı. Dudaklarından belli belirsiz, “Çok değişmiş” sözleri döküldü. Derken, bir anda ağlamaya başladı. Pasaport İskelesi’ni görmüştü. İhtimal, tahliye edildikleri yerdi. Geçmişten bugüne zihninin yakalayabildiği tek kerteriz değişmiş olsa da o kalmıştı. Bu hazin öykü kentimizin yok edilmiş tarihsel miraslarına duyarsızlığımızın örneğidir. Tarafların anlaşmasıyla din esaslı bir mübadele yaşanmıştı. O kişiler, koparıldıkları topraklara hep özlem duydular. Geride hasretleri, ruhları, bir de binaları, işledikleri toprakları kalmıştı. Koca Kordon boyunda sadece birkaç bina bugüne ulaşabildi. Pasaport İskelesi’ne gelince… O civarda yaşayanlar her gün denize uzanmış bu zarif yapıyı seyrederler. Binanın orijinali 1922 yangınında çok büyük ölçüde tahrip olmuştu. Bina erken Cumhuriyet dönemi eseridir. Şu anda vapur iskelesi ve karakol olarak kullanılıyor. Bir tarihsel yapı bu denli mi özensiz bırakılır? Karadan iskele binasına ulaşan koridor kısmına metal ve plastik malzemelerle, en küçük bir estetik kaygı duymadan, eser niteliğine saygı göstermeden, derme çatma işlem yapılmış. Ana binalar ise denizin yıpratıcılığında adeta dökülüyor. Neyse, İzmir genelinde sayıları azalsa da hala tarihi binalarımız mevcut. Mevzuat o dönemlerden kalanları tescillemiş durumda. Örneğin, Kemeraltı’nda 2 bine yakın korunmaya alınmış yapı söz konusu. Artık kısmen de olsa bir bilinç oluşmaya başladı. Tarihi geçmişini sevgili Yaşar Ürük hocamızdan öğrendiğimiz Pasaport binası bu anlamıyla kaderine terk edilmemeli. Bu neviden simgesel yapılar, valimiz ve yerel yöneticilerimizden el uzatılmasını bekliyor. /// Karaburun hattı İZMİR’in Batı’ya doğru açılan yarımadası bu aralar çok popüler. Çeşme ve Alaçatı... Biliyorsunuz, aldı başını gidiyor. Urla özellikle İstanbullular için adeta bir hayaller ülkesi. Seferihisar, sakin şehir atağından sonra yaşam yorgunlarının gözdesi olma yolunda. Tüm bu yerler hoyrat bir imar anlayışına aşırı ölçüde kurban olmadıkları için şanslılar. Özellikle Çeşme en başından çok katlı binalara karşı disiplinliydi. Kuşadası’nın yanlışlarına düşmedi. Şimdilerde yeni bir yer trend oluyor. Yarımada’nın kuzeyi, yani Balıklıova, Mordoğan, Karaburun hattından söz ediyoruz. Bu yerleşim yerleri her açıdan daha mütevazıdır. Hani Çeşme’nin deli rüzgarlarının olmadığı, sürpriz koylara sahip, dingin, yeşili bol ve keyifli yerlerdir buralar. Şimdilerde OYAK Grubu büyük bir marina için harekete geçmiş. Ama gelişigüzel imar uygulamaları güzelim beldeleri, maalesef biraz hırpalamış. Düşük kaliteli binalar, savruk, gustosuz, bütünü gözetmeyen, estetik yoksunu bir anlayış bahse konu tabiat harikası yerleri aşağıya çekmiş, çekiyor. Diğer bir yeni gelişen yanlış, aşırı GES VE HES’ler. Umarız bu gidişe müdahale edilir. Zira, yeni yoluna kavuştuktan sonra daha da kıymetlenen bölge, diğer tatil yörelerinin tecrübelerinden istifadeyle Ege’nin yeni yıldızı olmaya adaydır. Şüphesiz rant histerine kurban olmayan, insana ve tabiata saygılı bir gelişmedir kastettiğimiz. /// İzmir AVM’leri İZMİR kent merkezi dışarıdan gelenler için keyifli ve cazip bir ortam değil. Körfez’in kirliliğinden Kemeraltı’nın keşmekeşine, tahrip edilmiş tarihi bina dokusundan hala varlığını sürdüren gecekondulara kadar hoyrat davrandığımız bir şehrimiz var. Günah keçisi yapmayı sevdiğimiz AVM’lerimiz ise bereket versin ki kaliteleriyle kent ortalamamızı yükseltiyor. Netice itibariyle AVM, biz normal tüketiciler yönünden: * Hoş bir sosyal ortamdır, trafiğe kapalıdır, düzenlidir. Park yeri problemi minimumda yaşanır. * Kışın sıcak, yazın serindir. * Kapalı ortamı sevmeyenler için açık hava seçeneği sunmaktadır. * Mağazaların tamamı kurumsaldır. Bu sebeple daha hijyendir, derli topludur, işporta çığırtkanlığına rastlayamazsınız. * Kayıt dışı ekonomi yoktur, her dükkân fişini, faturasını keser. * Rekabetçi bir ortam olduğu için kalite ve fiyat ilişkisi tüketici lehinedir. * Buradaki dükkânların çok önemli bir kısmı yerli sermayedir ya da ürünleri Türkiye’de üretilmektedir. Yani, sözün özü, hiç de kâbus yerler değillerdir. Tamam, her yere açılmasın, yeşili yok etmesin, ama cüzzamlı muamelesi de çekilmesin. Bir meslek grubu olarak esnaf odalarının AVM’lere yönelik antipropagandasını saygıyla karşılıyoruz, ancak tüketicinin de aklını bu kadar karıştırmaya kimsenin hakkı yok! Hiç şüphesiz hepimizin gönlü Kemeraltı’nın otantik yapısından yana. Ama onu popüler kılmak AVM’lerin sözünü ettiğimiz bazı avantajlarını benimsemek, hatta aşmaktan geçiyor. Tabii ki tarihi kimliğini koruyarak, tabii ki şaşırtıcı esnaf zenginliği ile...",https://www.hurriyet.com.tr/yazarlar/sitki-sukurer/kasaba-lezzetleri-42571289
Sıtkı Şükürer,İzmir bize güzel,"Ekim 20, 2024 04:37","Kruvaziyer turizmle gelenler şehir içinde niçin vakit geçirmiyor? Bu sorular yıllardır sorulur ve cevapları için çözüm önerileri getirilir. Genelde “pansuman” niteliğinde görüşler ifade edilir. Oysa bu konu sıkı bir özeleştiri gerektiriyor. İzmir 60 yıl öncesine kadar Akdeniz'in incisi konumunda, biblo-kentti. Burada yaşayanlar, yani bizler, hepimiz, el birliğiyle bu güzel beldeyi adeta perişan ettik. Yani, “çuvaldız” seçerken en irisini kendimize batırmamız gerekiyor. Biz güzel İzmir’e neler yapmadık ki. Önce elimizde kalanlardan başlayalım. Hala muhteşem bir gökyüzü altındayız. Şahane bir Akdeniz iklimine sahibiz. Merkezin 60-70 kilometre dışına çıkınca, deniz dahil çok sayıda cennete ulaşıyoruz. Kent merkezinin tam göbeğinde antik tiyatrosu da olan tarihi Agora’mız var. Efes ve Bergama başta olmak üzere, 1-1,5 saatlik mesafede tüm dünyanın gözdesi antik dönem şehirleri ve Meryem Ana müthiş bir kültür turizmi çekim alanı. Böylesi, daha pek çok değerimiz olmasına rağmen, ne yerli ne yabancı turist, İzmir kent merkezine bir türlü gereken ilgi ve heyecanı duymuyor. Esasında turistlere hak vermemek mümkün değil. Herhangi bir yabancı ya da yerli turist, diyelim 3 günlüğüne Konak’ta denize nazır bir otelde yer ayırttı. Şimdi ona bir program planlayalım. Sabah kalktı ve masmavi bir deniz beklentisiyle odasının perdelerini açtı. Karşısında Körfez; kokusu, rengi, hele lodos varsa kıyıya taşıdığı her türlü pisliği, hele de deniz taşmışsa… “Aman Allah'ım” diyerek perdelerini kapatması herhalde şaşırmayacaktır. Kente indiğinde, Akdeniz incisini temsil eden bina dokusunu görmek isteyecektir. Elle sayılacak kadar az kalmış Bornova, Buca, Karşıyaka köşklerine hemen ulaşması zor olduğundan, Kordon boyunda 3-5 binayla yetinecektir. Onun dışında göreceği aşırı özensiz ve deprem riskine açık, kıyıda Çin Seddi’ni andıran ucuz apartmanlardır. Bir umut, içerilere doğru gittiğinde, oradaki binaların hallerinin daha da vahim olduğunu gözleyecektir. Bu arada yoğun trafik, kurnaz taksi, hele Tepecik taraflarına gitmişse, Afgan’ı, Suriyeli’si, mafyası, hiç tekin olmayan ortam, Yeşildere, Bayraklı gecekonduları, olmayan parklar, kesintisiz beton yığını… Yine soluğu vakit geçirmeden otel odasında alacaktır. Bu defa hep duyduğu otantik Kemeraltı çarşısına program yapmaya heveslenecektir. Çarşıya ulaştığında, kentin sadece en alt gelir grubundaki insanların ilgi gösterdiği, ucuz tekstil ürünleri ve bol sayıda plastik eşyaların çığırtkan bağırtılarıyla pazarlandığı, hani renkli gibi gözüken ama yorucu bir Orta Doğu pazarını andıran, diyelim 2 saat dolaşacak, karnı acıktığında hijyen güveni vermeyen lokantalara uğramadan, yine oteline tornistan edecektir. İlk günü böylece tamamlanmıştır. İkinci gün Alsancak sokaklarında bir sabah gezintisi yaparken, geldiği memleketten esintileri görecek, bilahare tavsiye üzerine bir AVM'ye gidecek ve buraları beğenmiş olsa da kendi memleketinde gibi sıradan bir gün yaşadığı hissiyatında olacaktır. Üçüncü gün, kent merkezine dair sorup soruşturduklarından ikna edici bir öneri alamayacak, çok muhtemel Alsancak veya Karşıyaka’da bir kafede pinekleyecektir. Diyebilirsiniz ki: “İyi bir rehber bulursa Kemeraltı, Bayraklı, Agora… Kentin kültür hazinelerinin tadına varır, mutlu olur.” Günümüzde kültür turizmini tercih eden turist tabii ki var. Ancak insanların seyahatlerinde beklentileri bununla sınırlı değil. Her şeyden önce kentin bir kimliği ve karakteri olmak zorunda. Yanı sıra; birbirinin aynı balık restoranlarının dışında, asgari kalite standartlarını taşıyan bir gastronomik desen, özgün eğlence mekanları, korunmuş bir eski şehir bölgesi olmak durumunda. İzmir ise doğasını, geçmişini, özetle kentini yeterince sahiplenmemiş, korumamış insanların şehri. Kentten ayrılırken neden bu lezzetsiz ve keyifsiz yerde tatilini harcadığı için kendi kendine söylenecek ve bir daha buraya adımını atmayacağı muhtemel kanaatini içinden oluşturacaktır. Sevgili İzmirliler, yabancı gözüyle kent merkezimiz böyle bir yer. O çok sevdiğimiz, toz konduramadığımız İzmir sadece bize güzel. Hani; Urla, Çeşme, Foça, Efes, Bergama falan olmasa hiç kimse İzmir'e uğramaz. Mecburen, geçiş amaçlı yolu düşenler de zaten arkasına bakmadan basıp gidiyor.",https://www.hurriyet.com.tr/yazarlar/sitki-sukurer/izmir-bize-guzel-42566831
Sıtkı Şükürer,Yılın son çeyreğine girerken,"Ekim 06, 2024 07:03","İki ana karası ve araya serpiştirilmiş adaları, eylülde ekimde soluklanan çılgın poyrazı, akılları baştan alan mavilikleri, bereketli toprakları, tarihsel zenginlikleri… Buralarda yaşamak yeryüzünün tariflenmiş, ulaşılabilecek en büyük ayrıcalığıdır. Elin Amerikalısı 100 milyar dolarlar kazanıp, “hele şimdi artık ne yapabilirim” dediğinde, devasa yatının vazgeçilmez rotası Ege oluyor, zenginliğinin kıvancına eriyor. Oysa bizler hep buradayız, buralıyız. Yeryüzünün en şahane coğrafyasında, ona en hoyrat davranan hallerimizle, gezegenin en şanslı insanlarıyız. Bu bahtiyarlığın duyarlılığında olmak vecibemizdir. *** Hoca yanlış yaptı FUTBOL özünde kolay bir oyun. Bu sebeple herkesin seyrettiği oyuna yönelik bir fikri var. Herkes doğrunun bir noktasını yakalamayı becerebiliyor. Neticede; yetenekli oyuncular, durmuş oturmuş bir sistem, futbolcuların birbirine alışkanlığı, en temel faktörler. Çok özel istisnalar dışında futbol teknik direktörleri “tamamlayıcı” olmanın ötesinde değil. Onlardan beklenen saha içi ve dışı uyumu temin etmeleri. Galatasaray-Kasımpaşa maçında takımın teknik direktörü takımın ayarlarıyla oynayınca hüsran yaşadılar. Harika işleyen, dümdüz giden bir makine aksatıldı. Umarım bir ders çıkartılmıştır. *** Balıkçı Niyazi YILIN son çeyreğine girerken, muhteşem gökyüzümüzün altında nice sağlıklı huzurlu keyifli zamanlar diliyoruz. Kendinden ve kalitesinden emin, macera aramayan, tabağından çanağına, masasından sandalyesine… Garsonuna, kıyafetlerine… Onların yıllanmışlığında aşçısına, mutfak yönetimine ve tabii ki bu işin duayeni patronuna… Deniz mahsulleri restoranlarına hep ihtiyacımız var. Balıkçı Niyazi işte tam bunları hak eden bir marka. Uzun zamandır Sahilevleri Narlıdere sahilinde de seçkin servisi ile hepimizi mutlu eden, hafifleten ve iyi bir restoran yönetim anlayışının örneklerini sunan Balıkçı Niyazi, 2024 kış sezonuna da aynı yerde heyecanla girdi. Sevgili dostlar böyle mekanlar her zaman desteklenmeli. Ben her hafta oradayım, selamlaşmak üzere...",https://www.hurriyet.com.tr/yazarlar/sitki-sukurer/yilin-son-ceyregine-girerken-42554593
Sıtkı Şükürer,Toplumsal çürüme,"Ekim 13, 2024 06:27","40 dakikalık yol, 2 saate kadar uzuyor. Ama birilerine hiç fark etmiyor. Zira “emniyet şeridi” kendinden menkul sebeplerle bu kişilere tahsis edilmiş durumda. Onlar “gaz kesmeden”, basıp gidiyorlar. Bakın bu insan tipi bu ülkede hep vardı. Mesela arabada sigara içilir, dolu kül tablası, doğal bir şekilde pencereden yola boşaltılırdı. Yine trafik lambasına uyulmaz, mesela lambasız yaya geçidinde yayalara yol vermek akıllarından bile geçmezdi. Tüm bu ve benzeri hallerimiz biraz da şehir hayatına yeni yeni alıştığımızdan, açıkça söylemek gerekirse, görgüsüzlüğümüzden kaynaklanırdı. Zamanla bunların yapılmayacağını öğrendik. Ama bu defa toplumun genelinde bambaşka bir parantez açılmaya başlandı. Hayatın her alanında, yapanın yanına kar kaldığını gözleyip enayi durumuna düşmemek, köşe dönmeci olmak, bu uğurda insanlara, hayvanlara, çevreye, düzene, kanuna, duyarsız ve acımasız kalmayı marifet bellemek, genel anlamda hak, hukuk, adalet gibi kavramların hiçbir seviyede öneminin kalmamasının rahatlatıcılığına sığınmak, adeta bir toplumsal mikroba, canavara dönüşmek, yeni yaşam biçimimiz haline gelmeye başladı. Sosyologlar bu duruma “toplumsal çürüme” diyorlar. Bu haller Yamanlar Dağı’nda ya da Kaz Dağları'nda altın madeni açılmasına izin vereni de buna iştahlananı da kapsıyor, sattığı köftenin harcına eşek eti karıştıranı da. Bu öylesine bir humma ki toplumun en münevver geçinenlerinden, kenar mahalle çakallarına kadar herkesi aynı yaşam pratiğinin getirdiği ruh haline büründürmüş durumda. Toplumun bireyleri bir arada yaşamanın adabına bu denli mesafelenmeye başlayınca, herkesin aynı prizmanın değişik yüzlerinde; kadın katili, apartman kolonu kesici, imar uyanığı, vergi kaçakçısı, rüşvetçi, şantajcı, intihalci, kendine Müslüman olmaları sırıtmıyor, normalmiş gibi arsız bir kabulleniş görüyor, birlikte gül gibi geçinip gidiyoruz. Bu arada, sadece fırsat bulamadığı için namuslu geçinenlerin de bu kapsam dışında olmadığını not edelim. Cumhuriyet 100’üncü yılını 2023'te kutladı. Bırakın; eğitim, ekonomi, kültür, adalet, hukuk gibi temel parametreleri, medeni bir toplumu kavrayan sair onlarca kriterde gelişmiş ülkeler arasında hep en sonlardayız. Üstelik bu çöküntü giderek hızlanıyor. O halde soru şu; bu devlet bu anlayışla daha bir 100 yıl gidebilir mi? *** 200 TL’lik küpür enflasyon yaratıyor MERKEZ Bankası en yüksek para küpürünü 200 TL’de tutmakta ısrar ediyor. Bu durum insanları “kredi kartı” kullanmaya adeta mecbur ediyor. Özellikle üst orta segmentteki hizmet işletmelerinde, örneğin bir balık restoranında, hesabı TL cinsinden nakit ödemek niyetinde iseniz, külliyetli miktarda kağıdı cüzdanınıza doldurmuş olmanız gerekiyor. Bu sebeple kredi kartı kullanımı giderek artıyor. Bu sayede mal veya hizmet satanların “kayıt içine” girmesi sağlanıyor. Aksi durumda “nakit ödeyebilirim, fatura gerekmez” denildiğinizde en az yüzde 10 indirim alınması, hep yaşanan fiili bir olgu. Ancak kredi kartı bahse konu alış-verişi kayıt içine aldığından indirim imkanını ortadan kaldırıyor. Bu durum ironik bir şekilde fiyatların artmasına sebep oluyor. Bir anlamda “kayıt dışıyla mücadele” enflasyonist bir etki yaratıyor. Ekonomi yönetimi her şeyin önüne enflasyonla mücadeleyi koymuş iken, para küpürünün 200 TL’de tutulması neticede genel politikaya zarar verici sonuç doğuruyor. Bu arada kredi kartı banka komisyonlarının da çok yüksek olduğunu belirtelim. Satıcıları için bu yük ayrıca önem taşıyor. Tüm bu haller bambaşka bir çözüm peydahlıyor ve dövizle ödemeyi yaygınlaştırıyor.",https://www.hurriyet.com.tr/yazarlar/sitki-sukurer/toplumsal-curume-42560717
Sıtkı Şükürer,Atatürk herkesin değeri,"Kasım 17, 2024 06:09","Falanca sinagogda hep birlikte 10. Yıl Marşı söylendi. Bu tablolarla ülkemizde daha sık karşılaşıyor olduk. Osmanlı bir imparatorluktu. Bağlı olarak çok kültürlü, çok milletli bir yapıydı. 19. YY öncesine kadar her din ve etnisiteye mensup insanlar yerleşiklik duygusu ve güvencesi altında yaşıyorlardı. Sonrasında mikro milliyetçilik akımları Osmanlı coğrafyasını da sardı. Cumhuriyetimiz de, imparatorluk bakiyesi topraklarda, bahse konu çeşitliliğe geçit vermeyen bir “ulusallaşma” hareketidir. Nitekim ilk elli yıl içinde gayrimüslim nüfus yok seviyesine gerilemiştir. Kalanların normal koşullarda Atatürk ve Cumhuriyete mesafeli olmaları gerekirken, aksine bir şükran ve sahiplenme davranışı içerisindeler. Bu tutumun bir izahı olmalı. Denilebilir ki Türkiye'de yaşadıkları için mecburen öyle görüntü veriyorlar. Bunun böyle olmadığını bu insanlarla yaşayanlar net bir şekilde biliyor, gözlüyor. Peki onları Atatürk sevgisi ve saygısına iten sebepler ne? Kemalizm bir “ulusallaşma” ideolojisi olmasının yanında, bir “batılılaşma” hareketiydi aynı zamanda. Batı, bilindiği üzere Hristiyan kilisesinin tüm bir orta çağ boyunca süren skolastik anlayışına karşı mücadele vermiş ve bedeller ödeyerek “Sezar'ın hakkını papalardan” ayırmayı bilmiştir. Dolayısıyla bu sayede seküler dünya görüşünün sistemleştiği ortamlardır. Genç Cumhuriyet’in de en önceliği “laik” bir devlet ve toplum düzeni olmuştur. Şeri düzenin olumsuz pratikleri, genelde gayrimüslimler için adaptasyonu zor bir hayat tarzıdır. Bu sebeple Hristiyan ve Yahudi vatandaşların şeriat endişesi, temel kaygı olarak ön almış, onları Atatürkçülüğe yakınlaştırmıştır. Benzer durum Aleviler için de geçerlidir. Kemalist ideoloji, “Diyanet denetimli” olma koşuluyla, Sünni mezhebini daima ön planda tutmuştur. Alevilerin hafızasında “Dersim” olayları hala sıcaklığını korur. Buna rağmen cemevlerinde Hz. Ali’nin yanında Atatürk fotoğrafı mutlaka yer alır. Onlar da Sünni tehlikeye karşı, Cumhuriyeti “yaşam sigorta poliçesi” olarak görürler. Hatta, tedbiren asimilasyon bu toprakların hazin gerçeğidir. Esasına bakarsanız Attila İlhan'ın “Hangi Atatürk” sorgusunda olduğu gibi her kesim kendine özgü gerekçelerle, giderek artan ölçüde Atatürkçü oluyor. CHP ise pek çokları için bir “sığınak” misyonu taşıyor. Atatürk realitesi muhafazakarların da kabul ettiği bir olgu haline geliyor. Onu kendi dünya görüşlerine uyumlaştırma çabası içindeler. Neticede bu memlekette herkes, sahicilikleri tartışılır, Atatürkçü olmak üzere. Bu sayede laiklik yıllar içerisinde din ve vicdan hürriyetini temin eden anlam zenginliğine kavuşmaktadır. Günün sonunda seküler bir Türkiye, Atatürk’ün birleştiriciliğinde toplumsal huzurun en kritik unsuru haline gelmektedir.",https://www.hurriyet.com.tr/yazarlar/sitki-sukurer/ataturk-herkesin-degeri-42594693
Sıtkı Şükürer,Gizli favori yavaş mı?,"Ağustos 18, 2024 07:05","Öyle anlaşılıyor ki, herhangi bir siyasi parti kendisini iktidara daha yakın hissediyorsa, bu sistemin değişmesine soğuk bakacaktır. Başkanlık rejimini AK Parti getirmişti. Tayyip Erdoğan'ın halk nezdinde karşılığı yüksekti. Nitekim uzun zamandır tek yetkili olarak ülkeyi yönetiyor. Bu süreçte muhalefet “parlamenter sistemi” ısrarla savunuyordu. Şimdi siyasi dengeler değişme emareleri göstermeye ve bu tutumlarını esnetmeye başladılar. Gerek Ekrem İmamoğlu, gerekse Mansur Yavaş’ın anketlerde karşılıklarının oluşu, otoritenin tartışılmadığı bu sistemi, onlara cazip kılıyor. Neticede Başkan’ın bir padişah yetkilerine sahip olduğu bir sistemden söz ediyoruz. Dolayısıyla o makama gelen, partisinin Genel Başkanı dahil, hiyerarşinin en üstüne geliyor. Bu yüzden Özgür Özel cumhurbaşkanı adayı olamaz ise, parlamenter sistemi istemesi, kendi siyasi kariyeri açısından daha anlamlıdır. Zira parlamenter düzende, bilindiği üzere kuvvetli pozisyon başbakanlıktır ve genelde bu görev parti genel başkanlarına verilir. Pek tabii siyasette köprünün altından daha çok sular akacaktır. Özgür Bey de cumhurbaşkanı adayı olabilir. Bu takdirde o da başkanlık sisteminin devamını ister. Ekrem İmamoğlu, an itibariyle partisinden aday gösterilme garantisini almak istiyor. Özgür Özel’den alamadığı net işareti temin için arayış içinde. Bu sebeple eylül kurultayı adeta bir satranca dönüştü. Seçimsiz kurultay sonrasında, siyasetin doğası gereği Özgür Özel daha bir “karar verici” ağırlığa kavuşacaktır. Dolayısıyla Ekrem İmamoğlu kritik bir karar eşiğinde. Kemal Kılıçdaroğlu ile görüşmeler yapıldığı medyaya yansıdı. Partinin trendi yükselirken yeni birlikteliklerin kamuoyuna nasıl yansıyacağının da iyi tartılması gerekiyor. Ancak görünen gerçeklik, Ekrem Bey için bu kurultay belki de “köprüden önceki son çıkış.” Benzer “zamanlama” hesabı yapan bir kişi de Mansur Yavaş. Mansur Bey ülkücü gelenekten gelen birisi. Siyasette duruşu “konuşmama esası üzerinden primlenme” olarak şekilleniyor. Bu tarzıyla da umulmadık bir halk teveccühü oluşturmuş durumda. Anketlerde hep birinci çıkıyor. Özellikle Orta Anadolu seçmeni nezdinde yüksek bir itibarı var. Ankara Büyükşehir Belediye Başkanlığı, kentin demografik yapısı yönünden Mansur Bey gibi bir profili gerektiriyordu. Ama mevzu cumhurbaşkanlığı olunca, CHP ona bu imkânı vermeyebilir. Mansur Yavaş da bu gerçeği biliyor ve hesabını ona göre yapıyordur. Cumhurbaşkanlığı seçim sürecinde, galip ihtimal bir “yol ayrımı” yaşanabilir. Kendisi de bu makamı istediğini açıkça ifade ediyor. Muhtemelen ilerleyen zamanlarda merkez sağ veya bambaşka bir oluşumun adayı olarak vitrine çıkacaktır. Mansur Yavaş’ın bu yarışta kazanma şansı, bir bakış açısıyla herkesten yüksektir. Zira; Tayyip Erdoğan ve CHP adayının (Özgür Özel veya Ekrem İmamoğlu) yanında bir üçlü mücadele yaşanır ve seçim ikinci tura kalırsa, ki bu durum çok muhtemeldir; bu takdirde ikinci turda Tayyip Erdoğan'la yarıştığında CHP'liler, CHP'li adayla yarıştığında Ak Parti’liler ona oy vereceklerdir. Böylesi bir durumda ipi göğüslemesi zor olmaz. Son olarak; İmamoğlu-Özel ikilisi tarafından el konulan “politik mirasına” tepkisini dindirmeyen Kılıçdaroğlu cephesinde yeni bir oluşum söz konusu olabilir. Adaylık sürecinde Cumhuriyet Halk Partisi tarafından “dışlanmış” bir Mansur Yavaş’la yakınlaşması kimseyi şaşırtmaz. Esasında CHP'nin Türkiye sosyolojisi göz önüne alındığında ulaşabileceği “oy sınırı” bellidir. Bu anlamıyla onların parlamenter sistemi savunmaları gerekir. Demokratik tutarlılık adına da bu beklenen ve saygı uyandıran bir duruş olur.",https://www.hurriyet.com.tr/yazarlar/sitki-sukurer/gizli-favori-yavas-mi-42506951
Sıtkı Şükürer,Siyaset sahnesi toz duman,"Eylül 01, 2024 03:16","Şimdilerde anketlerde öne geçince Başkanlık sistemine yönelik eleştirileri çok azaldı. Kazanacağını hesap edenler yönünden Başkanlık yetkileri doğal olarak cazip geliyor. Bu noktada, prensip duruşların zafiyeti ortaya çıkıyor, savunulan ilkeler bir kenarda bekletiliyor. Pek tabii aynı mantıktan hareketle AK Parti'nin de Parlamenter düzeni geri istemesi de şaşırtıcı olmaz. Zira Türkiye'nin temel gerçekliği, sağ partilerin toplam oylarının her zaman üçte ikiye yakın ağırlık taşıması ve sağ partiler koalisyonuna imkân sağlamasıdır. 2028 yılına kadar çok zaman var. AK Parti bu süreçte “Parlamenter sisteme dönelim.” önerisi ile gelir ve muhalefetten kabul görürse, hakikaten siyasi pragmatizmin şahane bir örneği yaşanır. Bu arada AK Parti'nin seçmen nezdinde eski oy oranına kavuşması için ekonomiyi toparlaması şart. Aksi halde oylarının erimesi sürer. Bu yüzden İktidar tarafından Mehmet Şimşek ve ekibinin politikalarına destek tek seçenek haline gelmiştir. Programa göre tünelin ucundaki ışık 2026 yılından önce gözükmeyecek. Acı reçete hem toplumu hem de AK Parti'yi en az 1,5 yıl daha yıpratacaktır. Bağlı olarak, bu süreçte anketler AK Parti için iç açıcı çıkmayacak. Onlar, “sabrın sonu selamettir” stratejisine bel bağlamak durumundalar. Ekonomistlerin bu gerçeklik üzerinden tahmin yürütmeleri daha makul duruyor. Özetle; dövizin az kıpırtılı, faizin yüksek, enflasyonun giderek yavaşladığı bir 2025 bizleri bekliyor. Disiplin elden bırakılmaz ve “beklentiler” düzelmeye başlarsa,2028 için biriken kaynakları halka verme imkanına kavuşmuş bir Ak Parti’den söz edebiliriz. Cumhurbaşkanı’nın oyun planı ve ona bağlı yol haritası kısaca böyle. CHP'nin iç dengelerine gelince, Özgür Özel Genel Başkan seçildiği Kurultay’da Ekrem İmamoğlu'nun arkasında, “ikinci adam” izlenimi veriyordu. Ancak 31 Mart seçim başarısını kendine mal etti ve sonrasında bu fırsatçı tutumunu daha da benimsedi. Partisinin Cumhurbaşkanlığı adayını ancak kendisinin belirleyeceğini ilan etti. Bu tavır Ekrem İmamoğlu nezdinde muhtemelen bu denli erken beklenmiyordu. Özgür Özel partinin diğer bir güçlü adayı Mansur Yavaş’ı yok saymama gerekçesine yaslanarak, Ekrem İmamoğlu için net açıklamada bulunmaması, kimseye ikna edici gelmedi. Esasında Özgür Özel’in Genel Başkan konumunda iken Cumhurbaşkanlığına dair iddiasının olmadığını ifade etmesi, bir müddet sonra siyaseten tasfiye olacağını kabul etmesi manasına gelir. Hiçbir siyasi, hele Genel Başkan’sa kendini bu darboğaza sokmaz. Nitekim; Özgür Özel’in İktidarla, sıcak ilişkiler kurmaya, erkene çektiği tüzük kurultayı ile konumunun güçlendirmeye, “Cumhurbaşkanı adayı değilim” diyerek, almayı planladığı mesafeleri karartmaya çalışması, onun samimiyetine yönelik kuşkuları artırdı. Ekrem İmamoğlu bu durumun farkındalığına rağmen, partinin bir yükseliş trendi yakaladığı bir ortamda Özgür Özel’e yönelik bir pozisyon almayı, zamanlama olarak uygun görmedi. Bu sebeple Kurultay sürecinde Kılıçdaroğlu ile ittifak ilişkisine giremedi ve statükonun devamına razı oldu. Sorun şimdilik buzdolabına kaldırıldı. Günün sonunda Özgür Özel ve Ekrem İmamoğlu kapışması mukadder gözüküyor. Bu kapışmada Kemal Kılıçdaroğlu anahtar rol oynayacaktır. Tüm bu denklem içinde Mansur Yavaş çok özel bir başlık. O da Cumhurbaşkanlığı adaylık beklentisini deklare etti. Verdiği mesaj Cumhuriyet Halk Partisi’nden ziyade, merkez sağ partilere yönelik değerlendirilmeli. Zira CHP ülkücü gelenekten gelen birisini zor aday yapar. Konuşulanların tamamında yine bir kilit isim hemen hissediliyor. Devlet Bahçeli’nin Türkiye’ye dair nasıl bir tasavvuru olduğunu şu anda kimse tam kestiremiyor. O da oyuna aktif bir şekilde dahil olursa tüm senaryolar yeni baştan yazılacaktır.",https://www.hurriyet.com.tr/yazarlar/sitki-sukurer/siyaset-sahnesi-toz-duman-42517300
Sıtkı Şükürer,CHP’de güç savaşları,"Ağustos 11, 2024 09:07","Parti içinde, delege dengeleri itibarıyla kendini çok güçlü hissettiği bir anda erkene aldırdığı Kurultay’da, Ekrem İmamoğlu’nun; biraz rüzgarı, daha çok imkanları sebebiyle Genel Başkanlık seçimlerini kaybetti. Ekrem Bey, yol arkadaşı olarak Özgür Özel’le ittifak yapmıştı. Planlarına göre; Ekrem Bey ilk etapta İstanbul Büyükşehir Belediye başkanlığı seçimlerini kazanacak, daha sonra 2028 seçimlerinde partinin cumhurbaşkanı adayı olarak açıklanacaktı. Özgür Özel de ona bu yolu açan ve mutabakata uyumlu bir Genel Başkan olacaktı. Ancak işler umulduğu gibi gelişmedi. Kılıçdaroğlu tarafından olgunlaştırılmış politik mirasa bir anlamda konan yeni ekip seçim başarısı kazanınca, Özgür Özel bu sonucun değişimi ısrarla sloganlaştıran yaklaşımından kaynaklandığını değerlendirme eğilimine girdi. Hemen sonrasında da Cumhurbaşkanlığı adaylığı konusunda Ekrem İmamoğlu’nu rahatlatacak bir açıklama yapmak yerine, muğlak ifadelerle onu tedirgin etmeyi tercih etti. An itibari ile Kılıçdaroğlu cephesinde kurultayın haksız bir şekilde kaybedildiği kanaati hakim. Bu çerçevede parti içi mücadeleye devam edileceği izlenimini veriyor.  Kılıçdaroğlu’nun hali hazırda toplam 1200 delegenin 500’ünü kontrol ettiği ifade ediliyor. Kemal Beyin, halen partinin Alevi ve Kürt kanatları üzerinde ağırlığını sürdürdüğü biliniyor. Buna rağmen Kılıçdaroğlu’nun parti içinde eski konumuna gelmesi, ancak yeni ittifak dengeleri kurmasından geçiyor. TECRÜBELİ BİR SİYASETÇİ Diğer yandan Ekrem İmamoğlu, Özgür Özel’in genel başkanlık makamının getirdiği avantajlarla pozisyonunu giderek güçlendirdiğini tecrübeli bir siyasetçi olarak görebiliyor. Bu trendin Özgür Bey’i giderek vazgeçilmez ve tek seçici konumuna getirmesi siyasetin doğal mecrasında bilinen bir olgu. Bu sebeple eylül ayında yapılacak kurultay, şayet seçimli hale dönüştürülürse gerek İmamoğlu gerekse Kılıçdaroğlu tarafından, Özgür Özel’in önlenemez yükselişinin kesilmesinin son fırsatı olarak değerlendiriliyor. Bu durum, zihinlerde bir Kılıçdaroğlu – İmamoğlu yakınlaşmasını akla getiriyor. Ancak böylesi bir birlikteliğin önündeki en büyük engelin Kılıçdaroğlu’nun tekrar Genel Başkanlık ısrarı olabileceği konuşuluyor. Makul bir değerlendirmede böylesi bir geriye dönüşün mümkün olamayacağı açık. Kılıçdaroğlu’na gelinen noktada yakışanın partinin onursal başkanlığı olduğu söyleniyor. ÇARE TÜKENMEZ KLİŞESİ Neticede, bahse konu ikili, siyasette çare tükenmez klişesi üzerinden arayışlarına devam edeceklerdir. Bu arada Özgür Özel tarafından tüzük Kurultayı’nın eylül başına başına alınması bir “oldu bitti” ile yeni oluşumlara zaman bıraktırtmama çabası olarak değerlendirilmektedir. Pek tabii bahse konu hesaplaşmalar söz konusu olacaksa kurultayın seçimli hale getirilmesi gerekecektir. Bu arada Ekrem İmamoğlu Özgür Özel’e “ölümü gösterip sıtmaya razı etme” tavrıyla, kendi eşit iç dengelerini ve Cumhurbaşkanlığı adaylığının tartışılmazlığını hemen ve net deklere ettirerek bir güven tazeleme ortamı yeniden oluşturulabilir. Böylesi bir gelişmede de Kemal Bey, Mansur Yavaş ismini ön plana çıkartarak yeni bir mücadele zemini oluşturmak isteyebilir. Tüm bu spekülasyonlar neden yapılıyor? Kişisel kanaatimiz Özgür Bey ve dar kadrosunun siyasi beklentilerinin hayli yüksek oluşu bu durumlara sebep oluyor. Onlar, önlerinde Ekrem İmamoğlu‘nu engel olarak görüyorlar. Bu sebeple tasfiye stratejilerinin içinde Külliye ile yakınlaşmak dahil, pek çok taktik söz konusu oluyor, deniliyor. Beri yandan, Tayyip Erdoğan’ın kendisi için daha kolay bir rakip olarak gördüğü Özgür Özel’i bilinçli parlatarak, Ekrem İmamoğlu’nu bu sayede bertaraf etmek istiyor şeklinde değerlendirmeler yapılıyor. Görüldüğü gibi siyaset sahnesi hayli hareketli. Asla vefa duyguları üzerinden yürümüyor. Hep konuşulan, Cumhuriyet Halk Partisi’nin yıldız siyasetçisi Ekrem İmamoğlu. Kemal Kılıçdaroğlu’na biçilen rol, partinin akil insanı olarak artık geri planda kalması. Özgür Özel Genel Başkan olsa da, seçmen nezdinde daha alınacak mesafesi var. Neticede su akar, bu gerçeklikler üzerinde yolunu bulur. Mansur Yavaş ise ülke siyasetinin diğer bir yıldızı. Makul senaryoda; halkın teveccühü kendisine bu kadar yüksek iken, CHP’de aday yapılmaz ise, merkez sağın Cumhurbaşkanı adayı olması beklenen bir gelişmedir. Tayyip Erdoğan ise, seçim takviminin geldiği tarihe kadar ekonomide toparlama sağlamayı hedefliyor. Bu gerçekleşirse her devrin favori adayı konumuyla, erkene alınan Cumhurbaşkanlığı seçimlerinde tüm ağırlığıyla yerini alacaktır.",https://www.hurriyet.com.tr/yazarlar/sitki-sukurer/chpde-guc-savaslari-42502075
Sıtkı Şükürer,Kaçırılmış zamanlar,"Eylül 09, 2024 04:52","Bu aralar medyada sürekli Yunan Adaları güzellemeleri yapılıyor. Halkımız burnunun dibindeki bu yerleri yeni yeni keşfediyor. Ancak bir kısmımız bambaşka duygularla o tarafa gidiyor. İşte tam bu noktada o haklı soruyu sorma durumundayız. Niye bu böyle oldu, bu zamana kaldı? Bakınız; günümüzde en kapalı toplumlara örnek olarak Kuzey Kore gösterilir. Güneyinden koparılmış Kuzey Kore’de nefes aldırmayan bir rejim var. İnsanların dış dünya ile ilişkileri yok. Ağır bir propagandanın etkisiyle, liderlerinin kendileri için en iyiyi yaptığına inandırılıyorlar. Kuzey Kore, uygarlığın insanlığa sağladığı tüm imkanlara mesafeli bıraktırılmış. Tam anlamıyla kapalı bir dünyada yaşıyorlar. Türkiye de böyle bir ülkeydi. Soğuk savaş döneminde Arnavutluk ve Kızıl Çin’le birlikte büyük ölçüde dünyadan tecrittik. Hal böyle olunca, Sakız Adası’nı hiç bilmezdi İzmirliler. Adeta merak etme duygularımız bile tahrip edilmişti. Şimdilerde hüzünlü “Mübadele” öyküleri eşliğinde, sararmış fotoğraflar arşivlerden yeni yeni çıkmaya başlıyor. Çok kültürü bir toplumun fertleri ""hoyratça” Ege’nin iki yönüne savurtulmuşlar. Yetmemiş, birbiriyle iletişimleri de “dağlanmış”. Hasretlerini gizlemişler, unutmaya koşullandırılmışlar, geçmişlerini yok varsayanlara karşı çıkamamışlar ve 90’lı yıllara bu şekilde gelinmiş. Artık bayram, seyran, tatil… İnsanlarımız imkanlarını zorlayarak, kaybolan yılların acısını çıkartırcasına, anneannelerin, dedelerin hatıralarını hissetmeye çalışıyor. Girit’e, Rodos’a, Kos’a gidenlerin, kaçırılmış zamanların hesabına fazla girmeden ama sebebini sorgulayan bakışları, geçmişin karar vericilerine olan sevgileri yüzünden hala “suskunluğu” tercih ediyor. Belki de elden bir şey gelemeyeceğini bildikleri için susuyorlar. Belki de tarihin hükmünü tekrar icra edeceğine dair inançlarıyla, demokrasinin rehabilite edici ikliminin, gün gelir onları tekrar birleştirmesini hayal ediyorlar.",https://www.hurriyet.com.tr/yazarlar/sitki-sukurer/kacirilmis-zamanlar-42525196
Sıtkı Şükürer,Karşıyaka üzerine,"Ağustos 02, 2024 16:15","Pınar, bilindiği üzere bir Yaşar Holding kuruluşudur. Yaşar Holding’in KSK ile ilişkisinin çok derin ve uzun geçmişi vardır. Kulübün son 70 yılında, diğer deyişle “tarihsel kodlarında” Yaşar ismi yazılıdır. Herkes bilir ki, Selçuk Yaşar ve Ailesi geçmişten bugüne yüz milyon doların üstünde kulübe destek olmuştur. Şayet bahse konu ayrılık parasal bir meseleye dayanıyorsa, açık söyleyelim, kulüp yönetimi açısından büyük bir yanlış, hatta “had aşımı” söz konusudur. Yaşar Holding ile maddiyat üzerinden ilişkiyi askıya alma iması ile pazarlık yapmak bile ayıptır. Yaşar Ailesi her yönüyle KSK ile bütünleşmiş, bir anlamda camianın manevi sorumluluğunu da üstlenmiş ve bu sahiplenme duygusunu Karşıyakalılara geçirmiş bir özel KSK şansıdır. Bu ayrılık, onlara rağmen, onları üzerek olmuşsa çok yazık. Selçuk Bey çok farklı bir iş insanıydı. Pek çoğu Türkiye için ilk olan sınai yatırımlarının yanında, İzmir’in kültür ve sanat hayatına her zaman kucaklayıcı ve cömert yaklaşmıştır. Bugün maalesef kulübümüz için, imkanları olsa da bu yaklaşımda olanlara pek rastlayamıyoruz. Selçuk Yaşar'ın KSK tutkusu yelken sporcusu olduğu çok genç yaşlarda başlamış ve bir an bile soluklanmamıştır. Aynı şekilde, ailesi de Selçuk Bey'in vasiyetini samimi olarak sahiplenmeye devam etmektedir. “Pınar” ismi, tabii ki bir ticari yarar üretirken, kulübün bu branşının her daim iddialı olmasına da imkân sağlamıştır. Holding ekonominin en daraldığı dönemlerde dahi, KSK'nin “mecburcusu” olarak görülmüş, işin enteresanı bu talepkâr tavrı da kendi vecibesi olarak addetmiştir. Holding’den yapılan açıklamada, bu ayrılık yılında bile basketbol takımına 1-1,5 milyon dolar destek olunacağı camiaya duyurulmuştur. Diyeceğimiz, bu kulüpte yönetimler gelir geçer. Hiçbir yönetim, mevzu Yaşar ailesi ise hassas çizgiyi aşmaya yeltenmemesi gerekirdi. İhtimal, bu yaşananlar aile tarafından acı bir tebessümle karşılanıyordur. Ancak onların sahiplenme duygusunun güncel gelişmelerden etkilenmeyeceği bilinir. Holding olgun ve vakur tavrını korurken, gelen bilgilere göre muhtelif kuruluşlarla isim hakkı üzerinden sponsorluk görüşmeleri sürdürülüyormuş. Bahse konu firmalar keşke futbol branşına yaklaşım gösterse. Neyse.. böylesi bir anda ortaya çıkan sponsorlar ne ölçüde kalıcıdır, geçmiş tecrübelerden biliyoruz. Son söz; anlık cazibeler tarihi kulüpler için tek başına ikna edici bir gerekçe olamaz. Zamanında Galatasaray Kulübü, şu anda yurt dışında kaçak olan bir iş insanının müthiş tekliflerinin yüzüne dahi bakmamıştı. 1912 yılından gelen KSK, tüm Türkiye'deki Karşıyaka’lıların gözbebeğidir. Küstüremeyeceklerini bilseler de, Yaşar ailesine ve Selçuk Bey'in vefasına haksızlık yapılmasına asla müsaade etmezler. Camianın akil insanlarından; başta Hasan Denizkurdu, Sait Gürsoy, Cenk Karace , Mehmet Ali Kasalı olmak üzere lütfen bu vahim hatayı düzeltmek üzere ağırlıklarınızı koyunuz.",https://www.hurriyet.com.tr/yazarlar/sitki-sukurer/karsiyaka-uzerine-42498152
Sıtkı Şükürer,Lütfen biraz sakin,"Ağustos 25, 2024 09:03","En son 28 Şubat sürecinde, artık üçüncü lig maçlarına bile İstiklal Marşı ile başlar hale getirildik. Bu ritüeller halen devam ediyor. Geçenlerde bir arkadaşım kimi briç turnuvalarının da saygı duruşu ve marşla açıldığını söyledi. Pek çok şirket genel kurullarında da bu tutum aynen geçerli. Görünüşte batı değerlerine en yakın, moderniteyi ve bireyselleşmeyi içselleştirdiğini zanneden kesimlerimiz dahi, bahse konu hassasiyetleri üzerinde bir sual açıldığını hissettikleri anda şaşırtıcı agresif tepkiler veriyorlar. Geçenlerde bir eğitim kurumunun düzenlediği konser etkinliğinde, işin aslını astarını bilmeden, sahneye henüz çıkmamış sanatçının Atatürk’e laf ettiği fısıltısıyla kendinden geçen ve anında linç psikolojisine giren insanları gözlediğimde kanım dondu. Ki bu insanlar; son derece iyi eğitimli, dünyayı bilen, iş sahibi, donanımlı kişilerdi. 6-7 Eylül olaylarında da Atatürk’ün Selanik ‘teki evi bombalandı yalanı üzerinden nasıl bir talan yaşandığı hatırlardadır. Pek tabii milli duygular çok önemli. Ama öncelikle insan, hatta “makul insan” olma durumundayız. Hepimiz milli ve dini aidiyetlerimizle tabii ki gurur duyuyoruz. Ama işler öyle bir noktaya geldi ki, mesela Amedspor‘un batı illerimizde yapacağı spor müsabakalarında her an olay çıkacak diye tedirgin bekleşiyoruz. Her an patlamaya hazır gergin tavrımız, en son Göztepe maçında da yaşandı. Seyircisinden spor yöneticisine kadar patlamaya hazır garip insanlar olduk. İşin acısı siyasetçilerimiz de bu hallerimizi sürekli körükleyip duruyor. Artık kendimize gelmemiz gerekmiyor mu? Dünyada bu denli ölçüsü kaçmış bir özgüven arayışının örneği var mıdır, zannetmiyorum.",https://www.hurriyet.com.tr/yazarlar/sitki-sukurer/lutfen-biraz-sakin-42511629
Sıtkı Şükürer,Demokratik tüzük başka baharlara,"Eylül 15, 2024 12:54","Geçenlerde CHP'de bir tüzük kurultayı yaşandı. Öncesinde yeni Genel Başkan ilk seçildiği zamanlarda partinin her kademesinde örgütün ve parti üyelerinin belirleyici olacağı bir ön seçim modeli sözünü vermişti. Ancak, tahmin edileceği üzere günün sonunda aynı Genel Başkan’ın;  “Oturduk, konuştuk, tartıştık” diye özetlediği bir metin oylandı, kabul edildi. Konunun özü; “dağ fare doğurmuş” oldu. “Ön seçim, kadın ve gençlik kotası, dönem sınırı” gibi birtakım önemli düzenlemeler, istisna maddeleri ile kolaylıkla “çöp” edilebilecek hale getirildi. Neticede samimiyet testinden geçilemedi. Bu ülkede siyaset bir meslek olarak algılanır. Bir şekilde bir siyasi partide pozisyon elde etmiş olanlar, kalıcılıklarını temin eden menfaat mekanizmalarını kurarlar. Bu yüzden “değişim dinamiği” paslanır, siyaset, siyaset esnaflarının geçinme, hatta zenginleşme vesilesi olur. Tüm partiler için geçerli olan bu kötü gelenek, tabii ki CHP'nin tüzük kurultayında da karar vericilerin kurnaz tedbirleri ile çözümlenmiş, parti içi demokrasi başka baharlara ertelemiştir. Özetle; “Kadın-genç-engelli” kotalarında “fermuar” sistemi getirilse... Adaylar, hilesiz hurdasız, gerçek parti üyeleri marifetiyle, adeta bir dar bölge modellemesi ile doğrudan halk tarafından belirlense... Her kademeye aday olanlar için öncesinde kurulacak parti akademilerinde eğitim şartı söz konusu olsa... Belediye başkanlığı gibi üst seviye görevler için ayrıca yetkinlik ve tecrübe koşulları oluşturulursa... Örneğin bir belde belediye başkan adayının, öncesinde belde yardımcısı olarak tecrübe kazanması sağlansa... Milletvekili adayları için mesleki çeşitlilik öngörülse... Partinin ihtiyacı olan, “Türkiye vekili” kontenjanın objektif ilkeleri oluşturursa… Listeyi uzatmak mümkün. Neyin nasıl olması gerektiği bir sır değil. Ama maalesef partilere çöreklenenlerin niyetleri hiçbir zaman “halis” olamıyor. Siyaset hep her türden imkan ve nüfuz alanı olarak görülüyor. Maalesef imajının da “lekesiz” olduğu söylenemez. Ahbap-akraba kayırmacılığı bir yetkinlik ve başarı sebebi sayılıyor. Adayların seçiminde “liyakat” asla bir kriter olamıyor. Başa dönersek; CHP'nin tüzük kurultayı “işte bu nihayet” diyebileceğimiz bir değişiklik getirmemiştir. Az gelişmiş siyasi hayatımızın kaderi, bir türlü “vasatların” işgalinden kurtulamıyor. Cumhuriyet 100’üncü yılını devirdi. Atatürk’ün muasır medeniyet seviyesine ulaşma hedefinde başarılı olamadığımız ortada. Bırakın siyaseti, insan hakları, çevre duyarlılığı, kültür, eğitim, ekonomi… Akla gelen her bir parametrede OECD ülkeleri arasında en arkadayız. Beklenir ki silkinme siyasetten başlasın. Ama heyhat... Bu zihniyet, bu iş tutuş, ülkenin sürekliliğini nasıl sağlar, ümitli olmak pek mümkün gözükmüyor.",https://www.hurriyet.com.tr/yazarlar/sitki-sukurer/demokratik-tuzuk-baska-baharlara-42532148
Sıtkı Şükürer,Dani Rodrik’in imkansız üçlüsü,"Eylül 22, 2024 04:42","En başta da insanoğlunun sebep olduğu iklim değişiklikleri. Dünya nüfusu giderek artarken, çok sayıda ulus devletlere bölünmüş durumda. Bu kompozisyon birlikte makul önlemler alınmasını güçleştiriyor. Uluslararası organizasyonlar yeterince etkili olamıyor, temenniler caydırıcı yaptırıma dönüşemiyor. Yeryüzünde gelir ve refah dağılımı aynı seviyede değil. Erken yola çıkanlar sömürünün ve gezegenin hoyrat kullanımının vahşi öncüleri oldular. Bu sayede oluşturdukları birikimle, adına ‘batı’ dediğimiz medeniyeti oluşturarak dünya patronajını ellerine geçirdiler. Ekonomik güçleri, aynı zamanda kültürel hegemonyalarını da dayattı. Bir zaman sonra dünyanın geri kalanı da ekonomik anlamda hareketlenmeye başladı. Bugün başta Çin olmak üzere, yeryüzünün temel parametrik dengeleri giderek ‘doğu’ya kayıyor. Diğer değişik, ‘öteki dünya’, yeryüzü masasında ‘pasta’ payını yükseltiyor, geçmişte ‘batı’nın yaptığı gibi ekolojik umarsızlıkla gezegenimize acımasız davranıyorlar. Dünyaca ünlü ekonomiyi profesörü Dani Rodrik, tüm bu olguların genel fotoğrafını çekerek, gidişata ilişkin çelişkileri gözler önüne seriyor. - İklim değişiklikleri ile mücadele. - Gelişmiş ülkelerde orta sınıfı koruma. - Genel çerçevede küresel yoksulluğu azaltma. Profesör Rodrik, dünya toplumunun bu üç unsuru bir arada yürütebilmesinin mümkün olamayacağını ifade ediyor. Ona göre bu üçlü arasında birbirleriyle uzlaşamayacak ilişkiler söz konusu. Yoksul ülkeler için ‘tabiat istismarı’ maalesef hala vazgeçilmez görülüyor. Gelişmiş batı tavizsiz bir tutumla yeşil politikalara yönelirse, bunun anlamı yoksul ülkelerin mallarına talebin kısılması ve onların adeta tecrit edilmesi. Aynı batı ‘yoksullara yardım edelim, kaynak ayıralım’ dediğinde de bu sefer kendi orta sınıfının refahından çalma durumunda kalıyor. Umursamazlık ‘çaresiz yoksulları’ gezegene dair sorumluluklarında duyarsızlığa itiyor. Neticede zamanın ruhu zenginlere fedakarlıkta ön olma gereğini hatırlatıyor. Batı ve yeni sınıf atlamış ülkelerin, paylaşımcı politikalarıyla, kendi orta sınıflarına mümkün mertebe az yüklenerek, örneğin dijital zenginlerden temin edilecek vergilerle, kaynak oluşturmaları makul çözüm olarak değerlendirilebilir.",https://www.hurriyet.com.tr/yazarlar/sitki-sukurer/dani-rodrikin-imkansiz-uclusu-42539623
Sıtkı Şükürer,CHP ‘de rekabet kızışıyor,"Haziran 23, 2024 01:31","2023 Mayıs seçimlerinden sonra arka arkaya gelen başarısızlıklar mevcut yönetime bu defa tüzük kalkanını yeterli kılmadı ve bilindiği üzere yönetim değişti. Partinin parlayan yıldızı Ekrem İmamoğlu Ankara bacağında tercih ettiği Özgür Özel ile öne çıkarak, “değişim” sloganıyla Kılıçdaroğlu ve ekibini tasfiye etti. Cumhuriyet Halk Partisi’nde Ekrem İmamoğlu’nun yanında öne çıkan diğer bir siyasi kişilik ise Mansur Yavaş oldu. O hala sessiz kalmayı sürdürüyor. Rengini belli etmiyor. Özgür Özel üçüncü kişi konumuyla cumhurbaşkanlığı seçimine kadar partide öne çıkan bu iki adayı peşinen destekleyeceğini ifade etmişti. Böylesi bir ikili tercih ifade etmesi Ekrem İmamoğlu nezdinde tabii ki hoş karşılanmadı. Süreç içerisinde Özgür Özel’in parti başkanlığı avantajını kullanarak kamuoyunda ön plana çıkma çabası gözle görülür hale geldi. Oysa kendisi bir emanetçi olarak algılanıyordu. Bu eğilim temposunu artırınca,Ekrem Bey’in karşı atağı beklenir oldu. Nitekim Kemal Kılıçdaroğlu ile bir takım temasların başladığı haberleri medyada yer almaya başladı. Bu durum sonbahardaki Tüzük Kurultayı’nı seçimli hale dönüştürebilir. Bahse konu yeni ittifak gerçek olursa bu defa Özgür Özel tasfiye edilebilir. Siyaset baş döndürücü bir hızla yaşanıyor. Bakalım gelişmeleri hep birlikte göreceğiz.",https://www.hurriyet.com.tr/yazarlar/sitki-sukurer/chp-de-rekabet-kizisiyor-42479976
Sıtkı Şükürer,Despina Vandi Çeşme’de,"Haziran 09, 2024 05:40","Türk Eğitim Vakfı (TEV) İzmir Şubesinin geleneksel hale gelmiş yaz etkinliğinden söz ediyoruz. TEV, bilindiği üzere 1967 yılında Vehbi Koç ve 205 yardımseverin bir araya gelmesiyle kurulmuş bir vakıf. Halen, 250.000’i aşkın öğrenciye yurtiçi ve yurtdışı burs vermiştir. TEV, Cumhuriyet değerleri ile yetişen evlatlarımızın eğitimine destek olma yolunda çabalarına devam ediyor. Bu anlamlı koşuya İzmir Şubenin organizasyonunda TEV İzmir “Yürütme Kurulu” da uzun yıllardır katkıda bulunuyor. Sözü edilen “Yürütme Kurulu” İzmirli kadınlarımızın yüreklerini koyarak oluşturduğu, bir “iyi kalpliler” topluluğu. Bu insanlar yıl boyu muhtelif etkinliklerle, eğitim burs fonu oluşturma gayesiyle bağış temin ediyorlar. Yılda bir kez de büyük bir organizasyon yapıyorlar. Bu yılın etkinliğinde çıtayı daha da farklı bir boyuta taşıdılar. Evet, Çeşme Açık Hava Tiyatro salonunda, 17 Temmuz'da “DESPİNA VANDİ” 28 kişilik ekibiyle muhteşem bir konser verecek. Gelirinin eğitime yönlendirileceği bu konserle TEV ilk defa uluslararası bir sanatçıyı konuk etmiş oluyor. “Despina Vandi” konseri, bilenlerin nezdinde, haberi duymalarıyla şapkalarını uçurdukları bir DİVA. Komşumuz Yunanistan'ın dünya çapında sanatçısı. Bu organizasyonda İzmir Büyükşehir Belediyesi, Çeşme Belediyesi, ÇEŞTOP gibi kurumlarımız da desteklerini esirgemiyorlar. Tabii ki, her yıl olduğu gibi İzmirli yardımsever iş insanları bağışlarıyla eğitim fonunu çoğaltıyorlar. Bu sayede 5000 kişilik Açıkhava Tiyatrosu'nda bilet fiyatları bu çaptaki bir sanatçı için oldukça makul bir seviyede. Esasında böylesi etkinlikler İzmir ve Çeşme’nin turizm potansiyeline müthiş bir katkıdır. Hatırlayın, 20 yıl öncesine kadar Efes Antik Tiyatro’da dünya starları peş peşe ağırlanır ve yerli yabancı pek çok turistle yoğun bir tanıtım yaşanırdı. Şimdi “Despina Vandi” gibi isimlerle, bundan böyle de sadece Çeşme'de değil, İzmir'de, stadyumlarda dünya şöhretlerini izlemek TEV sayesinde mümkün. Eğitim gibi kutsal bir gaye söz konusu olunca, bahse konu dünya starlarını makul fiyatlarla kentimize getirtebilmek zor bir proje değildir. Başa dönersek; Çeşme konserinde gönlümüz Sakız ve Samos Belediye Başkanlarını da Yunan Divası’nın konser etkinliğinde görmek ister. Böyle etkinlikler hayatın pek çok alanında bölgesel dayanışmaya da vesile olmuş olur. Bu noktada Sayın Kaymakam ve Valimiz, Belediye Başkanlarımız, Oda ve Siad yöneticilerimiz başta olmak üzere topyekûn sahiplenme geleneksel TEV etkinliğine yıllar içinde daha bir zenginlik katabilir. Son bir bilgi daha; Sanatçımız ve ekibinin konseri öncesinde, her yıl olduğu gibi TEV Eğitim Gönüllüleri Kadın Korosu da, aylardır hazırlandıkları üzere mini bir konser verecekler. Lütfen 17 Temmuz’u işaretlemeyi unutmayınız efendim.",https://www.hurriyet.com.tr/yazarlar/sitki-sukurer/despina-vandi-cesmede-42474696
Sıtkı Şükürer,Mehmet Şimşek rest çekebilmeli,"Haziran 29, 2024 05:08","Parlamentoya sunulacak, hatta Meclis’ten geçecek kanun hükümleri haliyle daha pek çok revizyona uğrayacaktır. Taslak metinde, “atılan taş ürküttüğü kurbağaya değmeli” kabilinden lüzumsuz gürültü kopartan maddeler de söz konusuydu. Sonradan bunların çıkartıldığı açıklandı. Vergi ile ilgili bunca verimli ve boş bırakılmış alanlar dururken, “garson bahşişi, kuryecinin geliri...” gibi unsurları vergilemeye çalışmak işi sulandırıyordu. Oysa taslakta, hani tam servet beyanı esası gibi bir düzenleme olmasa da, ona yakın “gelir-harcama mukayesesini” öngören ve kayıt dışını endirekt yolla kavramayı hedefleyen hükümler de vardı. Yine bu ülkenin vergisel anlamda en bakir alanı olan gayrimenkul rantları için gerçek değer esası gibi bir müessese ile birlikte istisna daraltıcı düzenlemeler öngörülüyordu. Medyaya yansıdığı kadarıyla bu iki düzenlemeden de vazgeçilmiş. Esasında devlet, hele bu çağda her türlü otomasyon imkanına sahip. Belirli büyüklükteki işlemlerin finansal sistem içinde yürümesi mecbur kılınması halinde vergi kayıp ve kaçağı mevcut teknolojilerle bu mevzuat seviyesinde dahi minimum düzeye indirilebilir. Maalesef vergi toplama iradesi ne ölçüde samimi, onu göremiyoruz. Hal böyle olunca, “vergi ödeme namusu”, diğer deyişle “vergi ahlakı” aşırı derecede bozuluyor.  Sürekli çıkartılan vergi afları da tuzu biberi oluyor. Ülkemizde “doğrudan vergilerde” randıman alınamadığı için işin kolayına kaçılıp, adil olmayan dolaylı vergilere gidiliyor. Vergisini ödeyen hep “enayi” oldu. Yük; kurumsal firmalar, bordro mahkumları ve dolaysız (harcama) vergilerini çaresiz üstlenenlere yıkılmış durumda. Bu durum vergi adaletini yerle bir ediyor. Güncel çalışmalara dönersek; görünen o ki 104 sahifelik metin “tırpanlana tırpanlana” öngörülen amaçtan uzaklaştırılıyor. Dağ yine fare doğuracak. Mehmet Şimşek kariyerini ortaya koydu. Bu çerçevede, gerekirse “rest” çekebilirse, bir şeylerin değişebileceğine dair bir umut ışığı belirmiş demektir.",https://www.hurriyet.com.tr/yazarlar/sitki-sukurer/mehmet-simsek-rest-cekebilmeli-42482796
Sıtkı Şükürer,"Turizm; planlama denetim, destek ister","Haziran 16, 2024 09:22","Bilinen ifadesiyle turizm “beyaz altın”dır. Bu sektör bahse konu İzmir ilçe ekonomileri için gelir yaratan, yabancı turistler söz konusu olursa döviz getiren ve “bacasız sanayi” niteliği ile ana iş kolu olmaya adaydır. Her biri mücevher niteliğinde olan bu beldeler kendi hallerine bırakılınca, maalesef Bodrum ve Kuşadası örneklerinde olduğu gibi doğaya ve şehircilik ilkelerine aykırı, çarpık kentleşme çukuruna yuvarlanıyor. Yanısıra, istisnasız tamamı, fiyat, lezzet ve kalite seviyesi genel olarak bir standart oluşturulmuyor, “müşteri kazıklama” marifet belleniyor. Kent merkezine gelinirse; İzmir'in merkez ilçeleri, maalesef bilinen nedenlerle “tarihi dokusu”nu koruyamamıştır. Mevcut bina stoku büyük ölçüde kalitesizdir ve çok büyük oranda “estetik” değildir. Beri yandan, “körfezimizin” hali ortadadır. 1960'lı yıllardan beri hoyrat davrandığımız ve çözümleri konusunda yetersiz kaldığımız bir “mahzun kraliçe”den söz ediyoruz. Esasında, gerçekçi bir saptamayla; kent merkezinin dışarıdan gelenlerde tekrar ziyaret etme isteği uyandırdığı pek söylenemez. Esasında tozlu bir hazine olarak Kemeraltı gerçeğimiz vardır. Şu anda İzmir’de yaşayan üst ve orta gelir gruplarının bile ilgisini kaybetmiş bir yerdir tarihi çarşı… Oysa 240 hektara yayılmış, on binlerce esnafı ve tarihi kimliği ile ayağa kaldırınca kentin en keyifli yeri olacağı kesindir. Listeyi uzatıp İzmirlileri üzmek istemiyoruz. Özetle; konu turizm olunca daha alınacak çok mesafemiz var. İzmir; Venedik, Barselona, Roma değildir, yeterli olmayan imkanlarıyla “aşırı ilgi” tehdidi oluşturma riskine (!) çok uzaktadır. Neticede; nitelikli turisti hedeflemeliyiz, bu amaçla tüm şehir bileşenleri, kapsamlı bir şehir politikası oluşturmalı, bunun yanında kamusal denetimi ve teşvikleri de ihmal etmemeliyiz.",https://www.hurriyet.com.tr/yazarlar/sitki-sukurer/turizm-planlama-denetim-destek-ister-42477834
Sıtkı Şükürer,Devlet alacağına şahin…,"Temmuz 14, 2024 06:32","Ülkemizin gelir dağılımı giderek bozuluyor. Nüfusumuzun ilk yüzde 1’lik diliminin aldığı pay yüzde 14'lere kadar yükseldi. Emeklilerin durumu içler acısı. Bugün 10 bin lira (olursa 12 bin lira) ile nasıl geçinilir, herhalde sadece yaşayan bilir. Ücretlilerde de durum, nispi anlamda devlet memurları hariç, pek farklı değil. Yayınlanan bir araştırmada ortalama ücretlerin beyaz yakalılar dahil, 27 bin lira civarında olduğu belirtiliyor. Asgari ücretlerin toplam içindeki payı DİSK-AR verilerine göre yüzde 50'ler mertebesinde. Ayrıca asgari ücretin altında ücret alanların sayısı da hayli yüksek. Türkiye'de asgari ücret nerede ise “ortalama ücret” haline geldi. 2022 yılından itibaren asgari ücret vergi dışı bırakıldı. Ancak ülkemizde asgari ücretin üstünde gelir elde eden diğer yüzde 50'lik kesim de var. Kalifiye eleman sıkıntısı, bu ülkenin en temel problemlerinden biri. Sözü edilen kesim emeğini daha değerli hale getirebiliyor. Yine sendikalı ücretliler bazı iş kollarında ve yerel kamu yönetimlerde asgari ücretin hayli üstünde sözleşmeler yapabiliyorlar. Beyaz yakalılarda ise ancak orta kademe yöneticilerden başlayarak, genelde yüksek tahsilli nitelikli kişilerde ücret tatminkar olabiliyor. Bilindiği gibi ülkemizde ücretler işveren tarafından stopaj yapılmak suretiyle vergileniyor. 2024 yılı gelir vergisi tarifesi, ilk brüt 110 bin lira için yüzde 15, ikinci dilim 230 bin lira için, artan 120 bin liranın yüzde 20, aynı çerçevede üçüncü dilim 870 bin lira için, artan 530 bin lira yüzde 27 oranlarında vergileniyor. 3 milyon ve üzeri için yüzdi 35 ve yüzde 40'lık vergi dilimleri de var, ancak onlar bu yazımızın konusu değil. Bizim ülkemizde ücretler, duruma göre “brüt ya da net” ödenir. Brüt ücretlerde vergi dilimleri atlandıkça ele geçen net ücret düşer. Şayet ücret işveren tarafından net olarak veriliyorsa, bu durumda dilim arttıkça ilave vergi yükünü işveren üstlenir. Normalde vergi dilimlerinin mutlak rakamlarının enflasyona göre her yıl düzenlemesi gerekir. Ancak bu gereklilik yıllardır yerine getirilmemektedir. 2008 yılında Gelir Vergisi Tarifesi’nin ilk dilimi asgari ücretin 13 katı, 2013 yılında 11 katı iken, 2024 yılında 6.47 katına gerilemiştir. İlk dilim, belirttiğimiz gibi 110 bin liradır. Bu durum ücret geliri elde edenlerin, hele ücreti biraz yüksekse, yılın ilk aylarında vergi dilimlerde basamak atlamalarına sebep olmaktadır. Haliyle enflasyon durmaksızın arttığı bir ortamda, bu durum ücretleri mutlak olarak düşürmekte, ya da net ücret ödeyen işverenlerin yükünü artırmaktadır. Vergi dilimlerinin enflasyona göre eskale edilmemiş olması, duruma göre emekçi ya da işveren açısından açık haksızlık sebebidir. Özellikle brüt ücret esası, ele geçen ücretlerin ilerleyen aylarda düşmesi nedeniyle, işvereni ilave zamma mecbur kılmakta, net ücret esası ise işveren yönünden bir gizli vergilemeye dönüşmektedir. Buna mukabil aynı kamu yönetimi sosyal güvenlik sigorta tavanında enflasyona son derece duyarlıdır. Sigorta tavan ücret bazı halen 150 bin 18 lira 75 kuruştur. Bu seviyelerdeki ücretlere kadar, “işçi, işveren ve işsizlik sigorta ödentileri” yüzde 32.5 oranındadır. Azami sınır ise aylık 48 bin 755 liradır. Neticede, örnek olarak 150 bin lira brüt ücret geliri elde edenin net ücreti yüzde 38.38 oranında eksilme ile 92 bin 430 liraya düşmektedir. 150 bin liralık ücret seviyesinde 315 bin lira yıllık işveren ve işsizlik sigorta payı ayrıca ödenmektedir. Ne derler, devletimiz genelde “alacağına şahin, vereceğine kargadır”.",https://www.hurriyet.com.tr/yazarlar/sitki-sukurer/devlet-alacagina-sahin-42489595
Sıtkı Şükürer,Despina Vandi konser gecesinin iç yüzü,"Temmuz 21, 2024 06:35","Sanatçımız ve 21 kişilik müzisyen ekibi aynı gün İzmir'e gelmişlerdi. Konser gecesi saat 20.30'dan itibaren açıkhava tiyatrosu dolmaya başlamıştı. Sahnenin arkasına  yerleştirilmişti. TEV bu amblemleri her etkinliğinde kullanılır. Derken, konser mahalline önceden gelen Yunanlı menajer ve orkestra elemanları bahse konu posterlere itiraz ettiler. Haklı olarak, sahnede dengeleyici bir figür olarak Yunan bayrağının da yer alması gerektiğini ifade ettiler. Bu mümkün değilse Atatürk posterinin kaldırılmasını, aksi halde konsere çıkamayacaklarını belirttiler. Despina Vandi kaldığı otelden, kendisinin Pontus Rumları kökeninden geldiğini, böyle bir dekor altında sahne almasının kariyerini dahi bitirebileceğini, bekleyen konser sözleşmelerinin anında iptale uğrayacağını, bu şartlarda konser veremeyeceğini, net bir şekilde ortaya koyarak iletti. TEV yetkilileri birkaç küçük ebatlı Yunan bayrağı bulmalarına rağmen, bunların sahneye yerleştirilmesi sağlanamadı. Neticede kriz aşılamadı ve TEV İzmir Şube Başkanı Gülnur Soybayraktar gayet soğukkanlı ve kelimeleri iyi seçilmiş bir söylemle konserin iptal kararını anons etti. Hemen arkasından konserin sunuculuğunu üstlenen Berna Laçin, benzer bir yaklaşımla, “siyaseti ilgilendiren bir pürüzün aşılamadığını” belirttikten sonra, aynı konsere aylardır hazırlanan TEV Eğitime Destek Korosu ile geceye devam edileceğini belirtti. Tabii ki bu arada satılan biletlerin parasının iade edileceği de söylendi. Ortam nispeten sakinleşmişti. Yardımsever Kadınlar Korosu şarkılarını icra ediyordu ki, olayı duyan Çeşme Belediye Başkanı Lal Denizli konser mahalline hışımla geldi. Muhtemelen eksik malumatla, mikrofonu eline alarak, hamaset dozu oldukça yüksek bir konuşma yaptı. Ve ne acıdır ki Despina Vandi’ye derhal Çeşme’yi terk etme çağrısı yaptı. Onun bu tutumu, aklı selim izleyiciler tarafından olumlu karşılanmadı. Hiç şüphesiz, genç siyasetçilerin önü açılırken, beklenti, onların “barıştan” yana, “önce insan” mottosunu esas alan, “evrensel demokratik ilkeleri” sindirmiş kişiler olacağı hayal ediliyordu. Lal Denizli, maalesef eski tip politikacıları aratmadı. Onun Yunan sanatçı konuklarımızı itibarsızlaştıran konuşması, beraberinde bir “marş serisini” tetikledi. Amacı hasıl olmuştu. Seyircilerle birlikte Onuncu yıl, İzmir, Parla marşları söylendi. Lal Hanım görevini yapmış insanların iç huzuru ile tiyatroyu terk etti. Akabinde insanlar sakin hallerine döndüler. Belediye başkanının “derhal terk et” açıklaması üzerine, sanatçının kaldığı otele 5 dakika sonra emniyet koruma amaçlı memurlar gönderdi.  Despina gece yarısı polis korumasında önce İstanbul’a, oradan Atina’ya ulaştırıldı. Diğer müzisyenler, her ne kadar tedirgin olmuş olsalar da bir sorun yaşanmadı. Onlar da sabah ilk feribotla Sakız adasına geçtiler. Ne diyelim, genç Başkan büyük bir sıkıntıya sebep oldu. Konsere dönersek... Bu olaya dair bir “öz eleştiri” yapmak icap ederse; bu etkinliği düzenleyenlerin daha duyarlı davranması gerektiğini söyleyebiliriz. Hiç şüphesiz bir kasıtları yoktu. Sanatçı tercihinin amacı, aynı zamanda iki yaka insanlarının kardeşliğini köpürtmek, yanı sıra uluslararası dev bir sanatçı İzmirlilere tanıtmaktı. Yönetim, Yürütme Kurulu ve bizler gibi harici destek verenlerin niyetleri her daim halisdi, ancak acemisi olduğumuz bir konuda empati notumuz biraz düşük kaldı. Son söz olarak, iyi niyetli bir organizasyon maalesef umulduğu gibi neticelenemedi. Despina Vandi ve ekibini sorumlu tutmanın doğru olmadığını, ötesinde onlara yaşattıklarımız için kendi adıma üzgün olduğumu, ifade etmek isterim.",https://www.hurriyet.com.tr/yazarlar/sitki-sukurer/despina-vandi-konser-gecesinin-ic-yuzu-42492662
Sıtkı Şükürer,Acı reçete,"Temmuz 06, 2024 05:07","Bu tünelden disiplinli bir program uygulayarak çıkılabilir. Tabii ki asgari ücretle geçinenlerden fedakârlık beklenmesi izahı ve izanı zor bir konudur ama işler bu noktaya gelmişse böylesi bir tedbirler manzumesi bir mecburiyete dönüşmüştür. Bu hale düşülmesinin sebebi hiç kuşkusuz emekçiler ve dar gelirliler değil. Ancak şu aşamada suçlu arama tartışmalarından öte bir durum söz konusu. Sebep olanlar zaten siyasi bedel ödediler. Konumuza dönersek; asgari ücret artırıldığı zaman enflasyonist tetiklemeye yol açıyor. Zira bu gelir seviyesinde harcamaların tamamı tüketime yöneliyor, haliyle tasarruf söz konusu olamıyor.  Diğer faktör ise, asgari ücret artışı, her seviyedeki ücretlerin yanı sıra, mal ve hizmetlerde de yeniden fiyat ayarlamalarına vesile kılınıyor ve enflasyon sarmalı besleniyor. Bunun yanında; imkânı olan özel sektör kuruluşları yaşanan enflasyona çalışanları ezdirmemek veya kritik önemdeki personellerini muhafaza etmek adına ara zammı tercih ediyorlar. Mamafih böyle işletme sayısı ne kadardır, bilemiyoruz. Asgari ücret halen net 515 dolar mertebesinde. Giydirilmiş haliyle bu rakamın brüt tutarı, kıdem tazminat payı da dahil 1000 dolarlara yaklaşmaktadır. Bu seviye Mehmet Şimşek’in de ifade ettiği üzere gelişmekte olan ülkeler skalasında en üstlerdedir. Temel mesele, asgari ücretin yetersizliğinden ziyade fiyatlama davranışlarının tamamen bozulmuş olmasıdır. Yüksek faizle baskılanan döviz fiyatı esasında asgari ücreti de döviz bazında olduğundan daha yüksek göstermektedir. Türk Lirası’nın endaze kaybı, asgari ücretin iki katını dahi makul bir semtte bir ev kirası bedeli için bile yeterli kılmıyor. Piyasa oyuncularının fırsatçı tutumlarla fiyatlarını arttırdığı bir ortamda, ekonomik istikrarın sağlanması ancak sıkılaştırıcı bir program uygulamasıyla mümkün olabilir. Bu çerçevede asgari ücrete ara zam bu geliri elde edenlerin refahına bir katkı olmayacaktır.  Pek tabii enflasyonun günah keçisi sadece bu zam olgusu değildir. Kamunun elektrikten köprü ve otoyol ücretlerine yaptığı zamlar enflasyon programıyla ne ölçüde uyumludur, bu husus da ayrı bir tartışma konusudur. Özetle; tüm yollar, beklentilerin düzeleceği bir ekonomik istikrar programının disiplinli uygulanması gereğine çıkmaktadır.",https://www.hurriyet.com.tr/yazarlar/sitki-sukurer/aci-recete-42485854
Sıtkı Şükürer,Fiyatlama arsızları,"Temmuz 27, 2024 07:26","Dünyada benzer beldelerde bu fiyatların üçte biri söz konusu. Medyada okuyorsunuz, popüler turistik yerlerin tamamında çok kötü bir sezon geçiriliyor. Ancak hala bir “akıllanma” belirtisi yok. Geçenlerde Çeşme Ilıca'da tek kişi bir porsiyon sade kıymalı pide ve ayran siparişi verdim. Gelen hesap 430 TL. Hani, sıradan pideciden söz ediyorum, beach mekânı falan değil. Yerin sahibi vergi rekortmeni olarak haberlere konu olmuştu.  Abartılı maliyet hesabı yapıldığında, ki dükkânın kirası da yok, maliyet 50 TL'yi zor bulur.  Bu arada çalışanların da bahşişler nedeniyle asgari ücrete razı olduklarını tahmin ediyorum.  Bereket, hiç olmazsa fişini tam kesiyor ki, rekortmen olmuş. Yine bilinen bir pastanesinde bir top dondurma için 90 TL isteniyor. Sahilde gezinirken tur tekneleri gözüme çarptı.  Bazıları takribi 100 kişilikti. Günlük gezi bedeli tabelada kişi başı 1500 TL yazıyor.  Kısa metraj bir iki koy ve Eşek Adası’na gidiş ve son derece vasat bir menü ile her halde maliyetin on- on beş katı para isteniyor. Lüks restoranlar bahsine hiç girmiyorum. Ancak orada da ne kadar temkinli sipariş verirseniz verin, 3-5 bin liradan aşağıya kurtulmanız zor duruyor. Beach’lerden söz bile edilemiyor. Giriş ücreti yetmediği gibi, asgari harcama limitleri şart koşuluyor, minimum rakamlar birkaç binler mertebesinde. Tüm bu masrafa kalkışanlar, üst gelir seviyesinde olanlar. Orta ve alt gelirliler zaten evlerinden dışarı çıkamıyor, pek çoğu adeta “ölü taklidi” yapıyor. Türk lirasının endazesinin kaçması, şüphesiz bu konularla sınırlı değil.  Elektrik, su, ulaşım, ev ve dükkân kiraları, temel gıda, okul ücretleri, kreş, servis, kozmetik… Aklınıza ne gelirse, rakamlar tutturabildiğine şekillendiriliyor. Bahse konu ekonomik program, sanki asgari ücretlilerden fedakârlık üzerine inşa edilmiş. Mevsimsel şartlar daha da zorlaşınca tepkiler, feryada dönüşecektir. Umarız ahlaki erozyon ve hemen arkasından sosyal barış kontrol dışına taşmaz. Ücretlerin, talebin ve döviz kurunun bu denli baskılanması ekonomiyi giderek sıkıntıya sokmaya başladı. Yakında kapanan iş yerleri, bağlı olarak işsizlik kendini kaçınılmaz olarak daha bir gösterecektir. Tünelin sonunda vaat edilen ışığa kavuşulamaz ise, bu yaşananlar tüm siyasi partilere (merkezi ya da yerel) çok büyük fatura çıkartır.",https://www.hurriyet.com.tr/yazarlar/sitki-sukurer/fiyatlama-arsizlari-42495414
Sıtkı Şükürer,Nargile filozofisi,"Nisan 14, 2024 05:47","Zira, nargile bizatihi kendisini başkalarıyla paylaşıma pek müsaade etmez. Şayet ilgi ve alakanızı nargileniz üzerine yöneltmezseniz size küser, yani söner. Bu nedenle bir nargileci diğerine “nasılsın” dediğinde cevabını epey bir suskunluk sonrası alır.  Hele bir de “daha daha nasılsın” diye sormaya kalkarsa muhatabından “çenen düştü” fırçası yiyeceği kesindir. Buradan hareketle kime ve neye yönelmişseniz başarının mutlaka “odaklanmadan” geçtiği dersini alırsınız. Nargile anlık yoğunlaşmalarla iktifa eden, mutlu olan bir musibet değildir. Onu elde tutabilmeniz için konsantrasyonunuzun sürekli olması gerekir. Nargile kıvamına “tav” denir.  Tav, nargile şişesinin devamlı dumanlı kalması halidir.  Bu hal tütünün iyi ateş aldığı ve sorunsuz işlediği bir durumu gösterir. Çapkın erkeğin kızı “tavlaması, tava getirmesi” deyiminin de buradan geldiği söylenir.  Pek tabii maharet, tavı anlık zirvelerde yakalamak değil, mütemadiyen devam ettirebilmektir.  Bu durumun beşeri hayata yönelik dersi ise başarının sadece konsantrasyonla olmadığı, yanı sıra maraton koşucusu da olunması gerektiğidir. Nargileci adam biraz da oturmasından belli olur. İlla çift sandalye ve bir sehpa işgali, yapılan icraatın mutlaka asgari konforunun gözetilmesine dair vazgeçilmez tutumlara işaret eder. Zaten biz “para kazanmasının asgari keyfinin” vazgeçilmezliği ilkesini hep vurgular dururuz. Nargile erbabının yıllar içinde çok önemli bir meziyeti teşekkül etmiştir.  O da nargileye kömür ateşi getiren “ateşçi”ye ayrıca bahşiş verilmesidir.  Bu husus ekibin kritik kişilerinin ayrıca kollanması gereğine işaret eder. Nargile ateşinden başkalarının sigaralarını yakmaları, ayıbın ötesinde, neredeyse çok ağır bir hakaret olarak algılanır. İnsani ilişkilerde bir sınırın olması gerektiğine vurgu yapan bu ritüel, bizim de takdir ettiğimiz bir “portakal, orda kal” anlayışıdır. Son olarak nargile içerken yanında boğazınızı yumuşak tutsun diye, nargile temposuna uyumlu olarak yudumladığınız çay ya da suyun, bu karizmatik keyif aleti karşısında ezildiğini ve sadece “eşlik edici” bir misyon yüklenerek kendi ritüellik keyiflerini ikinci plana aldıklarını görürsünüz.  İşte biz bunu, ikinci adamların özverili olma gereklerine dair bir ders olarak algılarız. Dahası çok... Özetle nargile olgusu başlı başına bir yaşam özeti gibidir.",https://www.hurriyet.com.tr/yazarlar/sitki-sukurer/nargile-filozofisi-42445945
Sıtkı Şükürer,Büyülü tencereler,"Mayıs 12, 2024 05:20","Tabii ki bu yerlerin temizliği ön koşuldur. Sınırlı bir gelir dünyasının aktörleridir. Garsonları emektardır, ama kravatsızdır. Müşteri ile daha teklifsizdirler. Her daim makul fiyat çabası içindedirler. Ancak kaliteden de taviz vermezler. İşlerinin düşmesi pahasına bu tutumlarını sürdürürler. Bu mekanlar lüks ortamlara taşınırsa sudan çıkmış balığa dönerler. Zira taş yerinde ağırdır. Onları değerli kılan da “mecburi yetersizliklerinin” doğallığıdır. Gastronomi dünyasında bir başka gereklilik de daha üst seviyedeki restoranlardır. Buralarda aşçı gitmiş, yerine şef (Chef) gelmiştir. Bu mekanlar her konuda daha bir özenli ve pahalı malzemelerle oluşturulur. Üst gelir grubunda olanları hedeflerler. Restoranlar belirli bir sermaye ile kurulma durumundadır. Mutfak kadrosu genelde gastronomik eğitim sürecinden geçmiştir. Sadece yöresel değil, dünya mutfakları konusunda da bilgi sahibidirler. Başarıları için mutlaka dışa dönük bir görgü ve bu esasa göre bir birikim edinmişlerdir. Mekân sahibi ile şef genelde farklı kişilerdir. Gastronomik başarı, her ölçekte, işini iyi yapmanı gerektirir. Bunu becerenler kendi kategorileri içerisinde değerli hale gelir. Ülkemizde, bir hevesle ve bu işlerin kolay olduğu zannıyla çok sayıda, genelde “salaş” yeme-içme mekanları açılıyor. Tabii ki sürekli olamıyorlar, ama bu süreçte avladıkları müşterilerin canını fena yakıyorlar. Diyeceğimiz, herkes bildiği işi yapmalı, az bildiklerine kalkışmamalı. Kifayetsiz kurnazların mekanlarında da zaten çekirge sadece bir kere sıçrıyor.",https://www.hurriyet.com.tr/yazarlar/sitki-sukurer/buyulu-tencereler-42460402
Sıtkı Şükürer,Devlet fırsatçıya dur diyor,"Nisan 28, 2024 04:18","Neticede enflasyondan kopuk bir fiyatlama zinciri oluşuyor. Paranın endazesinin sarsılması hemen her sektörde fırsatçı bir iştah kabarmasına yol açmış durumda. Kafelerden berberlere, hemen herkes enflasyonunun üzerinde fiyat belirlemeleri yapar hale geldi. Aynı durum bazı mal gruplarında da yaşanıyor. Ekonomi yönetimi bu durumu önleme amacıyla bir yasal düzenleme çalışması içinde. Aşırı şekilde, gerekçesiz fiyatlarını artıranlara yönelik cezai yaptırımlar öngörülmesi planlanıyor. Ölçüsüz fiyat artırımları oligopol nitelikteki hizmet işletmelerinde adeta yağmaya dönüşmüş durumda. Pek tabi bu arsızlığın “uyumlu eylem” boyutuyla Rekabet Hukuku yönünden de suç teşkil ettiği ortada. Örneğin turizmin gelişmesinde kilit rol oynayan “marina” fiyatlamaları son iki yıl içinde Türk Lirası cinsinden takribi 8-10 kat artırılmış durumda. Komşu ülke marinalarına göre de döviz olarak 3-5 kat daha pahalı hale geldiler. Bu durum en bereketli kalem olan yat turizmini olumsuz etkiliyor. Tabii ki liberal ekonomilerde fiyat, arz ve talebin kesişme noktasında oluşur. Ancak hukukta “gabin” müessesesi fırsatçı fiyatlamaları geçerli kabul etmez. Devletimizin “istifçilik, stokçuluk, fahiş artırımlarla mücadelede”, sopasını sertleştirerek hissettirmesi çok yerinde bir düzenleme. Zira bu yüzden kontrolü güçleşen enflasyon, beraberinde memur ve emekli maaşlarından asgari ücrete, pek çok ayarlamaları da peşinden sürüklüyor. En kötüsü; hem enflasyonu sarmal hale getiriyor, hem de ekonomik istikrar programlarına dinamit koyuluyor.",https://www.hurriyet.com.tr/yazarlar/sitki-sukurer/devlet-firsatciya-dur-diyor-42452828
Sıtkı Şükürer,Nihayetinde yaptığımız mavradır,"Mayıs 26, 2024 05:52","Bu sayede keyifleniyor ya da hüzünleniyoruz. Bu vesileyle rakip takımı tutan dostlarla “mavra” yapmak işin en kazançlı kısmı. Futbol tüm dertlere, hele bir de derbi haftası ise bir “morfin” etkisi yapıyor. Şimdi Süper Lig'de şampiyonun belirleneceği son dönemece girdik. Heyecan dorukta, haliyle kaynatıp duruyoruz. Tüm dünyada futbol olgusu adeta sihirli bir fenomen. Pek çoğumuzun duygu dünyasında çok önemli bir yer tutuyor. En sakin karakterler bile, yeri geliyor “koyu taraftar” kostümünü kuşanıp, futbol tutkularını doya doya yaşıyorlar. Esasında bu ilgi futbolla da sınırlı kalmıyor. Örneğin kadın voleybol Milli Takımı’mız ekran karşısında hepimizi kendinden geçiriyor. Ama futbol….. Onun yeri bambaşka. Her daim, her boşlukta, her sıkıntıda imdada yetişiyor, derde deva muhabbetiyle rahatlatıyor. Ancak bu “hoş”luğun maalesef ölçüsünü kaçıranlar var. Tuttuğu ya da yöneticisi olduğu takımlarıyla “hastalıklı” ilişki kuranlardan söz ediyoruz. Bu neviden fanatikler futbol keyfini kirletiyor.  Hiç şüphesiz takımdaşlık duygusu heyecan gerektirir. Ancak makul ve aklı başında futbolseverler, arada bir tepkilerini renklendirseler de , neticede “gibi” gibi yaptıklarının bilincindedir.  Umarız futbol bahse konu sorunlarından arındırılır ve bizleri mutlu etmeye devam eder.",https://www.hurriyet.com.tr/yazarlar/sitki-sukurer/nihayetinde-yaptigimiz-mavradir-42467768
Sıtkı Şükürer,CHP birinci parti oldu,"Nisan 07, 2024 13:05","CHP, yeni yönetim ile yarıştığı seçimlerin galibi oldu. Kılıçdaroğlu’nun başlattığı ittifak ilişkilerinin de bu sonuca katkısı oldu. Kütahya’dan Adıyaman‘a, Manisa Bursa , Balıkesir ve AK Parti ile adeta özdeşleşmiş daha pek çok beldenin kazanılması hakikaten onlar adına büyük bir başarı. Türkiye siyasetinde Ekrem İmamoğlu ve Mansur Yavaş isimleri bundan böyle daha çok konuşulacak. Özgür Özel, tartışma konusu edilen Genel Başkanlık konumunu pekiştirdi. CHP şimdi üçlü ve her bir güçlü bir yapı içerisinde siyasi hayatını sürdürecek. Ekrem İmamoğlu 2028 yılında Cumhurbaşkanlığı için partinin doğal adayı gibi duruyor. Mansur Yavaş bilindiği gibi ülkücü gelenekten gelen bir kişi. CHP yönetimini kendisine yeterince sahiplenmezse yeni bir merkez sağ oluşum için kendisine yoğun talep olacaktır. Özgür Özel tüm bu dengeleri en az sıkıntıyla yürütme sorumluluğunda. İzmir CHP’ye yönelik “sadakat sicilini” yine korudu. Cemil Tugay rakibi Hamza Dağ’ın 12 puan önünde ipi göğüsledi.. İlçe belediyelerinde ise CHP’nin elde ettiği sonuç onlar açısından olumluydu. 28 ilçe çok kişinin beklemediği bir sonuçtu. Ak Parti ülke genelinde umduğunu bulamadı. Ana faktör ekonomiydi. Bu seçimde “güvenlikçi politikalar” pek köpürtülmedi. Enflasyon sadece emeklinin değil, gelirini artıramayan her kesimin belini bükmüştü. Neticede Demirel’in değişiyle, “boş tencere fatura kesiyor” kuralı işledi. Şimdi artık 4 yıl seçim yok. AK Parti bu süreçte merkezi hükümetin sahibi olmaya devam ediyor. Ondan beklenen, gerekirse “acı reçete” uygulayarak ekonomiyi düzlüğe çıkartmaları. Bunun yanında; güneydoğu başta olmak üzere demokratikleşme adımlarını sıklaştırması ve uluslararası toplumla uyumumuzu güçlendirmesi. Bu takdirde 2028 yılı seçimleri için tekrar yukarı doğru ivme kazanabilir. Şu andaki fotoğrafa bakıldığında, genel izlenim, 2028 Cumhurbaşkanlığı seçimlerinde Ekrem İmamoğlu’nun çok iddialı olacağı. Yine Demirel’in bir sözüyle yazıyı bağlayalım. “Siyasette bir hafta bile çok uzun zamandır.” Bir ihtimal Anayasa referandumu gündeme gelebilir, yepyeni siyasi oluşumlara tanık olabiliriz, şimdi güçlü gözükenler siyaset sahnesinden çekilebilir... vb... Her ne olacaksa “demokratik basiretimizi” korumak esas. CHP’yi seçim başarısı nedeniyle tekrar tebrik ediyoruz.",https://www.hurriyet.com.tr/yazarlar/sitki-sukurer/chp-birinci-parti-oldu-42443018
Sıtkı Şükürer,Pasaport binası,"Haziran 02, 2024 04:06","Bu hazin öykü kentimizin yok edilmiş tarihsel miraslarına duyarsızlığımızın örneğidir. Tarafların anlaşmasıyla, din esaslı bir mübadele yaşanmıştı. O kişiler, koparıldıkları topraklara hep özlem duydular. Geride hasretleri, ruhları, bir de binaları, işledikleri toprakları kalmıştı. Koca kordon boyunda, sadece birkaç bina bugüne ulaşabildi. Pasaport iskelesine gelince; O civarda yaşayanlar her gün denize uzanmış bu zarif yapıyı seyrederler. Binanın orijinali 1922 yangınında çok büyük ölçüde tahrip olmuştu. Bina erken Cumhuriyet dönemi eseridir. Şu anda vapur iskelesi ve karakol olarak kullanılıyor. Bir tarihsel yapı bu denli mi özensiz bırakılır? Karadan iskele binasına ulaşan ""koridor kısmına” metal ve plastik malzemelerle, en küçük bir estetik kaygı duymadan, eser niteliğine saygı göstermeden, derme çatma işlem yapılmış. Ana binalar ise, denizin yıpratıcılığında adeta dökülüyor. Neyse, İzmir genelinde sayıları azalsa da hala tarihi binalarımız mevcut. Mevzuat o dönemlerden kalanları tescillemiş durumda. Örneğin Kemeraltı’nda 2000’e yakın korunmaya alınmış yapı sözkonusu. Artık, kısmen de olsa bir bilinç oluşmaya başladı. Tarihi geçmişini sevgili Yaşar Ürük hocamızdan öğrendiğimiz Pasaport binası bu anlamıyla kaderine terk edilmemeli. Bu neviden simgesel yapılar, Valimiz ve yerel yöneticilerimizden el uzatılmasını bekliyor.",https://www.hurriyet.com.tr/yazarlar/sitki-sukurer/pasaport-binasi-42471347
Sıtkı Şükürer,Anadolu çok dilli bir coğrafyadır,"Mayıs 19, 2024 06:21","Türkiye son derece güç koşullarda hayata geçirilmiş bir mucize öyküdür. Onun kodlarında “bölünme” tehlikesine karşı “aşırı dikkatli” bir duruş söz konusudur.  Bu anlamıyla bünyesindeki kültürlerin dillerinin ön plana çıkarılması istenmemiştir. Bugün hala Kürtçe’ye dair resmi platformlarda hassasiyet devam etmektedir.  Devletin bu tutumu, Boşnakça, Çerkezce ve benzeri dillerde neredeyse yüzde 100’e yakın sonuç doğurmuştur. Arapça’nın, tıpkı Kürtçe gibi daha özel bir durumu vardır. Son yıllarda milyonlarca Suriyeli'nin gelişi ile ülkemizin ilave sosyolojik gerçekliğidir. Netice “dil” temel insan hakkıdır. Ne yasaklanmalıdır ne de kısıtlanmalı. 1920'lerin dünyası için geçerli olanlar, aynı katılıkta sürdürülemez.  AK Parti bu konularda daha ılımlı tutumlar sergilemiştir. Ancak CHP'nin, hele Genel Başkan düzeyinde bu yaklaşımı ülke demokrasisi açısından daha bir kıymetlidir. Bu fiili durum “Türkçemiz yabancı dillerin istilasına uğruyor, korumalıyız” yaklaşımıyla değerlendirilemez. Çok kültürlü yapımız ve onun temel öğeleri hepimizin ortak değeri ve korunmaya muhtaç zenginliğimizdir.",https://www.hurriyet.com.tr/yazarlar/sitki-sukurer/anadolu-cok-dilli-bir-cografyadir-42463948
Sıtkı Şükürer,CHP’de liderlik yarışı,"Mayıs 06, 2024 15:19","Birincisi; Özgür Özel. Özgür Bey partinin Genel Başkanı. Bu görevi nedeniyle kâğıt üzerinde birinci adam. İkincisi; Ekrem İmamoğlu. İkinci defa İstanbul Büyükşehir Belediye Başkanlığını kazanınca, 2028 yılı Cumhurbaşkanlığı seçimlerinde CHP'nin favori aday adayı. Üçüncüsü; Mansur Yavaş. Halkta yüksek karşılık bulan “partili.” Cumhurbaşkanı Erdoğan 22 yıldır ülkemizin en etkili siyasetçisi. Dünyanın çoklu ittifak yapıları içinde hep bir denge politikası yürütmüştür. Artık siyasette son dönemi olduğundan söz ediyor. Bu durum CHP’li potansiyel adayları için ilave bir heyecanlanma vesilesidir. Bu ülkede iktidar sürecinde sıkıntıyla karşılaşmamak için batı nezdinde muteber konumu sürdürme gereğinden söz edilir. Böylesi bir itibarın kırılma noktası da iktidar Erkin i elinde tutanın Filistin meselesine nasıl baktığıdır. Son dönemlerde mevcut yönetim bu konuda tarafını ve tavrını net belli etmiştir. Hatta Cumhurbaşkanı Erdoğan Hamas’ı Kuvayi Milliye ile eşdeğer tutmuştur. Bu yaklaşım ABD nezdinde hayal kırıklığı ile karşılanmaktadır. Bu boşluğu ilk önce kimin değerlendireceği merak ediliyordu. Ekrem İmamoğlu bekletmedi. Hamas’ın bir terör örgütü olduğunu söyleyerek mesajını vermiş oldu. Pek tabii 2028’e 4 uzun yıl var. Demirel'in deyişiyle siyasette “bir hafta bile uzun zamandır.” Özgür Özel de iktidarla ilişkileri yumuşatma projesi ile bir başka atak geliştirdi. Zihninde nasıl bir yol haritası var, henüz belli değil. Ancak Parlamenter sisteme dönüş yolunda bir Anayasal düzenleme çabası içinde olacağı öngörülüyor. Bu durumda Cumhurbaşkanlığı tekrar sembolik bir mekân olur. Bağlı olarak Başbakanlık etkin ve yetkin makam haline dönüşür. Başbakan’ın da parti genel başkanından olacağı tabii bir sonuçtur. Mansur Yavaş ise şu aşamada kapalı kutu. Belediye Başkanlığında son dönemi olduğunu söyledi. Mansur Bey esasında milliyetçi kasları olan bir “merkez politikacısı”. Siyasi duruşu, onu CHP'ye diğerleri ölçüsünde bağımlı kılmıyor. Siyasette üçüncü yol arayışlarında en gözde isim muhtemelen Mansur Yavaş olur. Siyasetin doğal mecrasında liderlik yarışı hayatın gerçeğidir. Özetle, CHP’de birinci adamlığa ve onun sağlayacağı ikballere dair satranç başladı.",https://www.hurriyet.com.tr/yazarlar/sitki-sukurer/chpde-liderlik-yarisi-42456820
Sıtkı Şükürer,Robotsun sen robot kal,"Mart 17, 2024 03:44","Bu teknolojik devinim sürekli kapasitelerini katlayarak insanlığa bambaşka ufuklar açıyor. Gelişmeler o denli hızlı ki, robotların karar üretme yetkinliği artık insanlığa ihtiyacın kalmayacağı tehlikeli zamanları işaret ediyor. Bu durum bilim insanlarında dahi endişeler oluşturmaya başladı. Bu sebeple makinelerin fişlerinin çekilmesi uygulamaları görülüyor. Bu denli hem ürkülen hem kutsanan ve nerede ise insan zekasını değersizleştiren bu olgu acaba bu denli saygıyı hak ediyor mu? Çağımızın en bilinen anarşist düşünürlerinin başında gelen Noam Chomsky “O kadar da uzun boylu değil.” diyor. Chomsky; “insan zihni Chat GPT ve benzerleri gibi, bilimsel bir soruya en uygun cevabı elde etmek için, binlerce verinin beslenmesi ile çalışan “açgözlü bir istatistik makinesi değildir” diyor. Sözlerine devamla; “Aksine, insan zihni sınırlı miktarda bilgi ile çalışan, şaşırtıcı derecede verimli ve zarif bir sistemdir. Oysa yapay zekâ programları bir “intihal” yazılımıdır. Çünkü hiçbir şey yaratmıyor, var olan sanatçıların eserlerini kopyalayıp, telif hakkı kanunlarından kaçacak kadar modifiye ediyor” diye ilave ediyor. Avrupalı sömürgecilerin Amerikan Yerlileri’nin topraklarına çökmesinden sonra kaydedilen en büyük “fikri mülkiyet hırsızlığı” olarak gördüğünü, ifade ediyor. Neticede Chomsky gibi düşünürler, insanlığın; teknolojik gelişimlerin yarattığı parıltıdan gözlerin kamaşıp bir hayranlık budalasına dönüşülmesine” itiraz ediyorlar. Bir anlamda insanoğlunun “eşref-i mahlukat” onuruna sahip çıkıyorlar. İnsan aklı ve muhakemesinin daima bir adım önde olacağına dair kanaatlerini belirtiyorlar. Final tahlilde Chomsky diyor ki; “endişeye mahal yoktur, robot, robotluğunu bilecektir.”",https://www.hurriyet.com.tr/yazarlar/sitki-sukurer/robotsun-sen-robot-kal-42425957
Sıtkı Şükürer,Adaylar sahada,"Mart 03, 2024 18:49","ESİAD’ın 36. Yüksek İstişare toplantısında Büyükşehir Belediye Başkan adayları Hamza Dağ ve Cemil Tugay’ı dinledik. Açılış konuşmasında YİK Başkanı sıfatıyla yaptığım konuşmayı aşağıda sunuyorum. Değerli Hazirun; Bu güzel gökyüzü altında, Akdeniz güneşi bizlere şifa olurken, cemrelerin arka arkaya düştüğü bahar başlangıcında, demokrasinin bu ılık ikliminde, ne mutlu ki bizlere yerel yöneticilerimizi seçmek üzere bir keyifli süreç yaşıyoruz. Sayın Büyükşehir Belediye başkan adaylarımız Sn. Hamza Dağ ve Sn. Cemil Tugay’la kentimize dair projelerini dinlemek için bir araya geldik. Öncelikle belirtmek istiyorum ki, İzmir sivil toplum kuruluşları, 4,5 milyon nüfusa ulaşmış kentimizin sorunlarına ilişkin, on yıllardır, nerede ise gök kubbede söylenmedik, araştırması yapılmadık, seminerleri düzenlenmedik, öneri raporlara bağlanmadık çalışmalar bırakmamıştır. Böylesi bir birikimin İzmir'de yerel yönetim boyutunda icraat yapacak karar vericilerin emrine amade olacağını, tüm sivil toplum kuruluşları adına, ifade etmek isterim. Tabii ki tüm çözüm önerileri temelde kaynak imkanlarına dayanıyor. Belediye bütçeleri, biliyoruz ki büyük projeler için yeterli olamıyor. Bu sebeple, geçmiş Başkanlarımızın da yönlendiği gibi, uluslararası kuruluşlardan uygun faizli ve uzun vadeli finansman temini önem taşıyor. Sayın Hamza Dağ “körfez geçiş projesi” için gerekliliğine ikna olarak “Yap İşlet Devret” formülüne işaret ediyor. Bu yöntem rahmetli Turgut Özal’dan itibaren uygulanıyor. Ancak temel kullanım şartı, sadece gelir getirici projeler için anlamlı olduğudur. Bu sebeple bahse konu yatırım nevilerinin fizibilitesinde kredi geri ödemelerinin kamuya ilave yük getirmemesi esasına dayandırılması gerekir. Yanı sıra, her yatırım bir ölçüde tabiatın istismarı demektir. Ancak artan nüfus da iş-aş ister. Bu sebeple yatırım kararları bu iki oksimoron unsur arasında makul ve rasyonel dengeyi gözetmek durumundadır. Bu anlamıyla “flamingolarımız” ve “kuş cennetimiz” çok kıymetlimizdir sevgili Başkanlarımız. İzmir çok yıpratılmış bir kent. Muhteşem tabiatına çok hoyrat davranmışız. Körfezimizi temiz tutamamışız, tarihsel dokusunu koruyamamışız. Kötü yapılaşmalarımız şimdilerde daha bir konuştuğumuz üzere deprem riskleri nedeniyle kâbusumuz olmuş, oluyor. Ekolojik yıpratıcılığı ekonomik faydasının çok üzerinde olan ve sorumsuz işletilen sınai tesislerine, maden işletmelerine hala kolaylıkla yeşil ışık yakıyoruz. Sevgili Başkanlar temel mottomuz, “koruyarak gelişme” olmalı. Hiç şüphesiz yatırımlar olacak, ancak insanlık alemi ve çocuklarımıza olan sorumluluğumuzu da hep ön planda tutmalıyız. Tüm değerli adaylara bir ricamızı iletmek isterim. Tıpkı 70-80 hatta 90'larda olduğu gibi, bir araya gelinse, sohbet ortamının yumuşatıcılığında karşılıklı vaatler, bizlerin de izleyeceği bir formatta tartışılsa, çok değerli ve geliştirici olmaz mıydı? Böylelikle bizler yönünden de net bir karşılaştırma imkânı doğacaktı. Bugün bu toplantı düzenimizde maalesef bunu başaramadık. Müsaadenizle bu husus adaylarımıza sitemimiz olsun. Sayın adaylarımız; ülkemizin gelir dağılımı bozukluğu ve hayat pahalılığı dar gelirli insanlarımız açısından kavurucu bir sıkıntıya işaret ediyor. Lütfen, sosyal belediyecilik anlayışını, akut ihtiyaç gösteren yatırımların hemen yanında, tutunuz. Bu salonda bulunan herkes böyle bir anlayışı gönülden destekleyecektir. Değerli adaylar, ülkemizin genel anlamda kangren olmuş bir hastalığından söz etmeden geçemeyeceğim. Siyaseti meslek edinmiş ve kamu imkanlarından yararlanarak geçimini bu esas üzerinden temin etmeye çalışan her seviyedeki insanları, mümkünse belediyemizden temizlemeye çalışın. Zira, şeffaf belediyecilik kamu vicdanında çok önem taşıyor. Sizlere olan sevgi ve saygımız bu konularda hassas davranılması halinde daha da artacaktır. Diğer bir önemli husus da şu; Bu kentin en büyük organizasyonunu yönetecek kişiler olarak sizler, üst düzey yöneticilerinizi seçerken, siyasi yol arkadaşlığını tek kriter olarak almayın, yanı sıra; ahbap ve akraba kayırmacılığına lütfen geçit vermeyin. Liyakat hep en önemli tercih sebebiniz olsun. Buna riayet edilmediği haller, dışarıdan bakıldığında o kadar açık anlaşılıyor ki, bu durum tüm İzmirlileri derinden yaralıyor. Halkımız, doğal olarak sizlerden iyi hizmet bekler. İyi hizmet, pek çok unsurun yanında vurguladığımız gibi finansman ve genel bütçe imkanlarıyla doğrudan ilintili. Bu sebeple “merkezi hükümetimizle” ilişkilerin iyi tutulması çok önem taşıyor. İzmir belirli ölçülerde bu durumun handikaplarını yaşadı, yaşıyor. Ülkemizin toplam kaynaklarından İzmir'e ayrılacak pay konusunda, sayın adaylar “alacağımız var.” İster iktidar ister muhalefet adayları kazansın, bu konuda doğru iletişimin kurulması ve faydanın temini bu kentte yaşayanlar açısından, kent konforumuz itibariyle hayati ölçüde kıymetlidir. Sayın adaylar; Sayın Aziz Kocaoğlu döneminden gelen ve sayın Tunç Soyer'in de çok değer vererek sürdürdüğü İEKKK iş dünyası ile Büyükşehir Belediye'si arasında, karşılıklı besleyici, çok önemli bir istişare platformu. Lütfen bu yapıya sizler de sahip çıkınız. Son olarak; Kentimizin kurumsallaşmış Sivil Toplum Kuruluşları olarak, bir “takım oyunu” anlayışı içerisinde, iş birliği imkanlarına her daim açık olduğumuzu tekraren belirtirken, sizlerden de sahici karşılıklar göreceğimizi umut ederek, sözlerime son veriyorum.",https://www.hurriyet.com.tr/yazarlar/sitki-sukurer/adaylar-sahada-42415875
Sıtkı Şükürer,Değerler çürüyor,"Mart 09, 2024 05:07","Toplumun değerleri bireylerin dar ve kısır menfaatler üzerinde şekilleniyorsa, çözüm kısa vadede olamaz. Siyasi partiler zaman zaman “değişim şekerini” dile getirirler. İnsanların ancak bir kısmı bu söylemlerden etkilenir. Esasında “değişim” denen şeyin, kısa zamanda kişilere ilişkin ve onlarla sınırlı olduğu anlaşılır. Zira mevcut düzenin çarpık ruhu, karar verici konuma ulaşılınca ötesine devreyi kapatır. Artık mührü ele geçirenler ve onlardan sebeplenenlerin zamanları gelmiştir. Geniş halk kitlelerinin “kırık” beklentileri ise, başka baharlara kalır. CHP’nin, kendini yenilemekte zorluk çeken bir parti olduğu söylenir. Genel seçim sonrasında, Cumhuriyet sürecinden gelmelerinin üzerlerine yüklediği eksiklenmeyle “değişim” ihtiyacını seslendirdiler. Hesapta siyaset şeffaflaşacak ve bu toparlanma CHP’den başlayacaktı. Mesela, kendileri bir sosyal demokrat parti olarak, parti içi demokrasiyi yaygınlaştıracak, üye tabanının dar örgüt tahakkümünden kurtulmasını temin edecek, ön seçim, liyakat ve benzeri değerleri hayata geçireceklerdi. Mayıs 2023 seçimlerinden hemen sonra muhalif grup bu iddia ile ortaya çıktı. Bu sayede Kurultay kazanıldı. Ortaya konulmuş sistematik bir belge, takvimlenmiş yol haritası yoktu. Verilmiş sözler Kurultay sonrasında hemen rafa kaldırıldı. Esasında birileri kazanırken kimse kaybetmemişti. Bu ülke insanı, bu tip hayal kırıklıklarında şaşırmıyor, ötesinde rahatsız bile olmuyor. Günü kurtarmak, kendi menfaatini kollamak, düzgün insan olma gereklerine yabancılaşmak, havaya, suya, toprağa, tüm bir ekosisteme duyarsız kalmak, gemisini kurtaranların gerisine düşmemek . Artık onların da ulaşmayı hedefledikleri yaşam biçimi. Demokrasi, özgürlükler, insan hakları, gelir adaleti pek umurlarında değil. Böylesi bir topyekûn vazgeçiş, inanın sadece bizim ülkemizde. Bırakın uzakları, yakın komşularımız Yunanistan, Gürcistan, Bulgaristan, Azerbaycan, İran… Hatta Suriye, Irak da bile bu denli bir değer çözülmesi yok. Cumhuriyetin 100. yılında geleceğimiz yer böyle mi olmalıydı?",https://www.hurriyet.com.tr/yazarlar/sitki-sukurer/degerler-curuyor-42420155
Sıtkı Şükürer,İzmir seçimleri çekişmeli,"Mart 24, 2024 05:33","Bu tercihler genel anlamda risk içerir. Genç ve kadın adayların ön plana çıkartılmaları övgüyle karşılanacak bir tutumdur. Yanı sıra, uzun dönem görev yapanlara teşekkür edilmesi de çok anlaşılır. Ancak adayların, hele başkanlık gibi önemli görevlere mutlaka önceden hazırlanması koşuluyla. Bu çerçevede partilerin gençlik kolları ve parti akademilerinde eğitilmeli, mesela belediye başkanı olarak planlanmış kişiler mevcut başkanın yanında, yardımcı veya asistan olarak hazırlanmalıdır. Maalesef hiçbir siyasi yapıda böylesi bir altyapı eğitim yok. Neticede seçilen kişi, işi öğreninceye kadar tüm bir belde onunla birlikte beklemek durumunda kalıyor. CHP, İzmir'de büyük ölçüde yenilediği adaylarla böylesi bir deneye girişmiş izlenimi veriyor. Özgür Özel; “genç ve kadın” olgusunun CHP'de ilave yarar oluşturacağı kanaatinde. Geniş çaplı uygulama sebebiyle siyaseten pek alışılmadık bir kumar oynuyor. Yanılırsa, muhalefeti mutlu etmiş olur. Böyle bir ihtimal var mı? Özgür Özel tarafından da ifade edilen anketlere göre, Büyükşehir’de AK Parti adayı ile fark sadece birkaç puan. 2019 seçimlerinde CHP adayı Ak Parti adayından 20 puan daha fazla oy alarak seçilmişti. O seçimde AK Parti ile MHP yine ittifak halindeydi. CHP'yi ise İyi Parti ve şimdiki ismiyle DEM Parti destekliyordu. Şimdi her iki parti de kendi adayları ile seçime giriyor. Anketlere göre kararsız sayısı hala yüksek. Kararsız seçmen içinde CHP’nin payının yüksek olduğu söyleniyor. Cemil Tugay, iyi eğitimli, Karşıyaka Belediye Başkanlığı tecrübesi olan, zeki ve humor duygusu yüksek bir kişi. Aday gösterilmesi sürpriz olarak görüldü. Bu sebeple hem örgüt hem de CHP seçmen nezdinde giderek azalsa da sindirileme güçlüğü yaşadı. Yanı sıra, Tunç Soyer'e yönelik bir mağduriyet algısı da tam sönümlenmiş değil. Bu dezavantajlara bir de rakip partinin şimdiye kadar gösterdiği en iyi aday profili eklenince, haliyle seçim “başa baş” durumuna gelmiş gibi duruyor. Hamza Dağ bir başka uzun yazının konusu. Özgür Özel’in ülke geneline dair seçim karnesi de merakla bekleniyor. Kendisine sorulan soruya verdiği yanıt şöyleydi; “Bir ilkokul öğretmeni mayıs ayı başında bir okula atanır ve mayıs sonunda öğrenciler okuma yazmayı henüz sökememişlerse, sorumlu bu öğretmen midir?” Anlaşılıyor ki olası bir seçim başarısızlığının faturası Özgür Özel tarafından geçmiş döneme ihale edilecek. Pek tabii söz konusu tercihler bir seçim başarısına da dönüşebilir. Her iki halin de kapsamlı ancak farklı siyasi sonuçları olacağı şimdiden öngörülüyor.",https://www.hurriyet.com.tr/yazarlar/sitki-sukurer/izmir-secimleri-cekismeli-42431454
Sıtkı Şükürer,Çekişmeli bir seçim,"Şubat 25, 2024 05:18","AK Parti Büyükşehir adayı Hamza Dağ ön alarak Şubat ortasında projelerini açıkladı. İYİ Parti adayı Ümit Özlale çok önceden adaylığını açıklamış olmasının avantajı ile, ilçeler dahil her yere giderek vaatlerini anlatıyor. CHP adayı Cemil Tugay, seçildiği taktirde, henüz açıklanmayan, ancak kapsamlı olduğu söylenen projeleri yanında, halef-selef ilişkisi içinde olacağı Tunç Soyer’in başlamış yatırımlarını da sahiplenme imkanına sahip. DEM Parti Akın Birdal’ı aday olarak açıkladı. Önemli bir insan hakları savunucusu olan Akın Bey belirli kesimler nezdinde oy potansiyeli taşıyan bir kişilik. İzmir, AK Parti iktidarı süresince “CHP’nin kalesi” olmuştur. 2019 seçimlerinde yüzde 58 oy alarak yüzde 20 farkla seçimi kazanmıştı. Ancak bu defa İYİ Parti ve DEM’le ittifak ilişkileri içinde değiller. Bu seçimde CHP yeni yüzlerle Büyükşehir ve 30 ilçede seçmenlerin karşısına çıkacak. Bu tercihlerin sandıkta nasıl karşılık bulacağı heyecanla bekleniyor. AK Parti; Cumhurbaşkanlığı ve genel seçimleri kazanmış olmanın rahatlığı ile sanki yerel seçimlerde “kutuplaştırıcı” siyasetten uzak duruyor. Bu durum CHP’li seçmenlerin zihinlerini ideolojik angajmanlardan bir ölçüde sıyıracaktır. Dolayısıyla adayların ikna güçlerinin daha bir belirleyici olacağı bir seçim dönemi yaşanacak gibi duruyor. Ak parti adayları geçmişte gergin siyasetin kendilerinin yararına olmadığının da bilincindeler. O sebeple ön yargıları silmek için bir çaba içindiler. Kaldı ki Hamza Bey güleryüzlü bir kişiliğe sahip. Yaklaşık 15 gün önce İntegral Araştırma Kurumu’nun yaptığı bir anket çalışmasında CHP ve Ak Parti’nin oy oranları başa baş çıkmıştı. Henüz 30 ilçe ile ilgili anketler yayınlanmadı. Ancak oralarda da çekişmeli bir seçim yaşanacağı söyleniyor. İzmir İş dünyası da bu durumun farkında. Ege Sanayi ve İş İnsanları Derneği (ESİAD) mutad olduğu üzere Büyükşehir AK Parti ve CHP adaylarını konuk edecek. Bu çerçevede 28 Şubat Çarşamba günü Swiss Otel’de Hamza Dağ ve Cemil Tugay’la bir araya gelinecek. Adaylar, diğer SİAD’lar ve Oda’lar tarafından da muhtemelen ağırlanacaklardır. Şayet seçim öngörüldüğü gibi tarafların birbirlerine yakın oranlarla sonuçlanırsa, bu durum Belediye Meclisleri’nde de tek taraflı hakimiyetin son bulacağı manasına gelir. Bugünün fotoğrafı bu. Ancak siyasette 1 gün bile uzun zamandır. Taraflardan birisinin umulmadık bir hatası seçmen oylarında ciddi dalgalanmalara yol açabilir. İzmir, CHP açısından hep garanti olarak görülen bir seçim bölgesiydi. Esasında bu defa çekişmeli bir izlenim olması, beraberinde rekabeti arttırıyor. Bağlı olarak yaratıcı projeler ve vaatler çoğalıyor. Bu durumdan da, hiç şüphesiz İzmirliler kazançlı çıkıyor.",https://www.hurriyet.com.tr/yazarlar/sitki-sukurer/cekismeli-bir-secim-42410419
Sıtkı Şükürer,Değişim cesaret ister,"Şubat 10, 2024 02:36","Bu ülkede ulusalcı tutum günün sonunda katı milliyetçi bir ideolojiye evrilir. O yerlerde de zaten MHP, Zafer Parti gibi partiler mevcut. Buna mukabil “merkez solda” gerçek manada bir “duruş” ortaya koyulmuş değil. Özellikle Kürt politikasına yönelik ikircikli yaklaşım sol değerlerle uyuşmuyor. Final tahlilde DEM Parti tıpkı CHP gibi, “seküler” yapılar. Bu “ayırıcı unsur” pek çok konuda iki partiyi zaten doğal “yol arkadaşı” yapar. CHP artık nasıl bir parti olacağını belirlemek durumunda. Şayet “sol siyaset” yapacaklarsa, bunun gereği “sosyal demokrat” bir anlayışa uygun net bir parti programı oluşturmak. Mustafa Kemal Atatürk “Muasır Medeniyet Seviyesi” ni hedef olarak göstermişti. Bu hedefin günümüzde tercümesi “evrensel demokratik ilkeler”dir. Kopenhag kriterleri, AB, AHİM bu normları açıklıkla tanımlamıştır. Bunların pek çoğu uluslararası anlaşmalarla Türkiye tarafından da kabul edilmiştir. Ötesinde, bu anlaşmalar anayasal güvenceye kavuşturulmuştur. Esasında “Sol, Sosyalist, Sosyal Demokrat” duruşun samimi gereği bu esaslara yaslanmaktır. CHP'de “değişim” sloganları ile Kurultayı kazanan ekip bu konuda henüz bir çaba içine girmedi. Niyetinin de pek olmadığı anlaşılıyor. Ancak CHP, yelpazesinde pek çok siyasal çizgiyi barındıran bir parti. Bu anlamıyla gecikmiş değişim manifestosunun tüm parti örgütünü sarması boş bir hayal olmamalıdır. Aksi halde mevcut maslahatçı tutum yüzde 20 küsürlere sıkışmış partiyi daha da aşağıya çekecektir. Bu işler öncelikle “kediye kedi” demekten başlar. O da katıksız huzur talebine iyi gelecek barış merhemini seslendirebilmektedir. Tabii mesele sadece Kürt politikaları değildir. Bu bir kırılma noktasıdır. Hayatın her alanda evrensel değerlere uygun “insan” odaklı politikaları savunmak Türkiye’ye iyi gelecektir.",https://www.hurriyet.com.tr/yazarlar/sitki-sukurer/degisim-cesaret-ister-42403965
Sıtkı Şükürer,Bu defa herkes iddialı,"Şubat 18, 2024 07:19","İzmirliler 22 yıldır AK parti iktidarına mesafeli kaldılar. Yerel hayat tarzlarına yönelik duydukları endişe nedeniyle muhalif tutumlarını CHP üzerinde konsolide ettiler. Ancak bu parametre bu seçimlerde eskisi kadar konuşulmuyor. Bu durum kentimizde CHP’nin beklentisinin eskisi kadar kolay olmayacağı anlamına gelir. Esasında İzmirliler “ters makası” tercih ederken, bu yüzden devlet imkanlarından vazgeçtiklerinin hesabı hep yapmışlardır. Yine, oy verdikleri CHP’nin örgüt yapısına hiçbir zaman dahil edilmemenin içten içe tepkisini de biriktirmişlerdir. CHP “endişe ticaretini” kullanarak fütursuz bir özgüvenle, özellikle merkez ilçelerde kimi aday gösterirse seçtirebiliyordu. Ama bu seçimde kutuplaşma siyasetinin tansiyonu çok düşük gidiyor. Bu böyle devam ederse, seçmen gösterilen adayları daha rasyonel bir gözle değerlendirecektir. CHP’nin en büyük rakibi AK Parti. AK Parti’nin adayı Hamza Dağ tecrübeli bir siyasetçi. İnsanlarla iyi iletişim kurabilen, güler yüzlü bir kişiliğe sahip. İyi düşünülmüş, kapsamlı projeler açıkladı. Kamuoyu yoklamalarında halkta giderek karşılık bulmaya başladı. CHP ise sürpriz adaylarla seçim yarışına girecek. Gerek Cemil Tugay, gerekse ilçe adayları CHP merkezinin inisiyatifi ile aday gösterildiler. “Genç ve kadın” figürleri ön plana çıkartıldı. Esasında bu unsurlar çok önemli. Ancak her kim aday gösterilecek ise, önce parti akademilerinde, sonrasında da belediye başkan yardımcılıklarında bu makamlara hazırlanmalı. Hatta onlara çizilen kariyer önceden tanımlanmalı. Bu böyle olmayınca parti örgütleri tepeden gelen adaylara yeterince sahip çıkmaz. Nitekim CHP’de bu handikap yaşanıyor. Bu anlamıyla Cemil Tugay ve ilçe adaylarının kalan sürede performansları önem taşıyor. Bu arada İyi Parti adayı Ümit Özlale uzun zamandır yoğun bir çalışma içinde. Dem Parti ve TİP henüz aday açıklaması yapmadı. Son yerel seçimlerde CHP yüzde 58, Ak Parti yüzde 38 oy almıştı. 30 ilçenin 24 tanesini CHP adayları kazanmıştı. Bu defa belirttiğimiz sebeplerle sonuçlar farklı olabilir.",https://www.hurriyet.com.tr/yazarlar/sitki-sukurer/bu-defa-herkes-iddiali-42407453
Sıtkı Şükürer,Müstakbel başkana katkılar,"Mart 31, 2024 04:20","* EXPO: Botanik Expo’su alındı, ama büyük Expo ana hedefimiz olmalı. * Körfez Temizliği: Evsel atık-yağmur suyu ayrıştırması, arıtma tesisleri, körfez derinleştirme konularında durmak yok, yola devam. * Kooperatifleşme, tarımsal kalkınma ve küçük üreticiyi koruma, kollama ilkelerinden vazgeçememe. * Büyük bir kongre merkezi: 5 yıldızlı otellere olan bağımlılığın azaltılması. * Elektrik fabrikası: Tunç Bey’e izin verilmedi. O bina çürümeye terk edilmesin, kültür ve ARGE gibi her ne merkezi olacaksa. *  Kruvaziyer Turizm: Bir hareketlenme başladı. Arkası gelmeli. * İkinci Çevre Yolu: Gerçi hükümet projesi ama Büyükşehir de bastırmalı. * Suriye ve Afganlı Göç Sorunu: Önce insan mottosu ile çözüm bekliyor. * Kemeraltı: Kentimizin kalbi, durmak yok, yola devam. * Müzeler: Batı medeniyetleri müzesi ve toplulaştırılmış butik müzeler. * Kültürpark: Daha bir kent yaşamının içine çekilmeyi bekliyor, Alsancak Kordon’undan yükü almalı. * İmar düzenlemeleri: Dikey yapılaşmanın yeşil alanlara katkısı nazara alınmalı, dönüşümünde imar cazibesi yaratılması. * Öğrenci Yurtları: Artan kira seviyesi için elzem projeler. * Otopark: En akut sorun. Neden yeraltı otoparkları olmuyor. Yap-işlet-devret için en uygun iş kolu. *Kentsel Dönüşüm: Yerinde dönüşüm. Kooperatifleşme modeli daha da geliştirilebilir. * Çeşme Kültür ve Turizm Koruma ve Geliştirme Bölgesi Projesi: Tüm bir yarımadanın düzenli gelişimi için önemli. “Koruyarak gelişme” ilkesi içinde tekrar gündeme gelmeli. * KSK Stadı: Artık Karşıyakalı’ları sevindirmek gerekir. * Marinalar: Çeşme için mega marina, Körfez'in temizlenmesi sonrası butik marinalar. * Agora: Bitince Kent kimliğine müthiş katkı. * Sanayi arsası üretimi: Makul fiyatlarla ve arsa spekülasyonuna göz açtırmayarak. * İş kollarında kümeleştirme organizasyonları. * Körfez ulaşımının ilave feribot veya deniz taksilerle yaygınlaştırılması. * Raylı ulaşım sistemlerinin yaygınlaştırılması. * Buca metrosunun tamamlanması ve Gaziemir metrosu için sürecin hızlandırılması. * Kent merkezine taşıt araç girişinin sınırlandırılması ve bunu sağlayacak önlemler. * Kuş cenneti ve flamingoları ön plana çıkartan ve ona zarar verebilecek her yaklaşımın engellenmesi. * İnciraltı sorununun kesin çözüme bağlanması. * Hilton, Basmane Çukuru, Çernobil arsası gibi kronik sorunlarının çözümü. * Yıkılan Belediye binası yerine butik bir bina yapılması ve Konak meydanının genişletilmesi. *  Kent içinde belirli yerlerde (Alsancak Gar’ı, Karşıyaka Çarşı girişi… gibi) battı çıktıların yapılması. * Konak Pier sorununun çözülmesi, kültürel aktivitelerde değerlendirilmesi. * Temcit pilavı gibi gündeme getirilen Körfez geçiş projesinin gereğinin tartışılarak kesin çözüme bağlanması. *  Alsancak limanının ağırlıklı olarak kruvazier liman olarak planlanması, Aliağa limanlarının teşviki ve Çandarlı liman bölgesi projelerinin hızlandırılması. * Gediz Nehri başta olmak üzere, gerek ürün deseni gerekse kirliliği önleyecek tedbirlerin bölge illeriyle mutabakat sağlanarak hayata geçirilmesi.",https://www.hurriyet.com.tr/yazarlar/sitki-sukurer/mustakbel-baskana-katkilar-42437868
Sıtkı Şükürer,Necip milletimizin bilindik halleri,"Ocak 14, 2024 04:23","Adnan Dalgakıran isimli bir kişiye ait. Nasıl da gerçekçi ve acımasız bir toplumsal özeleştiri fotoğrafı ortaya koymuş. Hani, ‘herkes kendine Müslüman’ deyişi vardır. Bizler de aynen öyleyiz. Bahse konu paylaşımı aynen aktarıyorum. “Halkımızın siyasetçilerden talepleri neler? - İmar affı - Daha çok imar alanı - Vergi affı - Kayıt dışına müsamaha - Erken emeklilik - Az vasıf, çok maaş - Bol teşvik - Kamuda memuriyet - Diploma - Enflasyon altında kredi - Kendi parasına yüksek faiz - Kendi gibi düşünenlere daha fazla özgürlük - Kendi gibi düşünmeyenlere daha fazla baskı - Torpil, kendi gibi düşünenlere kayırmacılık - Eğitim sisteminin kendi gibi düşünenler yetiştirmesi, buna göre planlanması - Dünyaya kafa tutma - Borsada tüyo - Tuttuğu takıma şampiyonluk - Ucuz döviz - Ucuz elektrik - Ucuz doğalgaz - Ucuz işçilik - Herkese bir başkanlık (sivil toplum örgütleri) - Hiçbir nitelik olmasa da saygınlık - Kendi ahlak anlayışının toplumda hâkim olmasının sağlanması (yine de kendisi bundan muaf olmalı) - Nitelikli ile niteliksiz arasında eşitlik - Özel bir topluluk olduğuna inandırılmak. Bir de bu açıdan bakınca siyasetçilerin de işi zor. Daha fazla demokrasi, daha adil bir hukuk sistemi, daha fazla özgürlük, daha fazla nitelikli insan yetiştirme, daha iyi eğitim sistemi, daha adil bir vergi sistemi, daha az sayıda kamu çalışanı, daha fazla şeffaflık, daha fazla barış, daha fazla verimlilik, kültürün gelişimi ve değişimi, vesaire oy getiren şeyler değil. Neticede altyapı üstyapıyı belirler.”",https://www.hurriyet.com.tr/yazarlar/sitki-sukurer/necip-milletimizin-bilindik-halleri-42390447
Sıtkı Şükürer,Yeni ‘İYİ Parti’,"Ocak 21, 2024 02:28","İyi Parti siyasi haritada merkez sağda büyük bir boşluk görmüş, eskinin ANAP ve Adalet Partisi’nin ulaştığı sınırlar hedeflenerek kurulmuştu. Hem AK Parti, hem de CHP seçmenlerinin bir kısmının böylesi bir oluşuma yönelebileceğini öngörmüşlerdi. Kuruluşunda milliyetçi bir nüve de barındırdığından, hata yapılmadığı takdirde siyaseten dört eğilimi birleştirmek suretiyle önlerinin çok açık olabileceğini hesap ediyorlardı. Bu amaçla ilk etapta iktidar karşıtlığı üzerinden yola çıktılar. Aynı pozisyonda olan CHP ile yakınlaşmaları bir ‘yol arkadaşlığı’ idi. Kısa zamanda iktidar bileşenlerine ve aynı zamanda CHP’ye ihtiyatla bakan seçmen nezdinde özel bir dikkatle izlenen bir siyasi oluşum haline geldiler. Meral Akşener moralli ve özgüvenli bir profil çiziyordu. Partinin ekonomi kurmayları kapasiteli ve seküler kesimin onaylayacağı kişilerdi. Eski Ülkücülerden oluşan örgüt bahse konu üst yapıya uyumlu izlenim veriyordu. Açıkça, İzmir’e ESİAD’ın konuğu olarak geldikleri iki toplantıda çok yoğun ilgi gördüler. İş dünyasında, “İYİ Parti’ye oy atabilirim” diyenlerin sayısı oldukça fazlaydı. Türkiye genelinde yüzde 15, hatta 20’lere ulaştıkları söyleniyordu. İşte bu noktada işin en zor kısmı başlamıştı. Bu teveccühe yol açan beklentilerin doğru teşhis edilip hayal kırıklığı yaratmamaları önem taşıyordu. Diğer deyişle iktidar rüştü için artık sıkı gözlem altındaydılar. Başlangıçta iş birliği içinde olmaları siyasetin doğal icabıydı. Nitekim bu yolu izlediler. Muhalefet bloğunun parlayan yıldızı olmuşlardı. Ama orada hala en büyük parti CHP’ydi. İkinci doğru adım, yeterince güçleninceye kadar uyumlu bir ikinci rolünü kimseyi tedirgin etmeden sürdürmeleriydi. Zira aynen iktidarda olduğu gibi muhalefette de bir yıpranmışlık söz konusuydu. Süreç içinde taze nefesleri ile önce muhalefetin, bilahare de ülkenin en büyük siyasi oluşumu olmaları yolunda hata yapmadıkları taktirde önleri açıktı. Ama bu sabrı gösteremediler. Siyaseten yaşanan yalpalamalar, kullanılan ‘zehirli dil’ partinin tekrar keskin milliyetçi söyleme yönelmesi onlara olumlu bakan bazıları nezdinde tereddütle karşılanır hale gelmeye başladı. Yanı sıra ilk sinyal seçimlerde MHP’nin arkasında kalmalarıydı. Pek tabii tek sorumlu İYİ Parti değildir. Türkiye’de çok sayıda siyasi oluşum var. Bunların pek çoğu sıradan partiler. Oysa İYİ Parti zoru başarmıştı. Ancak henüz siyasetin ‘ağır topu’ olmamışlardı. Şimdilerde yeni belirledikleri tutumlarıyla yerel seçimlere hazırlanıyorlar. Revize ettikleri duruşlarının kendilerine yarayacaklarını düşünüyorlar. Şunun şurasında 31 Mart’a çok kalmadı. Kim bilir, belki de doğru düşünüyorlardır. Yaşanıp görülecektir.",https://www.hurriyet.com.tr/yazarlar/sitki-sukurer/yeni-iyi-parti-42393949
Sıtkı Şükürer,Davos’ta bir Arjantinli,"Ocak 28, 2024 06:29","Milei’nin fikirleri mealen şöyle: “Sosyalist modeller girişimci ruhu yok ederek toplumsal refahın oluşumunu önlüyor, yoksulluk diktatoryal ortamlara yol açıyor. Geçmişte Sovyetler Birliği ve Doğu Bloku ülkelerinin başına gelenler bu yaklaşımı teyit ediyor. Bugün Çin, devlet eliyle kapitalizme yöneldiği için ekonomisini bir yerlere getirebilmiştir. Yine ‘derin fakirlik’ dünya nüfusunun yüzde 10’larının altına gerilemişse serbest piyasa ekonomisi sayesindedir. Gelişmiş ülkelerde son dönemlerde sosyalist değerlerin yükseliyor olması vahim ve hatalı bir gelişmedir. Kapitalizm girişimciler marifetiyle önce ‘pastayı büyütme’ ideolojisidir. Sosyal devlet anlayışı büyütülmüş pastadan paylaşım yüzdesinin artırılması çabasıdır. Bu noktada sendikalar ölçüsüz taleplerle, siyasetçiler popülizmle ölçüyü kaçırırlarsa, kamu-özel tüm ekonomik parametreler hırpalanmaya başlar. Bu yolun sonu genellikle ‘pastanın’ küçülmesi ile sonuçlanır. Neticede toplumsal refah düşmeye başlar. En fazla zararı da geniş kitleler görür.” Milei’nin bu görüşleri, bırakın dünyayı, ülkemizde 10 bin lira emekli maaşı ile yetinme durumunda kalanlara ya da 17 bin lira asgari ücretle ev geçindirenlere haklı olarak ikna edici gelmeyecektir. Konumuza dönersek... Arjantin Devlet Başkanı Javier Milei’nin aykırı Davos konuşması çok ses getirdi. Kapitalizm neredeyse ‘sütten çıkmış ak kaşık’ olarak nitelendi. Pek tabii o kadar da uzun boylu değil! Vahşi kapitalizminin insanlık tarihindeki ayıpları hafızalarda duruyor. İskandinav ülkelerinde hem serbest piyasa ekonomisi, hem sosyal adalet politikaları birlikte sürdürülüyor. Milei’nin söylemleri gerçeklerin sadece ‘akademik katılık’ boyutunu öne çıkartıyor. Bu yönüyle hepten yabana atılamaz. Ancak uygarlık birikimi ‘önce insan’ mottosunu işaret ediyor. Bunun yolu evrensel değerleri sahiplenmekten geçiyor. Bu amaçla özgür aklın ve girişim ruhunun korunması vazgeçilmez görülüyor. Bu amacın kalıcılığı hiç şüphesiz adil gelir dağılımının temin edildiği örgütlü ve demokratik toplum düzeniyle mümkündür.",https://www.hurriyet.com.tr/yazarlar/sitki-sukurer/davosta-bir-arjantinli-42397351
Sıtkı Şükürer,Gecikme seçmene İzmir’e haksızlık,"Ocak 06, 2024 04:21","Esasında bu gecikme dört kesimi rencide ediyor. Birincisi; kim aday olarak açıklanacaksa bu durum tüm aday adaylarını, özellikle de muhtemel aday mevcut Başkan Tunç Soyer’i olumsuz etkiliyor. Zira geçmiş tecrübelerin ışığında, günün sonunda Tunç Soyer’in aday gösterilmesi, çok kişiye göre normal bir sonuç. Bu durum böyle gelişecekse, CHP’nin kendi adayına yönelik net tutumunu hemen belirlemesi beklenen siyasi tutumdur. İkincisi; “gecikme” doğrudan ve bizzat CHP’ye zarar veriyor. “Kaynayan kazan mı” söylentileri oluşuyor. Parti içi “çekişme” söylentilerine sebep oluyor. Üçüncüsü; “CHP seçmeni” bu kararsızlık hallerini anlamaz gözlerle izliyor, değerli aday adaylarının yanı sıra, alakasız isimlerin telaffuz edilmesi karşısında “parti aidiyetini” bile sorguluyor. Dördüncüsü; ki, bu en önemlisi, işin uzatılması “kentimize” yönelik, kaale alınmama şeklinde İzmirlilerin haklı kızgınlıklara sebep oluyor. CHP’nin yeni yönetimi “Tüzük Kurultayı, önseçim esası” gibi heyecanlandırıcı vaatlerini unutmuş görünüyor. Hal böyle olunca, aday belirlemede manipülasyona açık bir takım anket öyküleri ile dezenformasyonlar yaratılıyor. Esasında, daha evvel çok yazıldı, çizildi. Tunç Soyer’in tekrar aday gösterilmesi normal senaryo olarak ortada duruyor. Bir başkan, üstelik ikinci dönemi için, örgütten, sivil toplumdan, sendikalardan, muhtarlardan, ulusal ve uluslararası kuruluşlardan, hemşehri derneklerinden ve İzmirli’lerden, özetle tüm rasyonel parametrelerden destek alıyor ve gerçekleştirdiklerinin yanı sıra, başlattığı projeler için bir 5 yıl daha istiyorsa... Basiretli bir parti yönetimi artık kararını bir an önce açıklamalıdır",https://www.hurriyet.com.tr/yazarlar/sitki-sukurer/gecikme-secmene-izmire-haksizlik-42386695
Sıtkı Şükürer,“Nereden buldun” sorgulamasının zamanı gelmedi mi?,"Aralık 31, 2023 02:46","İkinci vergileme türü, “dolaylı” vergilerdir. Katma Değer Vergisi, Özel Tüketim Vergisi bu cümledendir. Harcama üzerinden alınan bu vergiler kişi ve kurumların gelirlerinden bağımsız, herkes için aynı orandadır. Sınırlı geliri olanın, örneğin bir akıllı telefon alırken ödediği vergi ile, üst seviyede geliri olanın vergisi aynı tutardadır. Haliyle harcama vergileri gelir dağılımını daha da bozan bir vergi türüdür. Ülkemizde dolaylı vergilerin toplam vergi gelirleri içindeki payının yüzde 70’ler mertebesinde oluşu, bahse konu adaletsizliği daha da derinleştirmektedir. Üçüncü grup ise; “servet” vergileridir. Veraset ve intikal vergileri, emlak vergileri, motorlu taşıtlar vergileri, en bilinenleridir. Ülkemizde veraset ve intikal vergileri esasında çok ciddi bir vergisel kaynaktır. Ancak bu verginin üzerine pek gidilmemektedir. Maliye Bakanı Mehmet Şimşek kişilerin sahip olduğu ev sayısına ve değerine göre farklı oranlarda vergileme planladıklarını, ifade etti. Varlığını farklı yerlerde, örneğin gayrimenkul yerine Borsa’da değerlendirenler için vergileme niyetinden söz etmedi. Serveti değerlendirme tercihine göre farklı vergi uygulaması yanlıştır. Esasına bakarsanız Türkiye’de vergi mevzuatı kötü değildir. Yanı sıra, OECD ortalamalarına göre toplanan vergilerin milli gelire oranında eksiklenecek bir durum yoktur. Temel sıkıntı uygulamadadır. Harcama üzerinden alınan vergilerin yüksekliğinin bir sebebi de beyanla kavranamayan kayıt dışı gelirlerin bu yolla kıstırılmasıdır. Örneğin kayıt dışı gelir elde eden bir kişi bahse konu vergisiz geliriyle bir binek araç aldığı zaman bir dizi ve yüksek tutarlarda vergi ödeme durumundadır. Bu arada vergili geliriyle aynı binek aracını alan kişiler, bu defa yüzde 80’lere varan vergi yükü ile karşılaşmaktadır. Özetle, kolay geldiği için dolaylı vergilerin tercih edilmesi ve “kümesteki kaz” konumundaki gelir ve servet unsurlarına ilave yüklenmeler gibi uygulamalar vergi adaletini aşırı zedelemektedir. Bu durumun değişmesini samimi olarak isteyen bir siyasi irade üç tedbiri hemen alabilir. Birincisi; 1980 öncesinde olduğu gibi “nereden buldun?” sorgusunu getiren servet incelemesi yöntemini yeniden ihdas etmek. İkincisi; Kamu giderlerinde çok ciddi ve rasyonel bir tasarruf anlayışını hayata geçirmek. Üçüncüsü, artık bir komediye dönüşmüş ve dürüst mükellefi rencide eden “vergi aflarına” son vermek. Bunlar gerçekleşirse, kayıt içinde olanlara tekrar tekrar yüklenilen vergicilik anlayışlarına ihtiyaç kalmaz.",https://www.hurriyet.com.tr/yazarlar/sitki-sukurer/nereden-buldun-sorgulamasinin-zamani-gelmedi-mi-42384096
Sıtkı Şükürer,Siyaset kazanı,"Şubat 04, 2024 07:01","Buna göre parti tüzüğü demokratik esaslara göre düzenlenecekti. Ancak kısa bir süre sonra nepolitik, ahbap kayırmacılığı anlayışında değişiklik olmadığı görüldü. Yerel seçim adaylarına dair birikim, deneyim, performans gibi kaliteler her zamanki gibi nazara alınmadı. Bu arada Özgür Özel ve Ekrem İmamoğlu arasında çekişme emareleri gözleniyordu. Kemal Kılıçdaroğlu’nun ittifak politikaları sahiplenilmedi. Hoş bu konuda İyi Parti’nin tutumu da bir sebepti. Ekrem İmamoğlu için İstanbul seçimleri hayati önem taşıyor. Dem Parti ile dayanışma çok kritik bir önemde. Genel kanı, İmamoğlu’nun İstanbul seçimlerini kazanması durumunda, kendisinin ve CHP’nin 2028 yılı seçimlerinde şansının çok yükseleceği. Yerel seçim sonucu ne olursa olsun, İmamoğlu CHP’de ikili yönetim yapısını gidermek üzere Özgür Özel’i tasfiye etmeye çalışacağı söyleniyor. “Siyasetin doğası”, geçmişin dayanışma ve vefa ipoteğini hiçbir zaman kabul etmemiştir. Bu arada mevcut yönetimin da olası bir yerel seçim başarısızlığında yeni bir kurultay süreci başlayabilir. Bu noktada kim kimle ittifak yapar? kestirmek güç. Bu ülkede kişilerin siyasete ilgisi parti farkı gözetmeksizin hep aynıdır. Sınırlı sayıda donanımlı ve idealistler dışında, insanlar kendilerine bir imkân yaratmak için siyasete yöneliyor. İş ve sosyal yaşamında bir yerlere gelmiş kişiler mesafeli kalıyorlar. Bu insan dokusuyla siyaset, kendi partisi dahil, seçim başarısızlıklarından bile medet umar hale geliyor. Sözün özü, parti içi çekişmeler normal ve sıradan seçmenlerin asla kavrayamayacakları parametreler üzerinden yürüyor ve onlara her daim “kadrolu figüran” rolü biçiliyor. URLA-BAĞ EVİ YARIMADA, özellikle de Urla, gastronomide başka bir lige koşuyor. Tabii ki sosyal medya ve TV programlarında tanıtılan otantik lezzetlerimizin müptelası, ulaşabildiğimiz ölçüde müdavimiyiz. Tencere yemekleri, kuyu tandırları, pideler, köfteler. Ama, bir yeme-içme mekânı için sadece “lezzet” esası yeterli olmamalı. Neyse, bizim konumuz daha üst seviye restoranlar. Urla, muhteşem doğasını daha da cazip kılmak için üzüm bağlarının arasına serpiştirilmiş gastronomik vahalar oluşturma yoluna gitti. Bu mekânlar; binasından, teşrifine, tabak çanağından, hizmetli kılık kıyafetlerine, doğru iletişimden, yaratıcı ve yenilenen menülere, eğitimli aşçılara, geniş şarap kavına, kaliteli malzeme ve tercihen yerel ürün kullanımına kadar… sürekli bir özen ve çaba içerisinde olan yerler. Böyle olunca da haklarını teslim etmek üzere değerlendirme kuruluşlarının ilgi çemberine dahil oluyorlar. Sözünü ettiğimiz Michelin, Gault gibi rehberler 2023 yılında Od Urla, Vino Locale gibi yerleri yıldızlayarak teşhir etmişti. Ama bahse konu kuruluşlar henüz ilk yılları olduğu için bazı mekanları gözden kaçırdılar. Konu Urla olduğu için, mesela Urla “Bağ Evi” şahane lokasyonu, yukarıda ifade edilen kalitelere eksiksiz sahip oluşu ile, umarız 2024 ve sonrasında dikkatlerine dahil olur. Bu arada deniz ürünleri yönünden, yine Yarımada’da Çeşme Horasan, Özbek Akın , Sahil evleri Niyazi, umarız bu yıl takdir halkası içine alınırlar.",https://www.hurriyet.com.tr/yazarlar/sitki-sukurer/siyaset-kazani-42400881
Sıtkı Şükürer,Oda’lar Kalkınma Ajansları gibi,"Aralık 17, 2023 01:45","Her şeyden önce her iki yapı da tartışmasız iş örgütleridir. Bilindiği üzere Oda’lar kanunla kurulmuş, üye olmanın ve aidat ödemenin yine mevzuatla sağlandığı, merkezi hükümetlerin hiyerarşisi içinde tam olmasalar da, yarı resmi özerk organizasyonlardır. Siad’ler ise; dernek şeklinde örgütlenen, gönüllülük esasında üye aidatlarıyla çalışmalarını sürdüren, bağımsız ve nispeten muhalif tutum alabilen yapılardır. Demokratik standartlarda sivil toplum kuruluşu sıfatı Siad’ler için kullanılır. Ancak bu durum Oda ve Birlik’lerin önemini azaltan bir durum değildir. Kentimizde Ticaret, Sanayi, Borsa ve Meslek odaları başta olmak üzere, pek çok işleve sahiplerdir. Esasında tüm bu yapılar “yerelden yönetim” ilkesini hayata geçiren çok önemli can damarlarıdır. Bölgesel Kalkınma Ajansları kurulurken, esas itibariyle merkezi bürokrasinin görevlerini hafifleten, yatırımcıları ilk etapta karşılayan, bölgede hem yerel hem de merkezi hükümet ihtiyaçlarını organize edebilen ve bölgede “nefes” almaları sebebiyle rasyoneli ortaya çıkartabilecek kuruluşlar olarak planlanmıştı. Önceleri 1960’larda kurulmuş sadece bir DTP vardı. DTP; çok değerli bürokratlar yetiştirmesine rağmen, kararların masa başında veriliyor olması şeklinde eleştirilere muhatap oluyordu. Bu ihtiyaca binaen Bölgesel Kalkınma Ajansları hayata geçirildi. İlk örnek olarak kurulan İzmir Kalkınma Ajansı, nedense il valilerinin etkili olduğu bir yönetim anlayışı ile oluşturuldu. Bu tercih sebebiyle makro amaç hasıl olmamıştı. Hiç şüphesiz İZKA’nın çok birikimli kadrosu söz konusudur. Ama, sonunda Ankara’ya uzanan hiyerarşik yapı, kalkınma ajansı teorisine açıkça terstir. Bu noktada oluşan boşluğu Oda’lar doldurmaya başladılar. Özellikle İzmir Ticaret ve Sanayi Odaları; üniversiteler, lojistik köyler, küçük ve normal organize sanayi bölgeleri, iş insanları birlikteliklerine vesile olma, yatırımcıları çekme, yerel yönetimle iş birlikleri, çok sayıda kentsel raporlar gibi üretken projelerin gündeme gelmesi ve hayata geçirilmesinde sonuç alıcı bir yapı olarak, hali hazırda işlev görüyorlar. Esasında Oda’ların böylesi bir konuma gelmesi onlara değer katmıştır. Tabii ki Siad’ler de benzer çaba içindedir. Özetle Oda’lar rölasyon kurabilme, Siad’ler de yanlışı özgürce seslendirebilme avantajları ile çok iyi takım oyuncusu olabilirler.",https://www.hurriyet.com.tr/yazarlar/sitki-sukurer/odalar-kalkinma-ajanslari-gibi-42377245
Sıtkı Şükürer,Limanı alan ne yapacak?,"Aralık 24, 2023 02:11","Geçmişte 2007 yılında Özelleştirme İdaresi tarafından açılan ihaleyi Global-Hutchison- İhracatçı Birlikleri, konsorsiyumu 1.275 milyar Dolar teklif vererek kazanmış, ancak açılan davalarda süreç uzayınca bahse konu konsorsiyum ihaleden çekilmişti. Aradan geçen zaman içerisinde Aliağa limanları devreye girdi. Hemen arkasından Çandarlı, limanlar bölgesi olarak ilaveten projelendirildi. Bahse konu yerlere otoyol ve demiryolu imkanları sağlandı. Neticede Alsancak, konteyner limancılığı için sınırlı kapasitesi ile cazibesini kaybetti. Şimdi bu limanı sözünü ettiğimiz yerlerle rekabet edebilir hale getirebilmek çok anlamlı gözükmüyor. Her şeyden önce yeni nesil gemilerin 19 metre derinlik gerektirmesi, köhnemiş liman zemininin dev vinçler için sıfırdan güçlendirilmesi gibi elzem ve pahalı yatırımlar, pek çok çevresel ve ulaşım sorunlarını da beraberinde getiriyor. Kilometreler boyunca sürekli derinleştirmelerle çıkartılacak körfez çamurunun nereye def edileceği, çözümü zor bir soru olarak karşımıza çıkıyor. Diyelim yıllık 2 milyon TEU’luk bir kapasite oluşturuldu, kent trafiğinin yüzlerce tırlarla nasıl kilitleneceğini tahmin etmek zor değil. Neticede bu liman bu haliyle ticari olarak sembolik yapısı korunsa da, esas fonksiyonunun kruvaziyer turizm olması makul seçenek gibi duruyor. Özetle; bu yerde dev bir ticari liman şehircilik prensipleri ile uyuşmuyor. Bu güçlükler ve itiraz ihtimalleri ortadayken yabancı sermaye hangi sebeplerle bu limana ilgi duyar, bunu tam bilemiyoruz. Hele 500 milyon dolar gibi bir rakam, konu limancılık ise bugünün gerçeklerinde yüksek bir rakam. Satın alacaklar konteyner limancılığı yapmak istiyorlarsa Çandarlı çok daha rasyonel duruyor. Bu arada Alsancak liman arazisi, gayrimenkul olarak belki de İzmir’in en kıymetli yeri. Herhalde satış sonrası bir gayrimenkul projesi söz konusu değildir. Kaldı ki “yap-işle-devret” kapsamında bu yolu hayal etmek bile mümkün değildir herhalde. Aksi durum bırakın yargıyı tüm kent bileşenlerinin haklı tepkisine konu olur. Niyet okumak durumunda bırakılmadan, bir an önce İzmir kamuoyu bilgilendirilme ihtiyacı giderilmelidir.",https://www.hurriyet.com.tr/yazarlar/sitki-sukurer/limani-alan-ne-yapacak-42380719
Sıtkı Şükürer,STK’ların misyonu,"Aralık 03, 2023 06:41","Her dernek özünde bir dayanışma organizasyonudur. Ancak sivil toplum dayanışmasını, sadece ekonomik menfaatlerini koruma ve kollama esasından ziyade, öncelikli olarak “insan” paydasında, tüm toplumun iyiliğini hedefleyen, referansını evrensel demokratik ilkelerden alan bir anlayışı hayata geçirme çabası olarak anlamak gerekiyor. Kaderleri İzmir’le kesişmiş Balkanlar, Adalar, Anadolu’nun dört bir yanından insanlarımız, Akdeniz güneşi altında kıvamlanarak çok kültürlü kent dokusunu karşılıklı daha da zenginleştiriyorlar. Demokratik toplumun alameti farikası çok renk, çok ses, çok çeşitliliktir. Değerli yazar Çetin Altan’nın dediği gibi; “Her türden ideoloji, din ve felsefenin nihai kertede, final tahlilde tek bir amacı vardır, o da tek tek her bir bireyin mutlu olacağı ortamların sayısını bir hayat çoğunluğu haline getirmek.” Bu durumu temin eden süreçlerin belki de birincisi toplumu tektipleştirme fikriyatına itirazdan geçer. İnsan olmanın onur ve bilincini kısıtsız duyumsamak demokratik toplumlarda şarttır ve hiç şüphesiz temel insan hakkıdır. 21. yüzyılda demokrasilerin değerleme notu alt kültürleriyle beslenmiş özgür bireylerin varlığı ile doğrudan ilişkilidir. Özgür birey olabilme yolunda en önemli yol arkadaşlarından biri de sivil toplum kuruluşları vasıtasıyla yürütülen örgütlü çabalardır. İnsan üst kimliğinin paylaşımcı, barışçı ve tabii ki bilinçli ve yaratıcı niteliklerine ulaşabilmek, bizi biz yapan, değerlerimizin temelini atan kültürel alt kimliklerimizi rezervsizce, doyasıya, yaşamamızdan geçer. Bu anlamıyla, bu kadim coğrafyada, her biri genetik kodlarımıza yerleşmiş çok sayıda etnisik ve ruhani kültürlerden beslenen farklılıklarımız tüm kurum ve kurallarıyla kurulması hedeflenen demokrasimiz adına en kıymetli zenginliğimizdir. İzmir kozmopolit yapısıyla bu konuda çok şanslıdır. Bu muhteşem bileşimimiz, bu harika serüven, aynı zamanda herkese; şehrimiz, ülkemiz ve demokratik toplum adına önemli görevler, misyonlar yüklüyor. Gerçek bir sivil toplum kuruluşu olarak; sosyal, siyasal, ekonomik... Hemen her konuda ve evrensel demokratik ilkelerinden beslenerek, doğrularını her ölçekte savunan, hayata geçirilmesi için mücadele eden kurumsal duruş her zaman çok değerlidir. Uygarlık tarihi gelişmişliğin sosyolojik gereklerini adeta bir hap haline getirmiştir. Bu çerçevede; temel insan hakları, hukukun üstünlüğü ve evrensel demokratik ilkelerin tüm Türkiye’nin vazgeçilmez değerleri olması için her sivil toplum kuruluşu üzerine düşeni yerine getirmek zorundadır. Bu coğrafyanın her bir bireyi demokrasinin o şifalı, iyileştirici ikliminde, beraberce yaşamayı sonuna kadar hak ediyor. Devletimizden beklentimiz; barışın, huzurun, adaletin, hâkim olduğu bir toplum düzeni için katkısını esirgememesidir.",https://www.hurriyet.com.tr/yazarlar/sitki-sukurer/stklarin-misyonu-42370468
Sıtkı Şükürer,Michelin’de radar yetersiz,"Kasım 19, 2023 06:22","* Yediklerimiz, içtiklerimizden her zaman mutlu olunur. * Fiyatları makuldür. * İşletmenin sahipleri, hele aile işletmesi ise sahiplenicidir. * Mekânın garsonları tecrübeli, sıcakkanlı, mesafesini ayarlayan ve o işletmenin kıdemlisidir. * Ortamın ışıklarının rahatsızlık vermemesi, diğer müşterilerin gürültücü olmamalarının sağlanması, sandalyenin, masanın rahatlığı, çatal, bıçak, tabak, bardak temizliği, tuvaletin her daim hijyen tutulması, bahşiş beklentisinin hissettirilmemesi, araçla gelinmişse park yapılmasına yardım gibi çok sayıda zihinsel konfor ve huzur sağlayan detaylar hep istikrarlıdır. * Mutfağın servis zamanlaması, aşçının kepçesinin ve elinin lezzetli olması, malzemelerin temininde hiç bitmeyen bir özen, kılık kıyafetin üzerine yemek kokusunun sinmemesi için aspiratörlerin çalıştırılması, menünün geleneksel lezzetlerini korurken aynı zamanda sürpriz yeniliklerle monotonluğa düşülmemesi, buzun iyi suyla yapılması, ekmeğin masaya, sabahtan alınmışsa kızartılarak ve ufak dokunuşlarla lezzetlendirilmesi, mezelerin mutlaka günlük ve mutfakta yapılması, dışarıdan kiloyla hazır meze alınması rezaletine sapılmaması, aynı menüde hem deniz ürünü hem de et ürünlerine beraberce yer yerilmemesi, hele sabahları ayrıca kahvaltı verilme yoluna gidilmemesi, boş masalara rezervasyon tabelası koyup tanımadıkları müşterilerin tuvalet önündeki masalara yönlendirilmemesi, bol bahşişli müşteriye, diğerlerini rencide edecek şekilde aşırı ilgi gösterilmemesi... Listeyi uzatmak mümkün. Sözünü ettiğimiz mekanlar tabii ki elit restoranlar değil. Ancak halkın teveccühünü kazanmış ve bu sayede de “yerel efsane” olmuş yerler. Saydığımız pek çok özellik esnaf lokantaları için de geçerli. Hiç şüphesiz tüm bunların yanında güleryüzlü ve size kendinizi değerli hissettirecek bir huzur ve keyif ortamı mutlaka sağlanmalıdır. Geçenlerde Michelin Rehberi’ne İstanbul’un yanında İzmir ve Bodrum’da dahil edildi. Bu rehberde “yıldızlanma” şüphesiz daha bir üst seviye kalite gerektiriyor. İzmir’de değişik kategorilerde on işletme rehbere girdi. Bu olağanüstü bir başarı. Bazı işletmeler Michelin müfettişleri ile yabancı dilde iletişim kuramadıkları ve lezzet istikrarı yakalayamadıkları için bu ödüllerden mahrum kaldılar. Bu arada Osman Sezener hem Urla hem Bodrum işletmesinde iki ayrı yıldız alarak, ancak dünya çapındaki şeflerin erişebildiği bir başarıya ulaştı. Kısaca şunu belirtelim ki; bu sene kapsama dahil işletmeler çok kıymetli bir değer yaratmışlar ve bölgemizin gastronomik açıdan çekim merkezi olmasının taşlarını döşemişlerdir. Bahse konu rehbere girebilecek daha pek çok işletmemiz söz konusuydu. Yine tavsiye boyutunda bırakılan bazı mekanlar yıldızlanabilirlerdi de. Yurtdışında pekâlâ “bir yıldız” yukarıda çerçevesi çizilen mekanlara da verilebiliyor. Sözünü ettiğimiz sıradan görünen özel yerler Michelin dedektiflerinin gözünden kaçmıştır. Ancak bu sebepten bir eleştiri getirmeye gerek yoktur. Bu daha birinci sene. İyi yerler mutlaka hakkını alır. Esasında İzmir Gurme Guide (İGG) uzun yıllar boyu böylesi mekanları tek tek tespit edip, “Bir adım öne çıkanlar” ödülleriyle teşhis ve teşhir etti. Özetle; İzmir’de, Bodrum’da ve tüm Ege’de Michelin gibi rehberlerin radarına girecek, keşfedilmeyi bekleyen yüzlerce hazinemiz var. Bunlar şikemperverlerin zaten çok iyi bildiği yerlerdir. Lezzet avcıları için çoktan referansları oluşmuştur. Rehbere girmeleri kuşku yok ki Michelin’i daha da değerli kılar.",https://www.hurriyet.com.tr/yazarlar/sitki-sukurer/michelinde-radar-yetersiz-42363366
Sıtkı Şükürer,Seçmen istedi delege yaptı,"Kasım 12, 2023 05:43","Özgür Özel ve Ekrem İmamoğlu’nun başını çektiği hareket “değişim” mottosu ile yarışa başlamıştı. Şimdi, “değişim” olgusunun nasıl şekilleneceğine dair bir “Tüzük Kurultayı” yaşanacak. Parti artık bahse konu beklentiyi tatmin edici bir şekilde karşılamaya odaklanmalı. Bu sebeple parti içi çekişme ortamı yaratılmaması gerekir. Zaten Özgür Özel de durumun bilincinde ve birleştirici mesajlar veriyor. Önümüzdeki bir-iki ay içinde Parti Meclisi yerel seçimler için adayları belirleyecek. Beklenir ki Özgür Özel’in “beyaz bir sayfa açılmalı” anlayışına uygun olarak yeni yönetim bir hesaplaşma tutumu içinde olmaz. Başa dönersek; CHP’de Kurultay sonrası ikili bir liderlik yapısı oluştu denebilir. Özgür Özel her ne kadar Genel Başkan seçildiyse de, Ekrem İmamoğlu’nun ayrıca “güç odağı” olduğu aşikar. Şimdilik taraflar arasında bahar havası egemen. Umarız bu uyumlarını bozmazlar. Görünen o ki, 2028 yılında CHP’nin Cumhurbaşkanı adayı İmamoğlu’dur. Ama öncesinde Ekrem Bey’in İstanbul Büyükşehir sınavı var. Orada yaşanacak bir hüsran Ekrem İmamoğlu’nu siyaseten oyundan düşürmese de zedeler. Hakikaten Egeli ve Karadenizli bileşimi ülke siyasetinde ilginç bir deneyimin başlangıcı gibi duruyor. Kemal Kılıçdaroğlu eski bir genel başkan olarak her zaman saygıyla anılacaktır. Deniz Baykal’ın dar bir alana sıkıştırdığı ve tembelleştirdiği bir partiye yeni açılımlar getirdi. “Başörtüsünü sorun olmaktan çıkardı, helalleşme yaptı, mezhebi siyasetinin ayıbını ortaya koydu, Doğu ve Güneydoğu Anadolu’da CHP’yi tekrar tomurcuklandırdı, Ülkücülerle ilişkileri yumuşattı...” Özetle CHP’nin olumsuz bagajını, katılığını büyük ölçüde değiştirmeye çalıştı. Ama çabaları iktidar olmaya yetemedi. Demokrasilerde yenilgilerinin faturasını “lider” in ödemesi beklenir. Nitekim kamuoyu artık onun değişmesini istedi. Kurultay delegeleri de, mesajı alarak, gereğini yaptı. Şimdi Özgür Özel ve ekibinden bir beklenti oluşmuş durumda. “Değişim” sloganının içini doldurmak zorundalar. Bu konuda en derli toplu çalışmayı Tunç Soyer yapmıştı. CHP’de neyin nasıl olması gerektiğini bilen çok sayıda birikimli insan var. Tüm mesele ortaya bir “değişim iradesi” koymak ve partinin programını çağdaş bir “sosyal demokrat” anlayışa büründürmek. Liderlerin en kuvvetli olduğu dönem seçildiği ilk zamanlardır. Bu yönüyle, merkez seçmeni de kavrayacak, merkez sağın gerektiğinde desteğini alabilecek, sosyal politikaları önceleyen bir parti yapısı için hemen kollar sıvanmalıdır. Ekrem İmamoğlu’nun bugüne kadar ki siyasi duruşu, bahse konu “merkez seçmen” açılımı için kolaylaştırıcı faktördür. Özetle, yeni bir dönem başlamıştır. CHP ve ülke demokrasisine hayırlı olmasını diliyoruz.",https://www.hurriyet.com.tr/yazarlar/sitki-sukurer/secmen-istedi-delege-yapti-42359873
Sıtkı Şükürer,Kurultay heyecanı,"Kasım 05, 2023 06:04","İzmir özelinde en merak edilen konulardan biri de Kurultay sonrası İzmir Büyükşehir ve İlçe Belediye Başkan adaylarının kimler olacağı. Kim Genel Başkan olursa olsun kararlar Parti Meclisi’nin onayı ile belirleniyor. Kuşkusuz seçilen Genel Başkan’ın tavrı büyük oranda belirleyici. Tunç Soyer öyle anlaşılıyor ki “taraflar üstü” bir mutabakata dayanıyor. Nitekim değişimcilerden yana tavır oluşturan Milletvekili Murat Bakan’da bu durumu teyit eden açıklamalarda bulundu. Geçenlerde iş dünyasını temsil eden en önemli STK’larla Kılıçdaroğlu’na ziyaret yapıldı. Bahse konu toplantıda Kılıçdaroğlu Kurultay’da çok önemli tüzük değişiklikleri önereceğini söyledi. Bir kere “üç dönem” kuralını tüzük maddesi haline getirmek istediklerini, belirtti. Diğeri, ki en önemlisi, fermuar sistemiyle yüzde 50 Kadın Kotası’nı önereceklerini ifade etti. Fermuar sistemi, bir erkek, bir kadın esasında seçimlerin yapılmasıdır. Bu öneri Kurultay’dan geçerse hakikaten büyük bir devrim olur. Bu arada Kılıçdaroğlu, şayet kazanırsa yerel seçimlerden sonraki bir tarihte, yerine bir sosyal demokrat kişi hazırladığını açıklamıştı. Bu anlamıyla Tunç Bey’in haziran ayında kamuoyu ile paylaştığı “Yeni Siyaset Belgesi’nin” tam bir sosyal demokrat program olduğunu hatırlatalım. Bakalım, tüm bu gelişmeleri hep birlikte yaşayacağız. ---------------- MICHELIN İZMİR’E GELİYOR 9 Kasım İzmir Gastronomi dünyası için çok önemli bir tarih. Kentimizin Michelin restoran değerlendirmeleri açıklanacak. Bilindiği üzere Michelin rehberine, hele üç yıldızdan giren bir mekân artık tüm dünyanın ilgi odağı olan ve rezervasyonları aylar öncesinden tükenen bir yere dönüşüyor. Aynı şekilde iki ve bir yıldızlı bir mekân olabilmek çok çok değerli. Bazı yerlere yıldız verilmese de bir nevi tavsiye referansı veriliyor. İstanbul için bu uygulama başlatılmıştı. İzmir, özellikle Çeşme’ye kadar uzanan Yarımada’da son birkaç yıldır çok iddialı restoranlara sahip. En favori restoran, hem herkesin ittifak ettiği üzere “Od Urla”. Genç ve başarılı Şef Osman Sezener müthiş bir meslek iştahı ile zaten imrenilecek seviyesini çok muhtemel Michelin iki yıldızla taçlandıracaktır. Yine “Vino Locale”, “Teruar”, “İsabey” gibi Urla restoranları yıldız beklentisi çok yüksek mekanlar. Michelin esnaf lokantaları ile de ilgili bir organizasyon. Böyle bakınca “Beğendik Abi”, “Uğur Lokantası, Adil Müftüoğlu”, “Beyturan, Zaim Usta”,” Akbıyık”, “Zeytin” gibi yerler de mutlaka rehber dedektiflerinin tavsiye radarındadır. Tabii ki tencere yemeği dışındaki mekanlar; giderek efsaneleşen “Dönerci Vedat”, yılların istikrar abidesi “Bergama Köfte Salonu” umarız gözden kaçmaz. Ve nihayet balık restoranları deyince; “Özbek Akın’ın Yeri”, yine ödünsüz elit tarzı ile Sahil Evleri “Balıkçı Niyazi”, hiç şüphesiz her daim kötü sürprize kapalı “Deniz Restoran” ilk anda aklımıza gelenler. Bugün dünyada turizm, pek çok gerekçeye yaslanıyor. Ama “yeme-içme turizmi” sanki her şeyin önünde. İzmir’in zaten var olan gastronomik zenginliğinin Michelin gibi markalarla tescillenmesi kente çok özel bir farkındalık kazandırır. Bu noktada özellikle yerel yönetimlere önemli görevler düşüyor. İzmir’i dünya liginde en ön sıralara tetikleyecek unsurlardan biri de bir gastronomi kenti haline gelmesidir. Hele bir de eş zamanlı; tertemiz körfez, otantik ve büyüleyici Kemeraltı, Agora ve benzeri cazibeler de devreye girince Akdeniz kenti İzmir’imiz dünya kıymetlisi olur.",https://www.hurriyet.com.tr/yazarlar/sitki-sukurer/kurultay-heyecani-42356487
Sıtkı Şükürer,Ekonomide papuç sıkma süreçleri,"Ekim 22, 2023 04:53","Asgari ücret, neyse ki, siyasi iktidar tarafından TÜİK enflasyonu bir kenara bırakılarak ciddi seviyede yükseltilmişti. Ama o kesim bile kısa sürede hayat pahalılığı karşısında nefes alamaz hale geldi. Bu süreçte “beyaz yakalı” çalışanlar mavi yakalılardan farklı olarak TÜİK enflasyonuna mahkûm edildi. Neticede enflasyon bu insanları da giderek çaresiz kılıyor. Gelişen bu durumlar henüz “zenginlerin” yaşam tarzlarına doğrudan bir etki yaratmış durumda değil. Ancak onlar da tedirgin olmaya başladılar. Bu aşamada şimdi sıra “kaliteli orta direk” diye nitelendirilen kesimlerde. Özellikle üst düzey ücretliler ağır ağır “geçinme” baskısı altına girmeye başladılar. Yerel seçimlerden sonra OVP gereklilikleri adına seçimsiz uzun bir dönem söz konusu. Enflasyon tek hanelere düşürülecekse, ücretler hedef enflasyona göre artırılır. Bu bağlamda kamu çalışanları yönünden çok zor zamanlar geliyor. Özel sektörün de bu gelişmelerden bağımsız olmaları beklenemez. Zenginlerin dünyasında da mutsuzluk rüzgarları esiyor. Servetini dövizde tutanlar bizzat dolar ve euro enflasyonu nedeniyle bir varlık erimesi yaşıyorlar. Bu sebeple “gayrimenkule” yönelenler iç piyasanın daralmasına paralel artık bu cephede de randıman alamamaya başladılar. Gayrimenkul fiyatları döviz bazında yüzde 20’ler mertebesinden aşağıya süzüldü. Hükümetin OVP kararlılığı sürerse dövizde bir duraklama olması çok muhtemel. Şu anda faiz ve borsa seçeneği daha bir gündemde. Borsa, yabancı sermaye gelirse, özellikle BİST 100 ve 30 için bir reel getiri vaat edebilir. Tüm bu senaryolar mevcut ekonomik politikalardan vazgeçilmemesi hali için geçerlidir.",https://www.hurriyet.com.tr/yazarlar/sitki-sukurer/ekonomide-papuc-sikma-surecleri-42349502
Sıtkı Şükürer,Cumhuriyet 100 yaşında,"Ekim 29, 2023 04:08","Ama üçlü kutuplaşmış toplumun muhafazakâr ve Kürt kesimleri aynı heyecanı duymuyor. Atatürk ve arkadaşları tarafından yeni bir devlet kurulduğunda aynı anda yarış başlattılar. Ülkede yaşayan insanlar “Cumhuriyet Devriminin” değerlerine göre bir çoğunluk oluşturabilecek ve hakim kültür haline gelecekler miydi? Cumhuriyetin orta vadede kalıcılığını belirleyecek ana faktör buydu. Gelinen noktada kurucu değerlerin yetiştirdiği insanlar azınlıkta kaldı. Bu neden böyle oldu, aksi mümkün müydü... Ancak akademik birikimle ve önyargısız bir bakışla tartışılabilecek konular. Şimdi an itibari ile cumhuriyetin, “dine nispeten mesafeli seküler kitleleri” 2000’li yılların başlarına kadar süren ve onları güvence altında tutan düzenin değişmesi nedeniyle endişeli olsalar da “yenilmişlik duygusu” içinde değiller. Esasında ülkenin kıyılarında çoğunluk olmasının getirdiği özgüven ve doğru seçim stratejileriyle tekrar iktidar olabileceklerine dair umutlarını muhafaza ediyorlar. Ama ülke öylesine zihinsel olarak bölünmüş durumda ki, iktidar olanın rövanşist tutumları bu defa muhalefete düşmesi halinde, mevcut iktidar değerlerini savunanlar yönünden benzer bir mağduriyet duygusu oluşturacaktır. Kapanmayan yara “Kürt meselesine” hiç girmiyoruz. Böylesine bir “yarılma” söz konusu iken, cumhuriyet kutlamasına alınan tutum karşılıklı olarak bir “husumet deşarjına”, bir “güç sınamasına” dönüşüyor ki, bu acı bir durum. Yapılması gereken, Türkiye’nin her bir kesiminin bir bilek güreşi anlayışından vazgeçerek bir toplumsal mutabakat arayışına geçmesidir. Aksi taktirde bu memlekete asla huzur gelemez. --------------------- İzmir’in Valisi Dr. Süleyman Elban YENİ bir İzmir Vali’miz var. Sayın Süleyman Elban. Atama haberi gelir gelmez, önceki görev yeri olan Adana’da iş dünyası örgütlerinden çok olumlu referanslar yağdı. Vali ile İzmirlilerin ilk karşılaşması ESİAD’ın düzenlediği Yatırım Zirvesi’nde oldu. Vali Elban o ortamda daha önce pek alışık olmadığımız “dopdolu içerikli” kısa bir konuşma yaptı. Klasik protokol konuşmalarının ötesinde iş dünyasına yönelik iki keskin ve çok doğru gözlemini ifade etti. Birincisi, kentimizin de kronik problemi olan “sanayi arsası” kıtlığına ilişkindi. Zaten çok zor koşullarda üretilen organize sanayi bölgelerine, tamamen gayrimenkul spekülasyonu amacıyla bir kısım iş insanlarının yüksek metrekarelerde arsa satın almalarına dikkat çekti. Bu defa gerçekten ihtiyacı olanlar, bu kişilerden fahiş fiyatla sanayi arsası devir alma durumunda kalıyorlar. Vali bey böylesi amaç dışı uygulamalara izin verilmeyeceğini açıklayarak çok önemli bir soruna doğrudan müdahil olacağının mesajını verdi. Diğer değindiği husus, son dönemlerde adeta “moda” olan halka arz furyasına ilişkindi. Hemen her seviyedeki firmanın gönlünden geçen bu durum, beraberinde kötü niyetlilerinin de iştahını kabartıyor. Bazı manipülatif iş birlikleri küçük boyutlu halka arzlarda kağıtları suni şekilde şişirip küçük yatırımcıyı ciddi zarara uğratmayı iş edinmiş durumda. Sayın Vali bu konuya da dikkat çekerek, bir anlamda uyarı vazifesini yerine getirdi. Yine geçen hafta ESİAD’ın Avrupa Birliği ile birlikte bir cumhuriyet kutlama etkinliğinde, o gün için beklenen “Milli Yas” nedeniyle tedbiren bir erteleme kararı alınsın mı, diye kendisine sorulduğunda, “henüz açıklama yok, programınızı uygulayın” diyerek, kutlamanın aslında “Yas” kapsamında bir eğlence olamayacağı duygusunu ESİAD’lılarla paylaştı. Benzer bir duyarlılığı “Yas”ın bittiği saatlerden hemen sonra başlayan EGİAD Cumhuriyet kutlama gecesi için de gösterdi. Değerli Süleyman Elban Valimizin tabii ki bizim takdirlerimize ihtiyacı yoktur. Ama bir “Devlet Adamı” ile karşı karşıya olduğumuz anlaşılıyor. İzmir’e hoş geldiniz Sayın Valim. ----- TUNÇ SOYER BÜYÜKŞEHİR Belediye Başkanımız Tunç Soyer İzmir’i hiç olmadığı ölçüde uluslararası platformlarda ön plana çıkartıyor. Bu anlamda birkaç gün önce gelen bir haber şimdiye kadar olanların üstünde, olağanüstü bir gelişme. Tunç Başkan Avrupa Konseyi’nin Bölgeler Meclis Başkanlığı’na sosyalist grup tarafından aday gösterildi ve de seçildi. Her ne kadar AB sürecinde ülke olarak arzu edilen mesafeleri alamıyor olsak da, temsil kabiliyeti ve entelektüel seviyesi yüksek kişilikler diğer onlarca ülke adaylarının önüne geçebiliyor ve Türkiye’ye çok önemli bir pozisyon kazandırabiliyor. Tebrikler Sayın Başkan.",https://www.hurriyet.com.tr/yazarlar/sitki-sukurer/cumhuriyet-100-yasinda-42352971
Sıtkı Şükürer,2024 ekonomide acı reçete zamanları,"Aralık 10, 2023 01:42","Kasım ayı sonu itibariyle TÜİK TÜFE rakamı yıllık bazda yüzde 61,98 olarak açıklandı. Bir grup akademisyenin (ENAG) araştırmasında aynı dönem için son 12 aylık TÜFE yüzde 129,27 olarak ilan edildi. TÜİK bile esas alınsa toplum çok ciddi enflasyon baskısı altında. Mehmet Şimşek ve Gaye Erkan ekibinin işbaşına gelmesiyle “rasyonel” politikalara dönüş yaşandı. Ancak önceki makro veriler öylesine dip noktaları işaret ediyordu ki gerçekçi toparlanma OVP ile 2025 yılına kadar yaydırıldı. Ekonomi yönetimi bir yandan enflasyonu tedrici düşürmeye çalışacakken, öte yanda bu ülkenin her daim en akut ihtiyacı olan döviz rezervlerini de gözetmek durumunda. Döviz rezervi, bilindiği üzere; ihracat, kısa ve orta vadeli dış sermaye akımı, uluslararası piyasalardan bankalar marifetiyle borçlanma, dış turizm giderleri gibi birtakım parametrelere göre şekilleniyor. Özellikle ilk iki unsur için döviz kurunun baskılanmaması icap ediyor. Yabancı sıcak para hem TL’nin değer kaybetmesini, hem de TL faizlerinin yükselmesini bekliyor. İhracat, zaten kurun yükselmesiyle ivme kazanır. Tüm bunlar tahmin edileceği üzere enflasyon üzerinde artırıcı etkiler yapar. Bu ülke her şeyden fedakârlık edebilir ama dövizsiz kalmayı göze almaz. Enerjiden güvenliğe, böylesi bir durum, bir kâbus senaryosudur. Bu durumda ekonomi yönetimi “şah-vezir” ikileminde kalmıştır. Şu anda ne “enflasyon” programından, ne de döviz artırıcı politikalardan diğeri aleyhine vazgeçemiyorlar. İkili denge çabası da her ikisini eksik bırakıyor. Önümüzde mart ayı sonunda seçim var. Normalde bu süreçlerde ekonominin yayları gevşetilir. Ama orta sınıfın nerede ise kaybolduğu bir ortamda, ne memur maaşlarını ne de asgari ücreti ekonomik gerçeklerden kopuk belirlemek kolay değildir. Hükümet istikrar programına bugünden başlarsa bunun seçmen nezdinde faturası ağır olacak. Ancak mart ayı geçilince ekonomiyi rayına oturtmak için 4 yıllık uzun bir seçimsiz süre olacak. İşte o süreçler, çok muhtemel “acı reçetenin” tüm ekonomi ve toplum bileşenlerine yaşatılacağı bir dönem olacaktır. Enflasyonist beklentilerin kırılması her parametrenin hedeflenen enflasyonuna göre planlanması demek. O noktada ihracatçıdan sabit gelirliye, esnaftan, emekliye, sanayici ve tüccara... zor zamanlar yaşanacak demektir. Zaten ev-araba satışlarının düşüşü, ihracatın bazı sektörlerin zor nefes alır hale gelmesi, müthiş bir hayat pahalılığı, geniş kitlelerin tüketim taleplerini nerede ise sıfıra çekilmesi bu durumun öncü göstergeleri. Uluslararası finans kuruluşları 2024 yılı için çok minimal büyüme öngörüyor. Tekrar vurgulayalım, ekonomi politikasında bu kararlılık devam ederse, bu günler aranacaktır. Ama unutmamak lazım, hele yapısal önlemlere de girişilirse “sabrın sonu selamettir.”",https://www.hurriyet.com.tr/yazarlar/sitki-sukurer/2024-ekonomide-aci-recete-zamanlari-42373767
Sıtkı Şükürer,Soyer aday gösterilmeli,"Kasım 25, 2023 07:15","Tunç Soyer Büyükşehir Belediye Başkanı seçildiği 2019 yılından itibaren alt yapıya yönelik bir hizmet anlayışı içinde olmuştur. Esasında belediye hizmetlerinin yıllara sari stratejik planlama içermesi gerekir. Kentin geleceğini ilgilendiren altyapı yatırımları, yatırım sürecinde belde insanlarına tepkilendikleri sıkıntılar yaşatır. Aday tespitinde karar vericiler mevcut başkanların bu sorumlu tercihlerini nazara almaları gerekir. Aksi halde hiçbir başkan kent yararını önceleyen orta vadeli projeye girişmez, popülist harcamalar öne çıkar ve ihmaller, ötelemeler… zamanla hasar oluşturur. CHP yeni Genel Başkanı Özgür Özel aday belirlemede son 5 yıllık performansın esas alınacağını ifade ediyor. Hatta mevcut başkan yüzde 70’le seçilmiş iken, anketlerde oyu yüzde 65’e düşmüş ise bu kişiyi aday göstermeyeceklerini, belirtiyor. Bu söylemi şaşırtıcı ve abartılı buluyoruz. Ayrıca, seçime 5 ay kala yapılacak anketler mevcut başkanlar için handikap içerir. Hayat normal akarken belediye hizmetlerinde halkın sıradan bir eksikliğe bile tepkisi köşelidir. Oysa “sandık” aşamasında oy tercihleri, hele İzmir’de ilave sosyolojik ve siyasi yakınlaşımlarla şekillenir. Bu sebeple şimdilerde yapılacak anketlere göre karar oluşturulması yanıltıcıdır. Bir başkanın performansı o kişinin ulusal ve uluslararası platformlarda ne ölçüde kabul gördüğünden bağımsız değildir. Tunç Soyer Avrupa Konseyi Bölgeler Meclis Başkanlığı’na oy birliği ile seçilmiş bir siyasetçidir. Bu pozisyon Türkiye’nin AB nezdinde, devletimiz de dahil, belki de etkili konumudur. CHP’nin yeni yönetimi “Değişim” mottosuyla ve bir “Sosyal Demokrat Parti” oluşturma iddiasıyla kurultayı kazandı. Tunç Bey’in bu göreve gelmesinde Avrupa’nın tüm ülkelerinin sosyal demokratları ve sosyalistleri tam destek oldular. Sadece bu neden bile Tunç Soyer’i yeni CHP’de vazgeçilmez kılmalıdır. Özetle Tunç Soyer yıpratılmayı hak etmeyen bir başkandır, döneminde yüzlerce olumlu icraat yapılmıştır, onun değişime dair daha haziran ayında kamuoyu ile paylaştığı “Yeni Siyaset Belgesi” CHP için silkinmenin ilk işaret fişeğidir. Diyeceğimiz, Tunç Soyer’in siyasi hesaplaşmalara konu ediliyor izlenimi en fazla partiye zarar verir. Çok sayıda İzmirlinin de anlamakta zorluk çektiği bir durum olarak değerlendirilir.",https://www.hurriyet.com.tr/yazarlar/sitki-sukurer/soyer-aday-gosterilmeli-42366527
Sıtkı Şükürer,Statüko çürütür,"Eylül 24, 2023 06:14","Mustafa Kemal Atatürk ve arkadaşları zamanın ruhuna uyumlu genç bir devlet inşa ediyorlardı. Devrimin kurumsal yapısının temel kazıkları jakoben bir anlayışla çakılıyordu. Hiç şüphesiz Atatürk, cumhuriyetin sürgit otokratik bir parti devleti olmasını hayal etmiyordu. Ülkenin geleceğini “muasır medeniyet” seviyesi olarak belirlemişti. Ne yazık ki cumhuriyetin oluşturulmuş kurumsal yapısı Atatürk’ten sonra demokrasiye mesafeli kalmayı kendi varlık sebebi saydı. Çok partili hayata geçiş sadece bir demokrasi dekoruydu. Ankara, 60’lı yıllarda, her durumda siyaseti teslim alan bir güce dönüşmüştü, Merkezi düzen; temel konularda karar verici konumuyla, seçilmiş iktidarı pasifleştirerek, onları dar bir alana sıkıştırıyor, özlenen “özgür toplumu” başka baharlara erteletmeyi, temin ediyordu. CHP, aklı tek parti döneminde kalmış haliyle, bürokrasinin “perde arkası” destekçisi olarak algılanıyordu. Ancak bu konforlu pozisyon bitti. Bürokrasi ise mecburen saf değiştirerek varlığını yeni iktidar üzerinden sürdürme yolunu seçmişti. Kendini kurucu iradenin temsilcisi gören CHP artık devre dışıydı. İşte bu noktada; “tembel” CHP’den nihayet seçmeni kazanmaya yönelik bir iştahlanma beklenmeliydi. Nitekim bu hevesi Mayıs 2023 seçimlerinde ilk defa ciddi manada gösterdiler. Ancak ne zihni hazırlıkları, ne de dinamik ve disiplinli parti örgütleri vardı. Tek parti döneminin olumsuz bagajı hala tazeliğini koruyordu. Haliyle “akla ziyan” ilkesizliklerle savruldukça savruldular ve kendilerine kredi açmaya hazır kitleleri bermutat ikna edemediler. Beklenirdi ki; böylesi bir ağır seçim yenilgisi sonrasında bir “özeleştiri” yaparlar, silkinirler ve yepyeni bir kadro ve çağdaş bir değişim programıyla küllerinden doğmaya çalışırlar. Tabii ki bunların hiçbiri olamadı. Daha kötüsü; hantal ve köhnemiş yapı şimdilerde “koltuk savaşı” yapıyor. Her şeye rağmen CHP “ümitsiz vaka” haline gelmemeli. Bir cumhuriyet değeri olan bu parti çoktan çağdaş bir sosyal demokrat oluşum haline dönüştürülmeliydi. Umarız bu gecikmiş projeyi hayata geçirirler. Bürokrasiye gelince; Ankara her gün daha da büyüyor, demokrasiyi ve onun getireceği rasyonaliteyi, ikna gücünü kullanarak ülkeden uzak tutmayı maalesef becermeye devam ediyor.",https://www.hurriyet.com.tr/yazarlar/sitki-sukurer/statuko-curutur-42335210
Sıtkı Şükürer,Terminal şehir İzmir,"Ekim 15, 2023 05:19","Bahse konu lojistik yolun en uygun kavşağı Türkiye. Alternatif ülkelerin birbirleriyle çekişme içinde olması, Pire limanın kapasitesinin dolması… vs gibi sebeplerle ülkemiz ön plana çıkıyor. Türkiye’nin de bu konuda en rasyonel lojistik yol terminali hiç şüphesiz İzmir şehridir. Uğur Yüce, 35 yıldır ısrarla bu projeyi İzmir üzerinden konumlandırmak için yetkililer nezdinde çaba sarf ediyor. Şimdilerde şartlar daha da olgunlaşmış durumda. Bu projeyi makul bulan kanaat önderlerine bir görev düşüyor. Uğur Bey’in öneri raporuna, varsa katkılarını da ilave ederek hayati talebimiz canlı tutulmalı. Bu kentin genetik kodlarında yer alan ve makûs talihini tekrar eski günlerine döndürecek bir reel ve uygulanabilir projeden söz ediyoruz. “Terminal Şehir İzmir” için her platformda mücadele vermeliyiz. ----- PİYASA GÜNEŞİ HEMEN AÇMAZ HAVALAR iyi gidiyor. Ekim ayı hala kışa direniyor. Yoğun bir tatil sezonu yaşandı. Ancak hayat pahalılığı turistik beldelere de damgasını vurdu. ÇEŞTOP Başkanı Yakup Demir fiyatlarda endazenin kaybolduğunu ifade ediyor. Ekonomide istikrar mücadelesi yerel seçimlerden sonra ivme kazanacak. Kararlı uygulamalar çok sektör ve özellikle hane halkı için “acı reçete” demek. Merkez Bankası faizi TÜİK enflasyonunun yarısından bile düşük. Daha yolun başındayız. İşler bu noktadaysa her tedbir bir “şah-vezir” ikilemi. ÇESTOP’a dönersek, tamam milli paradaki kanama dursun. Bu durum 2024 yılında talebi çok yavaşlatma pahasına olacaktır. Özetle, Yakup Bey’in şikâyetleri, şekil değiştirerek daha birkaç yıl sürer.",https://www.hurriyet.com.tr/yazarlar/sitki-sukurer/terminal-sehir-izmir-42346015
Sıtkı Şükürer,Özgür birey,"Eylül 10, 2023 05:55","KANGREN KEMAL Kılçdaroğlu’nun itibarı çok sayıda kanaat önderine göre ‘kangren’ olmuş durumda. İl, ilçe yönetimleri, her seviye belediye başkanları, meclis üyeleri... Hemen herkese kendini dayatarak aday gösterilme karşılığı ‘rehin’ aldığına dair bir izlenim doğdu. Görevlendirme konumunu, karar verici gücünü; bir eksiklenmeye girmeden kullanıyor. Biata zorlanan partili zevat şimdi susuyor ama seçim sonrası genel başkana kazan kaldırılması sürpriz bir gelişme olmaz. Esasına bakarsanız asla etik dışı olarak da değerlendirilemez.",https://www.hurriyet.com.tr/yazarlar/sitki-sukurer/ozgur-birey-42328116
Sıtkı Şükürer,Etrak-ı bi idrak,"Ağustos 28, 2023 06:29","24 Temmuz 1923 tarihinde imzalanan Lozan Antlaşması genç devletimizin kuruluş tapusudur. 29 Ekim’de Cumhuriyet ilanı rejimimizi de belirlemiştir. Devletimizin adı ‘Türkiye Cumhuriyeti’ olmuştur. Takribi 700 yıl süren Osmanlı İmparatorluğu sonrasında nihayet Anadolu’da ‘Türk’ isminin telaffuz edildiği bir devlet kurulmuştur. Osmanlı döneminde ‘Türk’ kavramı sahiplenilen bir değer değildi. ‘Etrak-ı bi idrak’ diye bir ifade söz konusuydu. ‘İdraksız Türkler’ manasına gelen bu tabir, daha ziyade göçebe halinde yaşayan ve genellikle avamdan olan bazı Türkmenler ile isyankâr Celâliler için kullanılmıştır. Yazar Ziya Zelyut’a göre bu kötü nitelemenin ilk telaffuz edeni 16’ncı Yüzyıl sonlarında yaşamış Hoca Saadettin Efendi’dir. Bu kişi, Şah İsmail’in etrafında toplanan Türkleri akılsız gösterme gayretinde olan bir saray tarihçisiydi. Bursalı Haşimi, Kadimi, Nefi gibi Osmanlı münevverleri de tabii ki yönetimden bağımsız olmayarak Türklere yönelik çok olumsuz söylemlerde bulunmuşlardır. Hatta kimi Osmanlı padişahları tarafından da benzer ifadelerin kullanıldığı yazılıp çizilmiştir. Pek tabii bu tutumların tarihsel sebepleri vardı. Salınan vergilere isyandan mezhepsel gerekçelere kadar pek çok neden Türklerin Osmanlı nezdinde dışlanmalarına sebep olmuştu. Osmanlı devlet düzeninin belkemiği olan ‘Enderun’ genellikle gayrimüslimin devşirmelerden teşkil ettirilmiştir. Osmanlı bilindiği üzere bir imparatorluktu. Tebaası içinde her dil, din ve ırktan milletler yaşıyordu. Çok kültürlü yapı içinde devlet yönetiminde Türklere yönelik bir ihtiyaç ve tercih söz konusu değildi. 19’uncu Yüzyıl’dan itibaren mikro milliyetçilik akımları ile imparatorluk küçülmeye ve Hıristiyan etnisiteler imparatorluktan kopmaya başlamıştı. Dönemin padişahlarından Abdülhamit, ‘Müslümanlık’ paydası üzerinden kalan toprakları elde tutmaya çalışıyordu. O gayret de maalesef tutmamıştır. O süreçler ittihatçıların güç kazanmaya başladığı zamanlardır. Enver Paşa ve ekibi tutunacak tek dal olarak ‘Türklük’ kavramını devletin yapıştırıcısı olarak oluşturma hazırlığı içindeydiler. Genç Cumhuriyet tamamen bu ideolojiye yaslanarak kuruldu. Artık geçmişin ‘Etrak-ı bi İdrak’ı gitmiş, yerine ‘Ne mutlu Türküm’ diyen ve Türk kimliği ile yüceltilen Türkiye Cumhuriyeti gelmişti. Öyküyü bu noktada keselim... Zira, Türklük kavramı Cumhuriyet döneminde öylesine ön plana çıkartıldı ki Anadolu’da var olduğu bilinen 36 etnisik kültür büyük ölçüde unutturulmaya çalışılmıştır. Bu durum kadim coğrafyamız açısından bir hüzün vesilesidir.",https://www.hurriyet.com.tr/yazarlar/sitki-sukurer/etrak-i-bi-idrak-42321621
Sıtkı Şükürer,Ancak bu böyle gitmez,"Eylül 17, 2023 06:29","Bu çok önemli tarihe yönelik daha fazla heyecan ve hazırlık göstermeliyiz sanki... Hiç şüphesiz o gün yine görkemli bir kutlama olacaktır. Ama sözünü ettiğimiz başka bir şey. Bir coşku, kabaran duygular... Kendini seküler olarak tanımlayan kesim Mayıs 2023 seçimlerinden sonra ülke genelinde yılgınlığa varan bir boş vermişlik içinde, bozulan morallerini toplayamıyorlar. Muhafazakârlar; her ne kadar şimdilerde daha bir farklı değerlendirseler de, geçmişten gelen ezberleri yüzünden 100. yıla zihnen mesafeliler. Kürtler başta olmak üzere sindirilmiş kesimler; bir türlü çözümlenemeyen temel insan hakları ile ilgili sorunlar yüzünden hep tedirgin, hep mutsuzlar. Neticede, koca bir asrın sonunda acaba Cumhuriyet olması gerektiği ölçüde bir başarı öyküsü müdür? Pek tabii bardağın dolu tarafından bakıldığında bu denli karamsar olmaya gerek yok. Ancak her bir vatandaşımızın birbirini anladığı, saygı duyduğu ve final tahlilde tek yürek hissettiği bir ülke olduğumuz söylenemez. Günün sonunda Atatürk’ün işaret ettiği “muasır medeniyet seviyesi”nin gerektirdiği demokrasiyi, onun ılık ve yumuşatıcı ruhunu toplumumuza sunamadığımız açık. Oysa ülkemiz, arada çalkantılar yaşansa da, ekonomik olarak yıllık trilyon dolara yaklaşan bir büyüklüğe erişmiş durumda. Toplumun dinamikleri, gem vurulmadığı takdirde, spordan sanata, hayatın her alanında, artan bir ivmeyle doğurgan olmaya müsait. Adına “Ankara” dediğimiz merkezi zihniyet insanların demokrasi içerisinde serpilmesine daha fazla destek olmalı. Bu tutuma, iktidarlar değişse de, mührü eline geçirenler açışından aynı iştahla devam ediliyor. Açık söylemek gerekirse bu böyle devam etmez. Cumhuriyet’in ikinci yüzyılında toplumsal dinamikler demokratik silkinmeyi başlatabilmelidir. Bu ülke insanlığın ulaştığı uygarlık seviyesini “hedeflemekten” öte, artık hayata geçirmek zorunda. Hukuk, ekonomi, ekosistem... Tüm ana parametreler de yapısal dönüşümler gerçekleştirebilmeli. Aksi halde ikinci yüzyılda etkisi azalmış, sürdürebilirliği tartışılan, iyi başlamış ancak giderek parıltısını kaybetmiş bir Cumhuriyet projesinin sorumluları oluruz.",https://www.hurriyet.com.tr/yazarlar/sitki-sukurer/ancak-bu-boyle-gitmez-42331369
Sıtkı Şükürer,Kişiler değil ilkeler,"Ekim 01, 2023 05:28","Esasında ana muhalefet partisinde temel sorun; evrensel değerlere uyumlu, halka değen ve kemikleşmiş oy oranını artırabilecek bir parti yapılandırılması. Bu anlamıyla tartışmalar kimin genel başkan olacağı gibi çok yüzeysel bir çerçevede ele alınmamalı. Tamam, herkes biliyor ki Kemal Kılıçdaroğlu yıprandı. Ama aynı Kılıçdaroğlu; özellikle Baykal döneminde dar bir alana sıkıştırılmış partiye, kimlik siyasetinden kurtarma yolunda çok mesafe aldırttı. CHP artık Doğu ve Güneydoğu’da onun çabalarıyla yeniden var olmaya başladı. Başta “başörtü” meselesi olmak üzere, pek çok konuda referansını “insan odaklı” değerlerden empoze etmeye çalıştı. Daha ötesine dair, partinin “ortodoks” nüvesinin çok katı olduğu biliniyor. Şimdi; Kurultay sürecinde Ekrem İmamoğlu ve Özgür Özel’in başını çektiği parti içi muhalefet rüzgârları gündemde. Özgür Özel, “değişim” söylemi ile Genel Başkanlığa talip olduğunu açıkladı. Bahse konu kişilerin “değişim”i ne boyutta ele aldıklarına ilişki tatmin edici bir program, şu ana kadar ortaya koyulmuş değil. Açık söylemek gerekirse, CHP’de “kişi değişimi” tartışmaları her şeyin önüne geçmemeli. Parti mayısta yaşanan seçim şokunu üzerinden tam atamadı. Bu durum seçmenlerine olumsuz yansıyor. Halk desteği aşağılara doğru giderken acilen yepyeni bir ruh ortaya koymaları gerekiyor. Tunç Soyer; parti üst yönetiminden bağımsız, arkasına sadece “entelektüel namusunu” alarak, haziran ayında dopdolu bir “Yeni Siyaset Belgesi” yayınladı. Ama, heyhat şu anda yaşananlar bir “post kavgası” izlenimi veriyor. Son olarak şu saptamayı da ifade edelim. Tabii ki siyasette bir hafta bile uzun bir zamandır. Ancak Ekrem İmamoğlu şayet İstanbul Büyükşehir Belediye Başkanlığını kazanırsa ilerleyen zamanlarda parti yönetiminde belirleyici ağırlığını artırmak isteyecektir. Mamafih burası Türkiye, o zamana kadar köprünün altından kimbilir ne sular akar, öngörmek güç...",https://www.hurriyet.com.tr/yazarlar/sitki-sukurer/kisiler-degil-ilkeler-42338732
Sıtkı Şükürer,Büyük Karşıyakalı,"Eylül 04, 2023 11:14","Doğuştan hafif zihinsel engeli vardı. Pamuk balyalarını el arabası ile taşırken şarkılar söyler, sonunu hep “kaf-kaf” çekerek tamamlardı. Mustafa’yı sonraki zamanlarda Karşıyaka’da tanımayan, bilmeyen, sevmeyen olmadı. Saflığın ve içtenliğin sihirli gücünün insani ilişkilerde ve toplum hayatında bir tek kişi üzerinden bile ne denli tedavi edici olabileceğini Mustafa’nın kişiliğinde yaşıyorduk. Mustafa Karşıyaka’da her daim saygı ve sevgi gören ve şefkatle kucaklanan bir melek olarak el üstünde tutuluyordu. Onu özleyeceğiz, huzur içinde uyu büyük Karşıyakalı. ----- RASYONALİTE IŞIĞI YANDI MERKEZ Bankası gösterge faizini yüzde 25’e yükseltti. Enflasyon bu rakamların hayli üstünde olmasına rağmen bu durum rasyonaliteye dönüş kararlılığı olarak değerlendirdi. Tabii ki eylül ve sonraki aylarda Merkez Bankası’nın faiz politikası izlenmeye devam edilecektir. Şimdi Türk Lirası cinsinden mevduat faizlerinin artacağı zamanlara gelindi. İlk etapta yüzde 40’lar seviyesinde TL faizler söz konusu. Beklenti, döviz pozisyonunda olanların, kur korumalı dahil, Türk Lirası’na dönmeleri. Ekonomi yönetimi dövizi baskılama yoluna giderse, takribi aylık yüzde 4’ler seviyesindeki TL faiz, enflasyonun altında kalsa bile döviz bazında reel getiri sağlayabilir. Yerli ya da yabancı oyuncular için, aynı şekilde borsa da imkân vaat eder hale geliyor. Mehmet Şimşek ve Hafize Gaye Erkan piyasa beklentilerine uygun ilk adımlarını attılar. Ancak alacakları çok mesafe var. Yapısal önlemler acı reçetelerden geçiyor. Ayrıca, onları aşan “demokratik parametrelerde” de iyileşme şart. Daron Acemoğlu; Mehmet Şimşek’in geçmiş karnesine bakarak, pek umutlu olmadığını ifade ediyor. Kalıcı başarı daha ziyade siyasi otoritenin kararlılığı ile ilgili. Önümüzdeki baharda yerel seçimler var. Hani yine bir gevşeme yaşanırsa faturayı kişilere değil ülke siyasi geleneğine kesmek gerekir. Umarız aynı kısır döngü yaşanmaz. “Potansiyeli büyük ülke” söylemi artık başka baharlara kalmamalı.",https://www.hurriyet.com.tr/yazarlar/sitki-sukurer/buyuk-karsiyakali-42325210
Sıtkı Şükürer,Enflasyon sabit gelirliyi vuruyor,"Ekim 09, 2023 07:28","Enflasyondan en fazla sabit gelirliler etkilenir. Kamu çalışanları bir şekilde pozitif ayrımcılık korumasına alındı. En düşük devlet memuru maaşının 33.000 TL olacağı açıklandı. Özel sektör ücretlileri, gecikmeyle de olsa sonradan telafi zammını alabiliyor. Geçenlerde İSO-500 büyük şirket verileri açıklandı. 2021 yılında bahse konu şirketlerde çalışanların ortalama ücreti ortalama 11.000 TL mertebelerindeyken, 2022 yılında yüzde 78 artışla 20.000 TL’lere yükselmiş. Aynı dönemde asgari ücret 2.800 TL’lerden 8.500, bugün için 11.500 TL’lere çıkarıldı. Asgari ücretin ortalama ücretten oransal olarak çok daha fazla artması, özel sektör ücret makasının daralması anlamına gelir. Bu durum galiba “fedakârlıkta eşitleme” sürecinin özel kesim ücretlileri için de geçerli olmaya başladığını göstermektedir. Sabit gelirliler grubunda durumu en vahim olan “emekli”ler. En düşük emekli maaşının 7.500 TL olması, asgari ücret 11.500 TL iken, hele kamuda 33.000 TL’lerden söz edilirken tam bir “dram”dır. Bu noktada “enflasyon-ücret artışı” sarmalının az konuşulan bir yönüne de işaret etmek gerekiyor. Enflasyona göre ücret artışı alanlar, bu sınırlı gelirlerini harcamaya dönüştürerek, ilave talep oluşturuyor, bu durum yine enflasyonu körüklüyor. Bu sebeple beslenen enflasyon, kollanan ücretliler sebebiyle maaşı 7.500 TL’de kalmış emekliyi bir kere daha eziyor, nefes alamaz hale getiriyor. Emekliyi rahatlatmak mümkün mü? Halen merkezi bütçeden %5 mertebelerinde sigorta sistemine aktarım yapılıyor. Aksi halde emekli maaşları ödenemiyor. Normalde “çalışan-emekli” dengesi 4’e 1 olmalıdır. Bizde, popülist EYT uygulaması ile bu oran giderek bozularak 1,58-1 seviyesine gerilemiştir. Türkiye’de halen emeklilik primi ödeyen sayısı 24,2 milyon kişi iken, takribi 16 milyon emekli vardır. Sayı artarken emekli için hesaplanan havuz giderek daha fazla kişiye bölünüyor. Mevcut haliyle bile SGK aktüerya dengesi çökme noktasına geldiğinden emekliler mecburen kaderlerine terkedilmektedir. 9 milyon civarında emekli maaşına temmuz 2023’te hiç zam yapılmamıştır. Bu durum kısa dönemde kolay düzelmez. Hele yerel seçimlerden sonra OVP sıkılaşması ile enflasyon kontrolü öncelik alınacağından, sabit gelirlileri en az iki, üç yıl boyunca daha da zor günler beklemesi mukadder gözküyor.",https://www.hurriyet.com.tr/yazarlar/sitki-sukurer/enflasyon-sabit-gelirliyi-vuruyor-42342864
Sıtkı Şükürer,CHP'nin zor sınavı,"Temmuz 30, 2023 01:58","Siyasi partiler iktidar olmak için vardır. Bu sebeple seçmenlere kendilerini net bir şekilde kavratmaları gerekir. Bunu sağlayan öncelikle parti programlarıdır. Sonrasında eylem ve söylemlerin ne ölçüde halka geçirildiğidir. CHP kendini sosyal demokrat bir parti olarak lanse ediyor. Ancak tarihsel olarak bu hiç böyle olmadı. Bu parti Türk Burjuva Ulus-Devlet ideolojisinin siyasi ayağı olarak kuruldu. Kendi içinde “kastik” bir yapıyla, rejimin bekçisi rolünü benimseyerek “kadrolu muhalif” kalmayı yeterli addetti. Doğal olarak iktidar olamadı. Zaten iktidar olabilme gereklerinin de acemisiydi. İlk defa Mayıs 2023 seçimlerinde bu şans önlerine geldi. Mevcut iktidar yorgundu, yıpranmıştı, ekonomik sıkıntılar had safhadaydı. Ama öylesine ilkesiz ve beceriksiz ittifak ilişkilerine girildi ki, seçmene samimi gelmedikleri gibi, güven de sağlayamadılar. Neticede seçim kaybedildi Şimdi, “çarşı” karışmış durumda. Ortada “değişim, yenilik” gibi laflar uçuşuyor. Ancak dışarıdan bakılınca, açık bir “post” kavgası izlenimi doğuyor. Tartışmayı köpürtenlerin pek çoğu köhnemiş bir yapının “parti esnafları”. Oysa öncelikli olarak ülke siyasi haritasında CHP’nin neyi temsil ettiğinin açıklığa kavuşturulması gerekiyor. CHP, o bildik “devletçi, milliyetçi, Türkçü, Arap sevmez, Batı’dan haz etmez, laikçi” yapısına devam mı edecek, yoksa, evrensel ilkelere yaslanan bir sosyal demokrat parti mi olacak? Bu akut belirsizliği görerek bir manifesto ile duyuran sadece Tunç Soyer oldu. “Yeni Siyaset Belgesi, İzmir Duruşu” bildirgesi haziran ayında kamuoyu ile paylaşıldı. Ancak akılları başka yerde olan partililerin yeterince ilgisini çekmemiş görünüyor. CHP bu halleriyle bu ülkede iktidar seçeneği haline zor gelir. Güncel siyasete dönersek; Kemal Kılıçdaroğlu demokratik açılımlar için başlangıçta ümit veren bir liderdi. Dersimli ve Alevi kimliği, ezilenlerin dünyasından geliyor olması, böyle bir izlenim veriyordu. Ancak Deniz Baykal’dan farklı olamadı. Şimdi artık kendisi için çok geç. Uzatmadan “bırakma takvimi”ni açıklamalıdır. Mayıs 2024’de yerel seçimler var. Özellikle İstanbul kaybedilirse, bu durum CHP açısından “katmerli travma” etkisi yaratır. Bu seçimin İmamoğlu ile kazanılması daha mümkün diye değerlendiriliyor. İstanbul’u kazanmış bir Ekrem İmamoğlu’nun 2028 seçimlerine CHP’nin yeni Genel Başkanı ve Cumhurbaşkanı adayı olarak girmesi makul senaryodur. Bu süreçte Kılıçdaroğlu’nun bahse konu reformları hayata geçirme yolunda CHP’ye mesafe aldırması giderayak tarihsel katkı olur. Muhtemel İmamoğlu’nun ya da Oğuz Kaan Salıcı veya bir başkasının genel başkanlığında, CHP özlenen sosyal demokrat bir parti olabilir mi? Bu husus koltuğa oturanın niyet ve birikimine bağlıdır. Bu anlamıyla lider adaylarının vizyonlarını kamuoyu ile paylaşması bu partiye hala ümit bağlayanlara bir nebze fikir verebilecektir.",https://www.hurriyet.com.tr/yazarlar/sitki-sukurer/chpnin-zor-sinavi-42306752
Sıtkı Şükürer,Gevşek kur politikası bilinçli mi?,"Temmuz 09, 2023 06:29","Döviz kurları yönünü yukarıya doğru çevirdi. Kamu kuruluşları büyük ölçüde bir kontrol ve baskı uygulamıyorlar Mehmet Şimşek ve ekibi, anladığımız kadarıyla bir “ehem- mühim” analizi yaptılar. Ülkenin “enflasyon, bütçe, büyüme”.. sorunları ortadayken, tüm bunların üstünde bir öncelik belirlediler. O da; akut boyutlara sürüklenen ”döviz” ihtiyacı. TCMB gösterge faizi bu esasa uygun olarak, beklentilerin oldukça altında açıklandı. Enflasyon %40’lar seviyesinde gezinirken, gösterge faizinin %15 olarak belirlenmesinin TL’de değer kaybı yaratacağı açıktı. Nitekim döviz fiyatları o andan itibaren hareketlendi ve Türk Lirası’nda yüzde 30’lar mertebesinde devalüasyon yaşandı. Bu gelişme daha önceleri devamlı yaşadığımız üzere “enflasyonu” tetikleyecek bir unsur. Yanı sıra; kamunun döviz cinsinden borçlarını da arttıracaktır. Ekonomi yazarları; haziran ayında KKM’den kaynaklanan kur farkı yükünün takribi 166-192 milyar Türk Lirası mertebelerinde olacağını ifade ediyorlar. Ancak yükselen kur en başta “ihracatçıyı” ilgilendirmektedir. Bu yönüyle, bir yıla yakın baskılanmış döviz fiyatı ve brüt( giydirilmiş )800 dolarlara gelmiş asgari ücret nedenleriyle fiyat oluşturamayan ve işçi çıkartmaya başlayan sektör nefes alabilecektir. İkinci olarak, bu kur seviyesi hemen hemen ülkeyi terk etmiş kısa vadeli yabancı fonlar için bir “iştahlanma” vesilesi olacaktır. Bilindiği üzere, bu neviden sıcak paralar gelirken yüksek kurdan TL’ye geçer, duruma göre faize ve borsaya yatırım yapar, döviz kuru arz bolluğu sebebiyle aşağıya gider, Çıkışlarında TL’ yatırımlar dövize çevrildiğinde esaslı bir getiri de bu aşamada sağlanır. Bu sebeple ilk aşamada kurların yukarıya gitmesi dört gözle ve şart koşularak beklenir. Genel olarak, döviz kurlarının artması, ithalatı da baskılayan bir unsur. İhracat artarken ithalatın azalması doğrudan cari açığın küçülmesi anlamına gelir ki, bu da döviz dengesini arttırıcı bir tasarruftur. Nitekim haziran ayında dış ticaret açığı %34.5 azalmıştır. Ayrıca yaz aylarında yabancı turistler için değerini kaybetmiş Türk Lirası ilave bir cazibedir. Tüm bunlar vurguladığımız gibi akut döviz ihtiyacını giderici fonksiyon icra ederler. Nitekim TCMB brüt rezervlerinde 16-23 Haziran haftasında 4.76 milyar dolar (net 8.5 milyar) artış kaydederek 107.56 milyar dolara çıkmıştır. Belirtelim ki KKM’den dövize dönüşlerde Merkez Bankası, bankalara, açıkladığı üzere, devamlı döviz satma durumunda kalacaktır. Bu sebeple bahse konu enstrümana ekonomi yönetimi uzun bir süre mahkûm kalmaya devam edecektir. Merkez Bankası Başkanı Hafize Gaye Erkan Türkiye’nin ”finansal normal” e dönüş için uzun bir yolunun olduğunu ifade etmesi, bahse konu politikaların devam edeceğinin göstergesi olarak değerlendirmelidir. Söylemeye bile gerek yoktur ki, bu politika “kur-maliyet-enflasyon” sarmalına yol açacak ve enflasyonla mücadele, ENAG ve TÜİK verilerinden de anlaşıldığı üzere, muhtemelen yerel seçimler sonrasına kalacaktır.",https://www.hurriyet.com.tr/yazarlar/sitki-sukurer/gevsek-kur-politikasi-bilincli-mi-42295814
Sıtkı Şükürer,Toplu sözleşme tatlıya bağlandı,"Ağustos 07, 2023 01:29","İzmir Büyükşehir Belediyesi’nde de bahse konu sorun tüm boyutlarıyla yaşandı. Metro ve Tramvay çalışanları ile Toplu İş Sözleşmesi çıkmaza girmiş ve hafta başında sendika tarafından “grev” başlatılmıştı. Büyükşehir tarafından teklif edilen en düşük net ücret 22.000 TL iken, Sendika en düşüğü 33.813 TL olmak üzere 40.000 TL’lere varan net ücretler istemişti. Grev iki gün sürdü. Haliyle şehir içi trafiğinde büyük bir sıkıntıya sebebiyet verdi. Büyükşehir, bağlı şirketleri ile beraber dev bir organizasyon. Bu neviden yapılarda ücretlerin “bütünlüklü bir denge” içinde yürütülmesi bir gereklilik. Bu yüzden sendikanın isteklerine olumlu yanıt verilmesi beklenemezdi. Neyse ki salı günü geç saatlerde sağduyu ön plana çıktı, sendika büyük ölçüde Büyükşehir’in imkânları içinde kalmayı kabul etti ve sorun çözüldü. Tabii ki acımasız bir hayat pahalılığı var. Ancak halka hizmet için oluşturulmuş bu tür dev organizasyonlarda herkes aynı gemidedir. Esasında paylaştırılan “pasta” değil “ekmek”tir. Büyükşehir sınırlı bütçesinde her bir harcama ve yatırım kalemi tariflenmiştir. Bugünkü hayat şartlarında emekçiler için istenenler makul olsa da, dar imkânlara sahip bir kamusal yapıda planlanandan fazlası talep edildiğinde, bu durum diğer paydaşların “kursaklarından lokma eksilmesi” anlamına gelir. Sendikada günün sonunda böyle yaklaşmış olmalı ki, uzlaşma temin edilmiş. Bu çekişmelerin sebebi esasında taraflar değildi. Enflasyon denen olgu kamu kaynaklarını da olumsuz etkiliyor. Bu durumdan yerel yönetimlerimiz, biraz da siyasi tutumların etkisiyle, nasiplerini alıyorlar. Umarız en kısa zamanda makro dengeler istikrara kavuşur, giderek kan kaybeden sabit gelirlilerimiz bir nebze rahatlar.",https://www.hurriyet.com.tr/yazarlar/sitki-sukurer/toplu-sozlesme-tatliya-baglandi-42310853
Sıtkı Şükürer,Bu yaşlı gezegen insanlığa lazım,"Ağustos 13, 2023 05:25","Yaşadığımız iklim krizleri, eriyen buzullar, karbon ayak izleri ve binlerce ekolojik işaret, yaşlı gezegenimizin artık hoyrat ve akılsız tutumlarla taşıyamayacağını, adeta gözümüzün içine sokarak, kafamıza vurarak, hissettiriyor. Bu kötü gidişe karşı duyarlı insanların çığlıkları yeni yeni karşılık bulmaya başladı. Ancak karar verici konumda olanlar hala işi ağırdan almayı, bu yolla hesapta kendi ülkelerine avantaj sağlamayı, marifet belliyor. Oysa herkes aynı ‘kader fanus’unda. Doğaya karşı sevgi ve saygının en az olduğu ülkelerden biri de maalesef Türkiye. Doğanın milyonlarca yılda oluşturduğu ‘muhteşem denge’ ekonomik gerekçelerle kolaylıkla feda edilebiliyor. Onun sunduğu her güzelliğin, geçmişten geleceğe tüm insanlığın ortak değeri olduğu umursanmıyor. İnsan evladı artık şunu idrak etmeli; “Ey Eşref-i Mahlûkat, sen dünyanın akıllara seza uyumunda asla bir ÖZNE değilsin. Aksine tüm bir ekosistemde haddini bilmesi gereken bir zerre ve tıpkı bir kuş, bir çam fidesi gibi, o şahane bütünlüğün bir parçasısın. Bu memlekette materyal getiri uğruna; siyanürlü altın ve kömür madenleriyle, sonsuza kadar vazgeçilen Kaz Dağları ve Akbelen’lerle, dağa, taşa, kuşa, balığa... haksızlık edemezsin. Mademki tüm canlılara örnek olarak yaratılmış Eşref-i Mahlûkat’sın, varlık zeminine duyarsızlığını sonlandırmak, aynı zamanda seni yaratmış olana karşı bir vecibendir.”",https://www.hurriyet.com.tr/yazarlar/sitki-sukurer/bu-yasli-gezegen-insanliga-lazim-42314126
Sıtkı Şükürer,Göçmenler de insandır,"Temmuz 16, 2023 06:29","Dünya demografik trendleri açık. Batı ülkelerinin en fazla 100 yıl içerisinde bu soruna uygarlık birikiminin gerektirdiği doğru ve kabul edilebilir çözümleri önerme imkanı bile ortadan kalkacak. “Bana ne çoğalmasınlar” yaklaşımı sorunu ötelemekten ve başını kuma gömmekten başka bir yaramıyor. Çözüm geliştirmek beklenir ki bu noktada solculardan gelsin. “Doğmamış çocukların hakkı” diyerek kürtajı savunan muhafazakâr anlayışlar, konu göçmenler olunca onların insan varlığını kolaylıkla reddediyorlar. Yakın zamanlarda Ege’de, Akdeniz’de, Teksas’ta bunun örnekleri yaşanıyor. Bugün dünya genelinde hak arayışlarını sadece göçmenler ve ezilenler yapabiliyorlar. Türkiye’de bu tavırları sol vicdanlar sahiplenebilirdi, ama heyhat! Acaba bir özeleştiri yapıyorlar mı? Bu arada bir hususa dikkat etmek gerekiyor. Göçmenlerin çığlıkları aşırı sağın desteğiyle sanki köpürtülüyor. Kendilerini iktidara taşıyacak provakatif duruşları son derece açık. Bu oyunu Türkiye ve özellikle Fransa’nın iyi düşünmesi gerekiyor. İskandinav ülkeleri zaten aşırı sağ teslim oldular. Bu olgu “ama ancak” aşamasını çoktan geçti. Göç baskısında olan ülkeler için insan odaklı net yaklaşımların zamanı, savsaklanmaya tahammül gösterilemeyecek şekilde gelmiştir. Gelişmiş ülkelerin, özellikle de bazı şirketlerin sermaye birikimleri göçmenlerin taleplerini kendi memleketlerinde çözmeye muktedirdir. Batı, artık sürdürülemez hale gelmiş “servet dokunulmazlığını” bir kenara bırakıp, imkanlarının bir kısmını, “lütfederek” bu insanlar için seferber etmelidir.",https://www.hurriyet.com.tr/yazarlar/sitki-sukurer/gocmenler-de-insandir-42299468
Sıtkı Şükürer,Jeff Bezos denen fırsatçı,"Temmuz 23, 2023 04:37","21. yüzyılda ülkelerin büyüme oranları sermayenin getiri oranlarının altında kalıyor. Bu durum servet sahipleri ile sıradan insanların mesafelerinin açılmasına neden oluyor. Piketty bu tespitleri yaptıktan sonra ezber bozan görüşlerini açıklıyor. Her şeyden evvel mülkiyeti kutsallaştıran anlayışlara karşı çıkıyor. Esasında insanlık tarihi göstermiştir ki her türlü kurum ve kural yapılandırılmaları güçlünün menfaatleri koruma ve kollama üzerinedir. Devletler, dini kurumlar, tüm sosyal ve hukuki yapılar, final tahlilde servet ve güç sahibinin statükosunu sürdürmeyi amaçlar. Geldiğimiz noktada dünya nüfusu 8 milyar mertebesinde. Gelir eşitsizliği istikrarlı bir biçimde bozulmaya devam ediyor. Bırakın açlık sınırında yaşayan coğrafyaları, sözde refah toplumlarında bile alt sınıflar zenginlerin umurunda değil. Liberal felsefeyi savunanlar fikir ve düşünce özgürlüğü konusunda tavizsizdir. Ancak konu ekonomi olunca liberal önermelere dair işin rengi değişiyor. Tabii ki girişimin özgürlüğü toplumların vazgeçilmezi. Ama hayatın her alanında, özellikle ekonomide “denetimsiz özgürlük”, açıktır ki dünyaya iyi gelmiyor. Daron Acemoğlu “Dar Koridor” isimli eserinde refah toplumu için adil bir devletin vazgeçilmezliğine işaret eder. Aksi durumun, refah toplumunu bile sürdürülemez kılacağını belirtir. Esasında “adil devlet” belki de 21. Yüzyıl’ın en önemli hedefi hatta umududur... Demokrasi, sıradan insanların manipülasyonlarına aldanan oyları ile hakim güçlerin isteklerine uygun iktidar ve devlet yapıları ortaya çıkartıyor. Platon “filozof kralları” önerirken belki de demokrasinin bu zaafına ve “adil devlet”in önemine vurgu yapıyordu. ÖLÇÜSÜZ MÜLKİYET Başa dönersek; Piketty insanlığın büyük kısmının vahim hallerinin tespitini yaptıktan sonra, özgür toplum paydasında “ölçüsüz mülkiyetin” dokunulmazlığına itiraz ederek manifestosunu patlatıyor. Özellikle son 30-35 yıl içinde bilgi toplumun geldiği seviyeden ticari yarar üreterek yüz milyarlarca dolar servete konanlara projeksiyonunu yöneltiyor. Bugün; Amazon, Twitter, Google, Facebook, Whatsapp, İnstagram... gibi dijital organizasyonlar, tüm bir uygarlık birikiminin, halk eğitiminin, kamu alt yapısının, internet ve bilgisayar biliminin, tek tek tuğlaları koyarak oluşturduğu düzlemden kurnaz bir istifadeyle yaratılmış değerler değil midir? Bezos, Gates, Zuckerberg, Musk ve benzerleri toplumsal gelişmelerden faydalanarak ve fakat o topluma hiçbir pay vermeden yüz milyarlarca doların tek sahipleri olmaları sorgulanmayı gerektirmiyor mu? Piketty bu sorulara “ne münasebet” diye cevap veriyor ve 1 milyar doları aşan servetlerde yüzde 90’lara ulaşan vergiler öneriyor. Bill Gates’in servetini kendi adına kurduğu vakfa bağışlaması gibi, bahse konu potansiyeli kişi insaf ve inisiyatifine bırakan uygulamalar asla hafifletici neden sayılmazlar. Kişisel servetlerin büyük ölçekli insani projelere yönelmesi, görgüsüz mega yatlarla keyif sürüldüğü anda etkisini yitiriyor. Özetle insanlığın uygarlık serüveni ve yaşlı gezegenimiz “sınırlarına” sadece ekolojik konularda gelmedi. Bu noktada insan evladının hakkı olan paylaşım düzeni için toplum vicdanına yaslanan sonuç alıcı itiraz seslerini çok daha sık duyacağımız zamanlar geliyor. Yeni dünya düzeni kaçınılmaz olarak bu gerçeklik üzerine inşa edilecektir.",https://www.hurriyet.com.tr/yazarlar/sitki-sukurer/jeff-bezos-denen-firsatci-42303051
Sıtkı Şükürer,Kamuda liyakat hasreti,"Ağustos 21, 2023 06:48","Bu yaklaşımlar hayat pratiklerimizin ışığında tartışmaya açıktır. Böylesi kritik görevlere talip olanların asgari birikim ve deneyim sahibi olmasında çok açık bir kamu yararı vardır. Özellikle belediye başkanlığı türü icrai kamu yöneticiliği “acemi nalbant” misali “ağır ağır” öğrenilecek makamlardan değildir. Yanı sıra; bir “ürkek tavşan” tutumuyla, mevzuat hazretlerini gerekçe göstererek kenti kilitliyor olmak, insanların asgari konforundan “çalmak”, hatta “ızdırap” yüklemek manasındadır. Pek tabi bu durumun aksi olarak “frensiz hizmet aşkıyla” (?), kırıp döken bir iş anlayışı da kabul edilemez. Esasında, tıpkı “Kaymakamlık” görevi gibi, belediye başkanlığının da bir “kariyer mesleği” olması gerekirdi. İyi bir “şehir plancısı, mimar, mühendis” bakış açısı, hani olmadı, böylesi birikimlerden istifade edebilme kaliteleri olan, finanstan, hesap kitaptan anlayan, dünya örneklerini bilen, siyaseti bir meslek olarak algılamayan, başkanlık anlayışını kalıcı ve sürdürülebilir bir vizyonla yoğuran, becerikli ve rasyonel bir başkan profilinden söz ediyoruz. Tabii ki bu özelliklere haiz sınırlı sayıda yöneticiler de var. Ancak burada “kahir ekseriyetten” söz ediyoruz. Bu amaçla her önüne gelenin başkanlığa heveslenmesini önleyecek bir temel düzenleme, öncelikli olarak tüm bu handikapların büyük ölçüde müsebbibi olan “Siyasi Partiler Kanunu’nda” yapılmalı. Bugün bu ülkede “siyaset” bir geçim ve zenginleşme vasıtası olarak “vasatların” kümeleştiği bir alan. İstisnasız her siyasi parti; bir vasıfları olmadığı halde parti üyeliğinde kıdemlenmekten “yarar” uman ve maalesef “sonuç” elde edebilen insanlarla dolu. Kaldı ki bahse konu “siyaset esnafları” bu durumu kendilerine hak görüyorlar. Dışarıdan nitelikli birileri çemberi delmeye kalksa; “bu partiye yıllarca emek verenler dururken” şablonuyla, arsızca sindiriliyor. Neticede seçen ve seçilenlerin karşılıklı birbirini beslediği bir yapıdan söz ediyoruz. Türkiye kamu hizmetlilerine yönelik bahse konu “kara düzeni” değiştiremediği müddetçe, devlet organizasyonumuzu büyük ölçüde sarmış “asalak zihniyet”, kamudan beklenen verimlilik ve rasyonaliteyi maalesef Kaf Dağı’nın arkasındaki zamanlara taşımaktadır.",https://www.hurriyet.com.tr/yazarlar/sitki-sukurer/kamuda-liyakat-hasreti-42318089
Sıtkı Şükürer,Yeni muhalefet anlayışı gerek,"Temmuz 02, 2023 05:35","Siyaset, başkasının koltuğunun altına sığınmayı kaldırmıyor. MHP yüzde 10’lara ayrı liste çıkartma basiretiyle ulaştı. Millet İttifakı’nın küçük partileri ise CHP listesi altında adeta yok oldu. Yine siyaset, son anda telaşla rakiplerin argümanlarına sarılmaya veya ölçüsüz vaatlere karşılık vermiyor. Ümit Özdağ’ın aşırı uçlarda gezinen söylemlerine dahil olmanın halkta beklendiği ölçüde bir karşılığını bulmak zordu. Siyaset, ‘seçmen gözünde “deve misin, kuş musun” zikzaklarını aklı karıştığı için cezalandırıyor. Makul seçmen; sosyal demokrat mısın, özgürlükçü müsün, insan odaklı mısın? O halde göçmen düşmanı mısın, LGBT’yi neden savunmuyorsun... gibi çelişkilere ikna edici yanıt arıyor. Siyaset öykünmeci tavırları anlıyor, samimi bulmuyor, yakıştıramıyor. Elini masaya vurmak mutedil kişiliklere oturmuyor. “Bay Kemal” imajı ile bu nevi söylemler, Kılıçdaroğlu’na yakışmıyor. Siyaset başarısızlık halinde koltuğa tutunanları anlayamıyor. Kaybedenin “bırakma takvimini” açıklamasını bekliyor. Siyaset, kazanmak için “gerekirse demokratik değerlere mesafeli kalınır” diyerek kimliğini inkar edenleri affetmiyor. “Sarı öküz” zaten HDP’nin dokunulmazlıklarına “evet” denmesiyle kaybedilmişti. Siyaset, halkın aklına inanmayı gerektiriyor. Din üzerinden ya da etnisik söylemlerle halk kandırılır diye hesap yapmamayı icabettiriyor. Siyaset, insanların günün sonunda zihin karışıklıklarının biteceği inancına göre omurgalı politik tutum istiyor. Güncelin dayattığı yanlışlara esir düşmemeyi, evrensel doğruları her koşulda savunmayı gerektiriyor. Siyaset, sosyolojik ve ekonomik kaygılarla bulanmış zihinlere popülist söylemler yerine doğrulardan taviz vermemeyi, bu uğurda gerekirse kaybetmenin insani onurunu özlüyor. Galileo Galilei gibi ‘dünya yine dönüyor’ demenin kararlılığını, duruşunu, gururunu özlüyor. Her seçimde demokratik değerleri savunmayı ertelemenin ülke geleceğini karartma anlamına geldiğinin bilincine varmalarını haykırıyor. Özetle, bu ülke yeni bir muhalefet anlayışını özlüyor. Öncelikli olarak kapsamlı bir özeleştiriye ihtiyaç duyuyor. Toplumun tüm münevver dinamiklerinin birikimlerini ortaya koymalarını bekliyor. Siyasete gençlerin ilgi duymasının teminini şart olarak koşuyor. Neticede CHP’nin sosyal demokrat ilkelere göre yeniden yapılandırılması tek çıkış olarak duruyor.",https://www.hurriyet.com.tr/yazarlar/sitki-sukurer/yeni-muhalefet-anlayisi-gerek-42292416
Sıtkı Şükürer,Rasyoneliteye mecburuz,"Haziran 11, 2023 06:12","Cumhurbaşkanı seçildikten sonra bile “düşük faiz” politikasına devam edileceğini söylemişti. Hiç şüphesiz uzun vadede her ülke faizlerin düşürülmesini planlar. Cumhurbaşkanı herhalde böyle bir “hedefi” vurguladı. Aksi durum, ortodoks iktisat politika anlayışını temsil eden Mehmet Şimşek’in atamasını anlamsız kılar. Nitekim Şimşek de mevcut uygulamalardan vazgeçileceğini açıklamıştı. Bakan Şimşek’in ilk icraatı herhalde Merkez Bankası, TÜİK, SPK ve benzeri kurumların yönetici kadrolarında değişiklikler yapılması olacaktır. Heterodoks yönetim anlayışı acil ihtiyaçları yama formüllerle çözme üzerineydi. Alışılmadık ve ekonomi literatüründe duyulmamış yöntemlerle, “yanlış, başka bir yanlışla tedavi edilmeye” çalışılıyordu. Ülke risk primini gösteren CDS’ler 700 puanlar seviyesine ulaşmıştı. Halen; krediye erişim yine çok sorunlu, döviz sıkıntısı had safhada, net rezervler ekside, faiz ve dövizde çift fiyat oluşmuş, kamunun açıkladığı faiz ve enflasyon oranları gerçeklikten kopmuş, dış yatırım hatta sıcak para ülkeden kaçıyor, bütçe muazzam açık veriyor... Özetle Sayın Şimşek çok zor bir noktadan görevi aldı. Atanmasını piyasalar çok iyi karşıladı. CDS’ler bile 500’ler seviyesine geriledi. Bakan dengeleri hassasiyetle gözeterek uygulama yapma durumunda. Örneğin Kur Korumalı Mevduat 120 milyar doları hayli aştı. TCMB’nin net rezervlerinin (-)75 milyar dolarlara ulaştığı bir ortamda KKM’nin tasfiyesi fiili imkansızlık içeriyor. Mehmet Şimşek’ten beklenen öncelikli olarak güveni tesis etmesi ve beklentileri karamsarlıktan olumlu hale dönüştürmesi. Bazı çözüm uygulamaları belki iki- üç yıla yayılarak alınmalı. Süreci kuyumcu titizliği ile yönetememek o hep korkulan büyük tahribatlara neden olabilir. Neticede Mehmet Şimşek tecrübeli ve liyakatli bir kaptan. Tehlike sinyalleri veren gemiyi tekrar sakin sahillere getirebilecek bir kişi. Onun ve ekibinin kararlılıkla işe girişmesi beraberinde “acı reçete” leri de kaçınılmaz olarak gündeme getirecektir. Umarız siyasi irade de yeni ekonomik programların arkasında kararlılıkla durur.",https://www.hurriyet.com.tr/yazarlar/sitki-sukurer/rasyoneliteye-mecburuz-42282032
Sıtkı Şükürer,Her anımızda demokrasi,"Mayıs 14, 2023 03:40","Sandık heyecanı sebebiyle demokrasinin o kendine özgü soluğu, hele mayıs ayında, insanları mutlu etti hatta tazeledi, diyebiliriz. Esasında toplumsal iradenin belirleyici gücü, siyaset üzerindeki ağırlığı keşke her bir yılın her gününe yayabilse. Bunun yolu hayatın her alanında sivil inisiyatiflerin gelişmesinden geçiyor. Siyaset, şimdiki haliyle maalesef “5 yıllık bir vekâletname aldım, siz artık kenarda durun” demekte. Oysa halk ağırlığını her an göstermeli. Mahalle, ilçe, şehir veya ülke, her ölçekte yaşamları doğrudan etkileyebilecek kararlar vatandaşların mutabakatıyla uygulanmalı. Neyse, burası neticede bir Ortadoğu coğrafyası. 75 yıldır kendince sürdürdüğümüz yarı aksak bir demokrasimiz var. Hiç olmazsa “Senede bir gün” şarkısı gibi bir “onay demokrasisi” ni becerebildik. Ancak kendimize haksızlık yapmayalım, bu hakkımızdan da asla vazgeçemeyiz. Kimse” sandığı” bu ülkede bir kesintiye uğratamaz. Hayalimiz, demokrasi denilen insan odaklı oyunun tüm kurum ve kurallarıyla toplumun kılcal damarlarında yaşanır hale gelmesi. Cumhuriyetin ikinci yüzyılında umarız güzel ülkemize bu kaliteyi de kazandırırız.",https://www.hurriyet.com.tr/yazarlar/sitki-sukurer/her-animizda-demokrasi-42267348
Sıtkı Şükürer,Moris Bencuya,"Haziran 04, 2023 06:04","O, bu toprakların aşığıydı. Türkiye pasaportu övünç kaynağıydı. Tam manasıyla bir Türk vatandaşıydı. Aynı zamanda ait kimliklerini gururla taşımasını bilirdi. İzmir Yahudi Cemaati’nin onur başkanıydı. Tüm bahse konu değerlerden beslenen “insan” kimliği, onu, ülkenin şu kutuplaşmış ortamında dahi herkesin sevdiği bir örnek birey konumuna taşımıştı. Dostları arasında her daim çok sevilir ve saygı duyulurdu. Konu; kültür, sanat, eğitim, sağlık, spor ise bir destek ihtiyacı söz konusu olduğunda ilk müracaat edilen Moris Bencuya olurdu. Hiç kimseyi geri çevirmezdi. Moris beyin hayran olduğum diğer bir kişilik özelliği, bulunduğu ortamı anında keyiflendirmesiydi. O anlarda içindeki “haşarı çocuk” ortaya çıkar, etrafındaki herkesi mutluluk büyüsüne dahil ederdi. Cenaze töreni tam ona yakıştığı şekilde geçekleşti. Altındağ’da, vaktiyle yeniden düzenlenmesinde çok ciddi katkı yaptığı Yahudi Mezarlığı ve Sinagogu’nda çok kalabalık bir katılımla uğurlandı. Törende sevgili Tunç Soyer başta olmak üzere çok sayıda İzmirli hazır bulundu. Başkan Soyer yaptığı kısa konuşmada Moris Bencuya’nın adının İzmir’de bir cadde veya benzeri bir yere verileceğini ifade etti. Yanı sıra; Hahambaşı’lıktan gelen mesaj, Moris beyin iki kız torununun konuşmaları ve ailenin tarafıma verdiği büyük onurla benim de kısa bir hitabım söz konusu oldu. Müsaadenizle benim yaptığım konuşmayı burada da paylaşmak istiyorum. “Çok kültürlü kent kimliğimizin yaşayan simge ismiydi Moris Bencuya. Otistik çocukların Moris amcasıydı. Erişilmez yardımseverliği ve her daim iyilik ışıkları yayan müthiş enerjisi ile gönlünün uzanabildiği her yeri aydınlatırdı. Moris bey bilindiği üzere çok başarılı bir iş insanıydı. Ama onu farklı kılan, tanıyan herkesin hemen hissettiği, doğasından gelen ‘kalbi’ özellikleriydi. Mutluluğun paylaşmaktan geçtiğini Moris Bey kadar içselleştirmiş insan çok azdır. Hayattan her daim keyif almaya çalışırdı. Moris beyle beraber olmak, onun ‘paşam’ diye başlayan hitabıyla özel çekim alanına dâhil olmak demekti. Orada; insani duyarlılık, zarafet, nezaket, neşe ve mutluluk vardı. Sevgili Bencuya aynı zamanda bir sanatsever, sivil toplumcu, Altay ve Beşiktaş aşığı, muhteşem bir aile babası, gerçek bir İzmir ve Osmanlı beyefendisiydi. Kendisini katıksız bir sevgi ve özlemle anıyoruz.” İyi ki vardınız Bay İzmir, çok sevdiğiniz bu kenti varlığınızla zenginleştirdiniz. Huzur içinde dinlenin, hemşehrileriniz sizi unutmayacak.",https://www.hurriyet.com.tr/yazarlar/sitki-sukurer/moris-bencuya-42278249
Sıtkı Şükürer,Faiz değil riba haram,"Haziran 25, 2023 06:04","İşte bu noktada faizin hangi koşullarda bir “Nas” olduğu ve “haram” sayılacağı tartışmaları tekrar gündeme gelecek. Bazı İslami otoritelere göre Kuran’da yasaklananın faiz değil “riba” olduğu ifade ediliyor. Onlara göre, bir borç-alacak ilişkisi olmadan faizden söz edilemez. Böylesi ilişkide, verdiğinden fazlasını almak “haram” olarak ifade ediliyor. Kuran “artan fazlalığın” bırakılmasını emrediyor. Artan fazlalık ise elde eden nezdinde oluşan reel getiridir diye değerlendiriliyor. Bu manada, “kâğıt paranın” bir mal olmadığı, değer kaybının faiz adı altında telafi edilmesinin haram addedilmeyeceği, ifade ediliyor. Ancak, yasak olanın “katlamalı (bileşik) faiz” olduğu, bu halde değer kaybını aşan fazlalığın haksız bir “sömürme” yarattığı, bunun da “riba” sayılacağını belirtiliyor. Riba’nın “tümsek” anlamında “rabbe”den geldiğini bir ek bilgi olarak belirtelim. Özetle; yüzde 15 olarak açıklanan TCMB gösterge faizi enflasyonun altındadır, bu haliyle alacaklıyı mağdur edebilecek bir seviyedir ve ribaya hayli mesafelidir.",https://www.hurriyet.com.tr/yazarlar/sitki-sukurer/faiz-degil-riba-haram-42289562
Sıtkı Şükürer,Gavur İzmir,"Mayıs 07, 2023 06:25","Bugün maalesef bu kenti dünyalı yapan çeşitliğimiz korunamamıştır. Halen az sayıda Yahudi, Levanten ve Rum nüfusumuz bir zamanlar sahip olunan çok kültürlü kimliğin bugüne ulaşmış, pamuklara sararak koruduğumuz yurttaşlarımızdır. 8500 yıllık kentimizde Çaka Beyler de Türk kimliğimizin tohumlarını atmışlardır. Bu geçmiş de hiç şüphesiz temel kimliğimiz, onur ve gurur kaynağımızdır. Özetle, 100 yıl öncesine kadar bir imparatorluk şehri olan İzmir, gavurluğundan yüksünmez. Bu tanımlamaya milli bir hassasiyet duygusuyla yaklaşmaz, tehdit olarak hiç görmez. Ötesinde, kaybolmaya yüz tutmuş kültürel zenginliğine bir hasret ifadesi olarak hüzünle hatırlar. ----- KARARINDA SEÇMEN ÜLKEDE ana gündem belli; Seçimler... İnsanlarımızın bu konuda görüşleri muhtelif. Konuşuyorlar ve değerlendirme yapıyorlar. Sıradan insanların ilgi alanları sadece seçimlerden ibaret değil. Süper Lig, TV dizileri, geçim gailesi gibi konular hayat desenlerini oluşturuyor. Ama bazıları var ki, tuttukları parti ile ilişkilerini tutkuya dönüştürmüş durumdalar. Onlara göre seçimleri karşı tarafın kazanması tam bir kâbus senaryosu. Hatta “dünya sonu” bile denilebilir. Hoşlarına gitmeyen bir yoruma rastladıklarında sinirleniyorlar. Sadece kendilerini mutlu eden haberlere ilgililer. Esasında yerleşik demokrasilerde siyaset bu denli önemsenmez. O yerlerde seçim ertesi güneş yine doğudan doğar. Ama Ortadoğu coğrafyasında her seçim kâğıtların yeniden karılması demek. Bu nedenle siyasete aşırı konsantre olanlara şaşırmıyorsunuz. Neticede uygun bileşim; dingin, sakin, bilinçli, kararlı ve kararında bir seçmen profili.",https://www.hurriyet.com.tr/yazarlar/sitki-sukurer/gavur-izmir-42263231
Sıtkı Şükürer,Huzur talebi,"Mayıs 21, 2023 06:29","Cumhurbaşkanlığının ikinci tur oylaması haftaya eda ediliyor. Parlamento seçimleri ise tamamlandı. Neticede bu ülke 75 yıllık bir geçmişi olan demokrasisini işletti. Milli iradenin teşekkül etmesi ne ölçüde bir başarı ise, maalesef seçim süreçlerinin sert bir tonda geçmesi de artık yorucu geliyor Siyası dengelerin yarı yarıya olduğu bir ortamda memleket bütünlüğü açısından bir arada yaşamak en net gerçekliğimiz. Bu sebeple, hiçbir taraf diğerini “cennet- cehennem, aydınlık-karanlık...” benzeri ikilemlerle sıkıştırmamalı. Birbirine diş bileyen ve tahammüllerinin sınırında yaşayan bir toplum ve devlet yapısı sürdürülemez. Hiç şüphesiz hepimizin yaşam tarzı anlayışı ve dünya görüşü farklılığı dokunulmazımızdır. Ancak demokratik tolerans her bir ferdimizin içine işlemek durumunda. Özetle; bu coğrafyaya, Anadolu’nun güzel insanlarına, kadim kültürlerimize “toplumsal yarılma” görüntüleri yakışmıyor, kahir çoğunluğumuz huzur ve istikrar istiyor. Kaldı ki, muhalefet bir yıl sonrasında da aradığı zemini bulabilecek. Yerel seçimlerde yine hep birlikte milletin tartısına çıkılacak. Şu aşamada kaybedenler “özeleştiri” yapmalı, kazananlar ise, ölçüsü kaçan vaatlerle nasıl başa çıkılacağını düşünmeli. Bu ülkede hiçbir seçim sonucu yeni bir dünya başlangıcı veya sonu değildir.",https://www.hurriyet.com.tr/yazarlar/sitki-sukurer/huzur-talebi-42270790
Sıtkı Şükürer,Piyasalar zorlanıyor,"Mayıs 28, 2023 06:30","Nitekim an itibari ile rakamlar büyüdükçe büyüyor. Artan döviz talebini bastırmak için bankalara TL cinsinden uzun vadeli ve düşük faizli hazine tahvili verme “ceza sopası” ile onların müşterilerini ikna etmeleri isteniyor. Pek çok banka yaptırımlara muhatap olmamak için müşterilerini KKM’ye geçişte dövizlerine yüzde 50’lere varan yıllık peşin faiz önermeye başladılar. Rakamlar 125 milyar dolar mertebesine ulaşmasına rağmen talebi düşürmeye kifayet etmiyor. Bu defa bankalar nezdinde bulunan Türk Lirası’nın dövize yönelmesini önlemek için kredi kısıtlamaları getirilmeye başlandı. Halen serbest piyasada döviz ve faizler resmi fiyatlarının hayli üstünde seyrediyor. Hani yine “ortodoks” yöntemlere geri dönülmeye kalkılsa, TCMB rezervlerinin seviyesi KKM uygulamasından geri dönüşü kısa dönemde mümkün kılamayacağı açık. Şu anda, kişilerin kendi hesaplarında bulunan, bırakın dövizi, TL talep edildiğinde bile bankalar ciddi zorluk çıkartıyor. İş dünyası üretim ve satış planlamaları yaparken ihtiyacı olan ithalat dövizini temin edip edemeyeceği hususunda tedirgin olmaya başladı. Pek çok ekonomist büyük bir kriz öngörüsünde bulunuyor. Üst yönetim, uygulanan politikaların doğru olduğunu, faizlerin düşürülmesinin enflasyonu aşağıya çekmeye başladığını ısrarla ifade ediyor. Ancak piyasaların genel görünümü; bu yönetim anlayışının “sürdürülemez” olduğunu gösteriyor. Piyasalar finansmana erişim konusunda çok büyük zorluk içinde. Özetle; ekonomide derin bir “darboğaz” yaşanıyor. Analistler; bankacılık sisteminde döviz mevduat yükümlülüğünün 212 milyar dolar, yurtdışı borçlarının 95 milyar dolar olduğu bir ortamda nakit mevcudunun sadece 23 milyar dolar olduğunu belirtiliyor. TCMB’nin net döviz pozisyonunun (-) 75 milyar dolar olduğu biliniyor. Seçim sonrası kim kazanırsa kazansın ekonomi yönetiminde yeni yüzler ve yeni bir program elzem gözüküyor. Türkiye dinamik bir ülke, her şeye rağmen rasyonel kararlarla çabuk toparlar. Aksi halde ateşlenmiş fitilin üzerinde oturduğumuz dinamit fıçısına iştahla yaklaştığını belirtmek gerekiyor. Kanaatimiz odur ki seçim sonrasında siyasi gelişmelerden bağımsız, piyasa gerçeklerine uyumlu bir geçiş mutlaka beklenmelidir.",https://www.hurriyet.com.tr/yazarlar/sitki-sukurer/piyasalar-zorlaniyor-42274738
Sıtkı Şükürer,İzmir gecekonduları,"Haziran 18, 2023 19:05","Esasında gecekondu ve eskimiş yapılar daha ziyade büyük kentlerin sorunudur. İstanbul, toprağın aşırı kıymetlenmesine paralel kentsel yenilenmede daha hızlı mesafe alabildi. Sultanbeyli, Başakşehir, Beylikdüzü, Zeytinburnu... bambaşka çehreye bürünüyor. Ankara bile gecekondularını hızla tasfiye ediyor. Pursaklar bizim Yeşildere’den farksızdı. Çukurambar’ın bu hali inanılmaz. Deprem gerçeği İzmir ve İstanbul’un başında demokrasi kılıcı gibi sallanıyor. Bu noktada mevzuat hazretlerinin kısıtlayıcı koşulları mutlaka kolaylaştırılmalı. Eğer insanların binaları dönüştürecek yeterli birikimi yoksa, ki ana sebep budur, imalat maliyetini yüklenecek müteahhitlere cazibe yaratılması tek çözümdür. Paylaştığımız fotoğraf aynı karede iki ayrı dünyayı resmediyor. --------------- KEMAL ZORLU BU yıl mart ayının sonlarında kaybettiğimiz Kemal Zorlu sürekli dostları arasında anılmaya devam ediyor. Hemen her gün çok hoş bir Kemal Zorlu anektodu duyuyoruz. Esasında hayatlarımıza dair en kıymetli miras da bu olsa gerek. Sürekli hatırlanıyor olmanın sihri yaşamı boyunca çevresine, kentine, ülkesine yaptığı katkılar sayesindeydi Kemal Ağabeyin. İş yerindeki arkadaşları ile katolik bir sevgi yumağı oluşturmuştu. İş arkadaşları ile her daim esprili tutumuna gizlenmiş bilgece paylaşımlar yapar, keyif odağı olurdu. Her iş insanının yaşayacağı ekonomik zorluklarını asla sosyal kimliğine yansıtmadı. Altay kulübüne gönülden bağlıydı. Merhum Mahzar Zorlu gibi güçlü bir babaya sahip olan Kemal Zorlu pırıl pırıl iki evlat yetiştirdi. ESİAD Başkanı sevgili Sibel, kardeşi ile birlikte bayrağı devraldılar. Bu kentin hep yaşayacak efsaneleri arasına dâhil olan Kemal Zorlu’ya selam olsun.",https://www.hurriyet.com.tr/yazarlar/sitki-sukurer/izmir-gecekondulari-42286197
Sıtkı Şükürer,Gergin ve sakin seçim,"Nisan 23, 2023 06:41","Bu seçim maalesef centilmen bir tenis müsabakasına benzemiyor. Adeta sadece kazanan gladyatörlerin ayakta kalacağı bir “arena” mücadelesini andırıyor. Bu sebeple kaybedenler yönünden ülkemizi bir “demokratik hazım” sınavı bekliyor. Kaybeden tarafın yöneticileri seçim sonrasında eski ağırlıklarını normalde korumamaları gerekir. Şayet Kemal Kılıçdaroğlu başarılı olamaz ise hem kendisi hem de partisi yüksek dozda eleştirilecektir. İlk etapta Meral Akşener “ben demedim mi?” kalıbı içerisinde muhtemelen sert tepki koyacaktır. MUHTEMELEN CHP OYLARI DÜŞER Tayyip Erdoğan seçimi kaybederse, uzun iktidar sürecinin birikmişleriyle defansif bir tutum almaları beklenebilir. Geçmişte ANAP ve DSP gibi “lider partileri” seçim kaybettikten sonra çok zor toparlanmışlardı. AK Parti şayet gücünü koruyamazsa muhafazakâr ve sağ seçmenler için sağ cenahta yoğun bir mücadele yaşanacaktır. Önceki seçimlerde genelde AK Parti’nin kazanacağı öngörülüyordu. Bu seçimde durum ortada. Bu koşulda Kılıçdaroğlu kaybederse muhtemelen siyaseti bırakır. Tayyip Erdoğan için böylesi bir gelişme ilk olacağından bir öngörüde bulunmak zor. Bizim gibi ülkelerde siyaset maalesef bir hizmet etme aracı olarak görülmüyor. Bir “var oluş, yok oluş” gibi kabul hali demokrasi kültürü eksikliğini gösteriyor. Neticede bu ülke 75 yıldır, arada kesintiler olsa da, halkın önüne “sandığı” koyma ve yönetimi onun iradesi ile belirleme başarısını hep göstermiştir. Bu anlamıyla seçim sonuçları kaybeden için “dünya sonu” olmamalıdır. Asıl olan demokrasi liginde varlığımızı sürdürmektir.",https://www.hurriyet.com.tr/yazarlar/sitki-sukurer/gergin-ve-sakin-secim-42255716
Sıtkı Şükürer,Ortadoğu demokrasisi,"Nisan 16, 2023 07:26","Buna bir de parti içi tercihlerde hayal kırıklığına uğrayanlar eklenince, memnuniyetsizlerin sayısı hepten arttı. Neticede karar vericiler kısıtlı yerlere çoklu dengeleri gözeterek bir liste yapma durumunda kaldılar. İTTİFAK TEK SEÇENEKTİ Büyük partiler kazanmanın gereği olarak ittifaklara yönelme durumundaydı. Dolayısıyla küçük partilerin seçilecek yerlerden aday gösterilmeleri şaşırtıcı değildi. Bölge insanı yerine genel merkez atamalarının listelerde ön alması yine tepkiyle karşılandı. Bunun sebebi parti içi hiyerarşilerin her zaman nazara alınması kuralıdır. Yanı sıra, hayatın diğer alanlarında başarılı olmuş kişilerin siyasete entegrasyonunun listelere paraşütle indirilmesi dışında bir seçenek yoktu.Tüm bu olgular yüzünden her dönemde vekil tercihleri ve sıralamaları tabiatı gereği bir mutsuzluk ve kızgınlık vesilesidir. Pek tabii bu eleştirileri de nazara alan demokratik sistem değişiklikleri yapılabilir. DEMOKRATİK DÜZENLEME ŞART Cumhuriyetin artık ikinci yüzyılındayız. Evrensel demokratik standartlar hemen her konuda merkeziyetçi belirlemelere mesafeli bakar. Bu anlamıyla Siyasi Partiler ve Seçim Mevzuatı’nı demokratik esaslara göre düzenlemek gerekir. Tabii ki bu topyekûn bir demokratik yapılandırmanın sadece bir boyutudur. Bu çerçevede gücünü doğrudan partili seçmenden alan, onların tercihleri ile belirlenmiş milletvekilleri bahse konu tartışmaları büyük ölçüde çözer. Bu sisteme, bölgelerden bağımsız, yeterli sayıda Türkiye vekilliği eklenebilir. Ancak hiçbir siyasi parti yönetim anlayışı maalesef mevcut durumu demokratikleşmeye yakın durmuyor. Delegeyle parti yönetimi belirlemek, ya da delege marifetiyle ön seçim yaparak vekil sıralaması oluşturmak da pek çok zaaf içerir. Biz seçmenlere düşen Sayın Kılıçdaroğlu’nun zamanında söylediği gibi “tıpış tıpış” sandığa gitmektir. Ortadoğu demokrasisi böyle bir şey.",https://www.hurriyet.com.tr/yazarlar/sitki-sukurer/ortadogu-demokrasisi-42252263
Sıtkı Şükürer,Çok renkli muhalefet,"Mart 12, 2023 07:04","Bu duruma Ak Parti’nin 20 yıl süren kesintisiz iktidarı yol açtı. Çok partili sürecin başladığı 1946 yılından beri hiçbir parti bu kadar uzun süre iş başında kalmamıştı. Adeta “demokratik emanet demokratik mülkiyete” dönüştü. Haliyle tüm muhalif unsurlar katılaşmaya başlayan bu durumu değiştirmek için işbirliğine giriştiler. Ancak, anlaşılıyor ki bu denli siyasi renk arasında bir uyum temin etmek kolay değil. Dindarlardan sosyalistlere, Türkçü görüşten Kürt ağırlıklı partilere, geçmişin her daim çekişme içinde olmuş Merkez sağ ve sol seçmenlerine… çok geniş bir yelpazede nasıl olacak da muhalefet cephesinde toplulaşacaklar? Hani Türkiye’de bir uzlaşma kültürünün olmadığı da bilinir. Neyse yaşayıp göreceğiz. An itibari ile muhalefet gemisi yola çıkmış görünüyor. Önümüzdeki iki aylık sürede netameli diye ilişilmemiş pek çok konu ile mecburen yüzleşilecek. Bu noktada tarafların tahammül sınırları, hani hep söylenen “kırmızı çizgileri”ne ölçüde esneyecek, hep birlikte izleyeceğiz. Diyelim bu kritik dönem sorunsuz aşıldı ve seçimler kazanıldı... Esas zorluk o noktada başlayacak. Ekonomiden depreme, onların ötesinde vaatler paralelinde yepyeni düzenlemelere kadar devasa beklenti ve sorunlar çok ciddi bir yönetim koordinasyonu gerektirecek. Seçimler kazanılırsa, herkesin bir ucundan tuttuğu, çorbada tuzu olduğunu iddia ettiği iktidar pastası yönetsel anlamıyla patırtısız nasıl paylaşılacak? Heyecanlı bir demokrasi süreci tüm Türkiye’yi bekliyor. Sadece yurttaşlar değil, tüm bir Ortadoğu, Avrupa hatta dünya merakla izliyor olacak.",https://www.hurriyet.com.tr/yazarlar/sitki-sukurer/cok-renkli-muhalefet-42232828
Sıtkı Şükürer,Kazanmanın şartı ittifak,"Nisan 02, 2023 04:28","Bu istek son derece meşrudur. Bu durum kişisel planda da böyledir, parti ölçeğinde de. İktidar insanlara güç sağlar. Ülkeyi yöneten siyasi yapı içinde, onun herhangi bir seviyesinde yer alabilmek belirli bir ağırlığa kavuşmak demektir. Hiç şüphesiz kamusal bir pozisyon sebebiyle maddi menfaat sağlayanları kastetmiyoruz. İnsan evladının sosyal kişiliğinde güç sahibi olmak her daim önemli olmuştur. Şimdi seçim zamanı. Cumhurbaşkanlığı seçimi en kritik olanı. Recep Tayyip Erdoğan ve Kemal Kılıçdaroğlu en şanslı görülen adaylar. Bilindiği üzere seçim sisteminde 100 bin oyu toplayan aday olabiliyor. Bu çerçevede iki aday daha söz konusu. Adaylar parti bazında seçmen konsolidasyonu için işbirlikleri yapıyorlar. Seçim kazanılırsa iktidar erki paylaşılacak. Diğer iki yeni cumhurbaşkanı adayının nasıl bir yol izleyeceği şu aşamada belirsiz. Beri yandan milletvekilleri için de aday başvuruları yapılıyor. İzmir’de partilere yapılan başvuru sayısının çokluğunu görünce, insanların bir ikbal yatırımı yaptığı izlenimi doğuyor. Keşke gençler, kadınlar ve birikimli insanların ilgisi daha yoğun olsa. İnsanların siyasete katkı için bu denli hevesli olmaları aslında iyi bir şeydir. Siyasetin her kademesine yönelik yoğun talep ülke demokrasisinin tabanda yaygınlaşması anlamına gelir. Bu hal demokrasinin sigortasıdır. Hakikaten müthiş heyecanlı bir seçim süreci yaşıyoruz. --- KONGREDE PROF. AKÇİĞİT İKİNCİ Yüzyıl İzmir İktisat Kongresi’nin en dikkat çekici konuşmalarından biri de Ufuk Akçiğit’e aitti. Ufuk Hoca dünyanın en saygın üniversitelerinden biri olan MİT’den doktoralı bir profesör. Kariyeri hakikaten muhteşem. Kongredeki konuşmasının hemen ertesinde Beyaz Saray yetkililerine sunum yapmak üzere ABD’ye gidiyordu. Pek çok hakemli dergilerde makaleleri yayınlanan hocamız İktisat Kongresi’nde yaptığı konuşmada bir hususa özellikle vurgu yaptı. Dedikleri mealen şöyleydi; Hoca bir toplumun gelişebilmesini temin eden en önemli faktör olarak “eğitim”i görüyor. Bu çerçevede her öğrencinin zihni kapasitesinin ve yeteneklerinin eşit olamayacağı gerçekliğinden hareketle özel öğrencileri saptayan bir eğitim metodolojinin gereğine işaret ediyor. Bir anlamda bir “yetenek havuzu”nun oluşturulmasını elzem görüyor. Tüm dünyada teknolojik ve bilimsel gelişmelerin sürükleyici motoru, yapay zeka devreye girmiş olsa da, hala “yaratıcı insan zekası.” Koç Üniversitesi mezunu genç bir profesör olan sevgili Akçiğit’in CHP’nin de yararlandığı iktisatçılardan biri olduğunu belirtmek gerekiyor. Halen Chicago Üniversitesi’nde kürsü sahibi olan 1980 doğumlu bu genç hocanın ismini daha sık duyacağız.",https://www.hurriyet.com.tr/yazarlar/sitki-sukurer/kazanmanin-sarti-ittifak-42244369
Sıtkı Şükürer,Özgür toplum özlemi,"Mart 19, 2023 06:03","İmparatorluk döneminin demokrasi mücadelesi az değildir. 1908’de başlayan 2. Meşrutiyet döneminde Meclis-i Mebusan’ın yapısı etnik, dinsel ve siyasi partiler itibarı ile çok çeşitliydi. Yine basın o dönemde çok sesliydi. Dolayısıyla Cumhuriyet’in ilk dönemlerine göre çok daha demokratik bir ortam vardı. Cumhuriyet, biraz da zamanın ruhunun etkisiyle “otokratik ulusalcı” bir yapı olarak kurgulandı. Kuruluşun mayası Batı’ya karşı verilen mücadele sebebiyle antiemperyalistti. Beri yandan “laik tabanlı pozitivist” felsefe benimsediği için batı medeniyetine de ulaşılması hedefliyordu. Şimdi artık 2’nci yüzyıldayız. Bu özel geçmiş kendine özgü bir “demokrasi çiçeği” filizlendirecek. Bunun ön koşulu “bekâ” kaygılarını aşırı ön plana çıkartmamak. Demokrasi barış ve huzur ortamında serpiliyor. Demokrasi talep etmek devlet yönünden de bir özgüven göstergesidir. Bu anlamıyla geçmişin yaralarına dair, gerekirse özeleştirisi yapılarak, çok sesli, çok renkli, çok kültürlü bir ülke için beyaz sayfa açmak gerekiyor. Toplum böylesi gelişmelere hazırdır. Siyasi partilerimizin de bu paralelde tutum alması halinde demokrasi her yönüyle ete kemiğe bürünecektir.",https://www.hurriyet.com.tr/yazarlar/sitki-sukurer/ozgur-toplum-ozlemi-42236607
Sıtkı Şükürer,Sezen aksu göreve,"Nisan 30, 2023 05:37","Acaba ikinci yüzyıl heyecanını temsil edecek bir müzik parçası “marş” formatında mı olmalı? Marşlar genelde milli, hatta militarist duyguları harekete geçiren, ajitasyonu kabartan müzikal formlardır. Oysa Türkiye artık geciken demokrasisini özlüyor, bekliyor. Demokrasi; hoşgörü şemsiyesinde temel insan haklarının, hukukun üstünlüğünün güvence altına alındığı bir huzur düzenidir. Gönül isterdi ki 100. Yıl simge şarkılarımız da demokrasinin ılık güneşini hissettirsin. Güzel, hoş, bahar kokan, içimizdeki sevinci, umudu kabartan, neşeli melodiler olsun. Sözü ve bestesi ile, mesela kıpır kıpır bir “Sezen Aksu” şarkısı gibi içimizi kaynatsın. Tabii ki yaşanmışlıklarımızın izini taşısın, yüzleşmeleri ile derin sızılarımızı bilge dizelerle aynı anda hissettirebilsin. ---- RANA CABBAR TİYATRO dünyamızdan bir yıldız daha kaydı. Rana Cabbar dev bir sanatçıydı. O Cabbar ki Ermeni’ymiş. Çok kişi bilmiyordu. Çünkü kendini saklama baskısı altındaydı. Tıpkı; Kenan Pars, Ayhan Işık, Sami Hazinses, Danyal Topatan ve niceleri gibi. ABD’de yönetimi bermutad her 24 Nisan’da 1915 olayları ile ilgili bir açıklamalar yapar. Bu defa açık olarak “soykırım” sözcüğünü telaffuz ettiler. 100 yıl öncesinde ülkemiz bir imparatorluk toprağıydı. Mikro milliyetçilik akımları bir kâbus gibi coğrafyamızı kavuruyordu. Önce İttihatçılar, sonrasında Genç Cumhuriyet ülkenin kültürel mozaiğini korumak istemedi. Sırasıyla Ermeniler, Rumlar, Süryaniler, Yahudiler... Oysa insanlık tarihi göstermiştir ki husumetler kalıcı olmuyor. Avrupa, hele ikinci savaşta 50 milyon insanını kaybetti. Sonrasında AB projesi ile kalıcı barışı sağlama adına, aklın, vicdanın, sağduyunun yolunda adımlar atabilmeyi becerdi. Maalesef bizler çeşitliliği yok ederek kültürel renkli desenimizden vazgeçtik. Geride pek çok konuda “çorak” bir ülke sıkıntısı bugün dahi hissediliyor. Rana Cabbar’ların dramına dönersek; Din ve etnisite farkı gözetmeksizin Anadolu’nun kadim yerleşiklerini bir arada tutabilme ve yaşanan acıları giderme kararlılığını gösterebilseydik 25 milyonu aşkın gayrimüslim vatandaşı ile bugün bambaşka bir Türkiye’de yaşıyorduk. Sadece sanat da değil, zanaat, ticaret, yaşam gustosu, batı dünyası ile entegrasyon, hayatın hemen her alanında, geçmişin acılarını sarabilmiş, hatalarından ders çıkarmış bir ülke olabilirdik.",https://www.hurriyet.com.tr/yazarlar/sitki-sukurer/sezen-aksu-goreve-42259332
Sıtkı Şükürer,Muhteşem kongre,"Mart 26, 2023 04:58","Depremin hüznü tüm kongre sürecine egemendi. Kongre, Hollanda’da yaşayan Antakyalı sanatçı Karsu’nun “ağıt”ı ile açıldı. Neşet Ertaş’a ait “Neredesin Sen” şarkısının finalinde Karsu’nun haykırarak tamamladığı yakarış, 1500 kişilik salonun tamamına gözyaşları ile insan olduğunu hissettirdi. Bu demokrasi şöleninde konuşmacılar “netameli” konular dahil tam bir özgür tutumla görüşlerini paylaştılar. Takribi 8 aylık uzun ve yorucu bir süreçte olgunlaştırılan “Sonuç Bildirgesi” gelecek on yıllar boyunca karar vericilere muhteşem bir yol haritası olacaktır. Tunç Soyer her yıl ilerleme raporlarıyla takip toplantılarına devam edileceğini açıkladı. Belki de Cumhuriyet tarihinin, tıpkı ilk kongre gibi, en verimli sonuç doğuran organizasyonunu yaşadık diyebiliriz. Soyer ve ekibine, yanısıra emeği geçen tüm katılımcılara teşekkür ediyoruz. ------------ DANS FİGÜRÜ İLK defa oy kullanacak çok genç bir kitlemiz var. Şüphesiz bu gençlerin içinde duyarlı ve kendilerini yetiştirmeye çalışanların sayısı çok fazladır. Ancak önemli bir kısmı da maalesef bırakın kitabı, gazete okumayan, haberleri izlemeyen, sosyal, politik sorunsallara ilgi duymayan kişilik yapısındalar. Bunların dünyası “cep telefonları” üzerinden iletişimleri ve izledikleri ile sınırlı. Sosyologlar bunları “Tik-Tok gençleri” diye tanımlıyor. Bu insanlar hayatlarını kendi değerleri üzerinden şekillendiriyorlar. Mesela bir politikacının otobüsün üzerinde yaptığı bir “dans figürü” bir anda ilgilerini çekiyor ve o kişiye yönelik siyasi tercihe dönüşmeye kifayet ediyor. Bir ara sanatçı Nuri Alço, benzer kitlenin fenomeni olmuş, ismi duvarlara yazılarak mesnetsiz bir mitos oluşturmuştu. Geçmişte Cem Uzan’ın Genç Partisi de “popülist” bir söylemle kısa sürede yüzde 7’ler civarında oy potansiyeline ulaşmıştı. Bu anlaşılması güç olgu toplumumuza özgü değil. Demokrasinin zaten rasyonelliği tartışılırken bu boyutun da denkleme girmesiyle “çarşı” biraz daha renkleniyor. Kural net, yapacak bir şey yok... Onları yetiştiren de bizleriz zira.",https://www.hurriyet.com.tr/yazarlar/sitki-sukurer/muhtesem-kongre-42240437
Sıtkı Şükürer,Yeni seçim sistemi,"Nisan 09, 2023 05:46","Bir seçim çevresinde diyelim ki 6 kişi milletvekili olarak seçilecek. Bu sayı, her il’e bir milletvekili kontenjanı ayrıldıktan sonra nüfusu bölünerek elde ediliyor. Yeni seçim sistemi (31 Mart 2022) “ittifaklara” yine eski sistemde olduğu gibi imkan tanıyor. Buna göre partilerin oy dağılımı şöyle olsun; A partisi: Seçime tek başına girmiştir ve 130.000 oy almıştır. B ittifakı: Seçime ittifak içinde C-D ve F partileriyle girmiştir ve toplam 110.000 oy almıştır. Eski sistemde D’hondt yönetimi şöyle uygulanıyordu; A Partisi B İttifakı (3 parti), 130.000,... 110.000,... 65.000,... 55.000,... 43.300,... 36.600,... 32.500,... 27.500,... Bilindiği üzere bu yöntemde her bir kesimin oyları önce bir sayısına, sonra sırasıyla iki, üç, dört... sayılarına bölünüyor. Milletvekili sayısı 6 ise, ilk altı sayı büyüklüklerine göre işaretlenerek dağılım tespit ediliyor. Buna göre; 130.000 – A, 110.000 – B, 65.000 – A, 55.000 – B, 43.300 – A, 36.000 – B Görüldüğü üzere her bir parti ve/veya parti kümesi eşit sayıda 3’er milletvekili çıkartıyordu. Bu yöntemde ittifak partilerin artık oyu heba olmuyordu. Yeni sistemde durum şöyle; A partisi 130.00 oy almıştır. B ittifakının bileşenleri, sırasıyla C: 30.000, D: 30.000, F: 50.000 oy olmak üzere 110.000 oy almıştır. Bahse konu seçim bölgesinde bir vekil çıkartabilmek için asgari oy sayısı 32.000 kişi olarak belirlenmiştir. Bu sistemde vekil paylaşımına gidilmeden B ittifakının bileşenleri olan ve kendi parti amblemi ile ittifak çatısı altında ama bağımsız seçime girmiş olan C ve D partileri 30.000’er oy aldıkları için doğrudan eleniyor ve vekil hesabında yok sayılıyorlar. Onların 60.000 oyu da, bağlı oldukları ittifak oylarına dahil edilmiyor. Buna göre hesap D’hondt sistemine göre şöyle yapılıyor; 130.000 – A, 65.000 – A, 50.000 – B, 43.000 – A, 32.500 – A, 26.000 – A... Neticede, A partisi 5, F partisi ise 1 vekil çıkartıyor. B partisinin 50.000 oyu, sisteme göre ikiye bölündüğünde A partisinin 5’e bölünen oy rakamının altında kaldığı için 1 vekillikle iktifa ediyor. Görüldüğü üzere yeni sistem tüm partileri yüzde 7’lik ülke barajı yönünden ittifaka yöneltiyor. O noktada da kalmayıp, ittifak içinde kendi tüzel kişilikleri ile değil, ittifak partilerinin sadece birinin listesi altında, tek parti gibi girmesini teşvik ediyor. Her bir partinin asgari 41 ilde seçime girmemesi durumunda ittifak listelerinde müstakil temsil hakkı kayboluyor, yanısıra seçimlerde Türkiye genelinde yüzde 3 oy oranına ulaşılmaz ise hazine yardımından mahrum kalınıyor. Bu arada ülke barajı yüzde 10’dan yüzde 7’ye çekilmiştir. İttifak içinde alınan oy oranlarının yüzde 7’ye etkisi yoktur. Yani ittifakın yüzde 7 alması halinde her bir ittifak bileşeni parti de barajı geçmiş kabul edilmektedir.",https://www.hurriyet.com.tr/yazarlar/sitki-sukurer/yeni-secim-sistemi-42248244
Sıtkı Şükürer,Asrın felaketi,"Şubat 26, 2023 05:41","Mezopotamya ve Ortadoğu coğrafyasında artık hiç bir şey eskisi gibi olmayacak. Yıkıma uğrayan muhteşem bir kültür mirası içlerimizi öylesine acıtıyor ki “yaşandı, önümüze bakalım” diyebilmek mümkün olamıyor. HİÇBİR HESABA SIĞMAZ Çeşitli kurumlar, uzmanlar bir takım zarar hesaplamaları yapıyorlar. Buldukları çok yüzeysel, felaketi takdir edemeyen düşük rakamlar. Mesele sadece yıkılan binaların, iş yerlerinin yenilenmesi, onlara dair iş ve zaman kayıpları değil. Yitip gidenler, fiziki ve psikolojik tahribata uğrayanlar hayatları boyunca yaşadıkları yerlere, ülkeye kim bilir ne değerler katacaktı. Bu kayıpların, bırakın insani yönünü, ekonomik karşılığı hangi hesaba sığar? Her biri bir kadim insanlık hazinesi olan yerleşim yerlerinin büyük ölçüde tahrip olan tarihsel dokusu, kimliği... nasıl geri getirilecek? İş, aş, ev olmayınca insanlar içleri kan ağlayarak, acıları ile birlikte ata topraklarını belki de dönmemek üzere terk ediyorlar. ÜLKEMİZİN SORUMLULUĞU Bir büyük göç dalgası, bir “demografik katastrof” tüm ülkeyi bekliyor. Ege Bölgesi de bu göçten payını alacaktır. Yüzbinlerce insan, aileleri ile birlikte iş, ev, okul ihtiyacı içinde olacak. Çok kapsamlı bir ulus dayanışması her bir fert itibari ile ülkemizin sorumluluğudur. Merkezi hükümetimizin Afad ve Kızılay üzerinden çok yüksek tutarlarda bağış organizasyonları gerçekleştirdi. Özellikle İzmir Büyükşehir Belediyesi’nin doğrudan bağışçı ile depremzedeyi buluşturan kampanyasında 350 milyon TL’ye ulaşılması müthiş bir dayanışma göstergesiydi. Medyanın sıklıkla kullandığı “Asrın Felaketi” hakikaten tam anlamını bulan bir tanımlama. Maddi zararı birkaç milyar dolar mertebesinde hesaplayanlar çok yanılıyor. Adına, ister “deprem vergileri” deyin, ister imkanları olanlardan istenecek “servet vergisi”, ... neticede devlet uzun yıllar boyunca vatandaşına güçleri ölçüsünde vecibesini yükleyecektir Bu süreçlerde kamu otoritesi son derece şeffaf, rasyonel, hızlı ve adil olmalıdır. Harika bir bahar başlangıcında demokrasiyi taçlandıracak seçimleri keyifle beklerken başımıza gelene bakın.",https://www.hurriyet.com.tr/yazarlar/sitki-sukurer/asrin-felaketi-42225585
Sıtkı Şükürer,Romanlar kıymetlimizdir,"Ocak 22, 2023 07:45","Romanlar bilindiği üzere MS 420 yılları civarında Pencap-Sind nehir havzasından çıkış yaparak İran ve Anadolu üzerinden tüm dünyaya yayılmış bir Hint-Avrupa halkıdır. Tüm dünyada milyonlarca Roman tarih boyunca dışlanan ve acı çektirilen bir halktır. Bu nedenle dünya toplumlarının bu özel insanlara kolay ödenemeyecek bir vicdan borcu söz konusudur. Memleketimizde de, bir görüşe göre 1 milyon kişiyi aşkın Roman yaşamaktadır. Bu arada “Çingene” ifadesi ayrımlaştırıcı olarak değerlendirildiğinden “Roman” tanımlaması tercih edilmektedir. Romanlar ülkemizde; müzisyenlik, çiçekçilik, kâğıt toplama, falcılık, otoparkçılık, faytonculuk, kalaycılık gibi işlerle uğraşırlar. Toplumun belki de en eğitimsiz kesimleridir. Herkes tarafından “eğlenceli insanlar” diye tanımlanmaları, bir “kapı gıcırtısından” bile oynamaya başladıklarının söylenmesi traji komik bir hüzün içerir aslında. Hayatlarını en zor koşullarda, büyük ölçüde dışlanarak, eğitime mesafeli ve günübirlik yaşama durumunda olan bu insanlar coğrafyamızın 1600 yıllık öz be öz asli unsurlarıdır. KÜLTÜRLERİ KORUNMALI Bugün ülke yöneticileri, dezavantajlı hale düşürülmüş Romanlar’ın sorunlarına eğilmek için, gecikilmiş olsa da çaba göstermeye başladı. Tabii ki bu çalışmaların bir samimiyet içermesi ve seçim malzemesi olarak görülmemesi icap ediyor. Romanlar’ın yaşam koşulları rehabilete edilirken onların yarattığı kültür de mutlaka özenle korunmak durumundadır. İstanbul Sulukule’nin rant uğruna yok edilmesi tam manasıyla sosyal ve kültürel bir faciadır. İzmir’de Romanların yaşadığı yerlerde yapılan “kentsel dönüşüm” çalışmalarında “yaşam biçimlerinin” zedelenmemesi için Tunç Soyer’in azami dikkat gösterdiğini izliyoruz. Romanlar’ın topluma entegrasyonu, onları asimile etmeden, ancak 21. yüzyılın koşullarına da uzak kalmamalarını temin ederek medeni gelir imkânlarına kavuşturulmaları çok önem arz ediyor. Bu insanların sabit bir görevde istihdam etmek yerine özgürlüklerini kısıtlamayan alanlarda desteklenmesi daha anlamlıdır. Örneğin, geleneksel müzisyenlik yetkinlikleri bu konuya ilişkin oluşturulacak “meslek okulları hatta yüksek okullarla” daha da geliştirilebilir. ÜNLÜLER DERS VERMELİ Bu noktada tanınmış Roman asıllı sanatçılarımızın ‘Fahri Doktor’ sıfatlarıyla ders vermeleri sağlanabilir. Hüsnü Şenlendirici’den Kibariye’ye bahse konu Roman şöhretler böylesi bir projede yer alabilir. Yine, çiçekçilik yapanlar için, özellikle Bayındır-Ödemiş yörelerinde üreticilerle koordineli “satış kooperatif” birliktelikleri oluşturulabilir. Romanlar son dönemlerde Meclis ve benzeri siyasi platformlarda belirli bir ağırlığa sahip olmaya başlamışlardır. Bu durum olumlu bir sürecin habercisidir. Her yönüyle eşit ve özel insanlar olan Roman vatandaşlarımızı sevgiyle selamlıyoruz.",https://www.hurriyet.com.tr/yazarlar/sitki-sukurer/romanlar-kiymetlimizdir-42207865
Sıtkı Şükürer,Asgari müşterek yetmez,"Şubat 12, 2023 05:50","Bir imparatorluk bakiyesinden yeni bir devlet kurulmuştu. Çok kültürlü bir toplum, zamanın ruhunun da etkisiyle milliyetçi bir paydada Türk kimliği üzerinden konsolide edilmeye çalışıldı. Bu proje hayatın her alanında; eğitim, tarih, dil... uygulamaya koyuldu. Tabii ki bahse konu Cumhuriyet değerleri topluma benimsetilmeye çalışılırken “Demokrasi” mecburen ikinci plandaydı. Bugün Cumhuriyet’in 100. yılını idrak ediyoruz. Mustafa Kemal Atatürk, nihai hedefin “muasır medeniyet seviyesi”ne ulaşmak olduğunu ifade etmişti. Hiç şüphesiz bu hedef “Demokrasi”yi işaret ediyordu. Ancak toplumun tamamının Cumhuriyet değerleri ile bugün bile mutabık olduğu söylenemez. Cumhuriyet kazanımları her şeye rağmen büyük ölçüde kabul görmüştür. Şimdi artık Genç Devlet’in 2. yüzyılındayız. 2. yüzyılda Cumhuriyet’in gerçek manada “Demokrasi” ile taçlanma zamanı gelmiştir. Bu noktada; öncelikli olarak “asgari müştereklerin” tespit edilmesi, söylemine katılmadığımızı ifade etmek isteriz. Asgari müşterekler, her bir paydaşın veto ettikleri dışında kalanlardır. Millet ittifakı bu durumu bir metin haline getirmeye çalışmıştır. 6 siyasi partinin, ki bunlar içinde kendini Cumhuriyet’in mağduru sayanlar da vardır, onay verdikleri konular “evrensel demokrasi” tarifine maalesef kifayet etmiyor. “Mutabakat metni” kadın haklarına yönelik bile ihtiyatlı bir tutum oluşturmuşsa, beklentiler başka baharlara kalacak demektir. Bu sebeple evrensel demokratik ilkelere dair eksikliğin oluşmadığı zamanlara kadar “muasır medeniyet seviyesi” hedefimiz olmayı sürdürecek gibi gözüküyor.",https://www.hurriyet.com.tr/yazarlar/sitki-sukurer/asgari-musterek-yetmez-42218604
Sıtkı Şükürer,Demokrasi vaatleri şımartır,"Ocak 29, 2023 05:32","Bu ülkede yaratılan katma değerin takribi yüzde 25’i devlete aktarılır. En önemli kalem “vergi”dir. Karşılıksız ve zorunlu bir ödeme olan vergi, yerinde kullandığı takdirde bir vecibe olarak kabul görür. Düzgün vatandaşların siyasi iktidarlardan öncelikli beklentisi budur. Vergi afları bu iklimi bozan ve vergisini ödeyeni kandırılmış ve enayi yerine konulmuş hissettiren bir yanlış uygulamadır. Hele her yıl tekrarlanırsa getirilişindeki gerekçeler makul izah olmaktan çıkar. EYT, zaten öteden beri bir yanlış uygulamaya bir geri dönüştür. 40 yaşında emekli olmak bir hak ihlalinin giderilmesi, kazanılmış bir hakkın korunması gibi değerlendirilemez. Hukuk; adil, makul ve ekonomik gerçekliklerle bir bütündür. Devlet imkanlarının popülist uygulamalara konu edilmesi, sonrasında tüm topluma ağır faturalar yükler. Seçimlerden sorna ekonomiyi neler bekliyor, bu konuya ilişkin uzman yorumları hiç de iç açıcı değil. Esasında siyasi popülizm binlerce yıllık bir olgu. Hatırlayın, Demirel, Özal için “o ne veriyorsa ben 5 lira daha fazla vereceğim” diyerek bu durumun “nirvanası”sına ulaşmıştı. Demokrasi galiba böyle bir şey. Umarız vaatlerde ölçü tamamen kaçmaz ve tahribat toparlanabilir seviyede kalır. ------ LİPSOS ILIK bir kış geçiyor. Adeta bir bahar başlangıcı yaşıyoruz. Bir mekandan söz etmek istiyoruz. Karaburun Yeni Liman’da Ata Bey’in işlettiği Lipsos. Bilenler bilir. Ata Bey bir “eski tüfek”. Bir şekilde Karaburun’u mesken tutmuş. Belli ki çok iyi bir balıkçı. Güldür güldür bir sobanın ısıttığı mekanda, duvarlar orkinoz ve kılıç balığı kuyrukları ile süslenmiş. Ortam bir “sol kültür” ışığı taşıyor. Denizin dibinde, volkanik taşların olduğu bir kıyıdan tekrar mekana dönünce büyülü ortam başka bir faza geçiyor. Ata Bey çok iyi bir aşçı. Yardımcısı Muhammed’le birlikte çok şaşırtıcı mezeler sunuyorlar. Mesela yapımı saatler alan bir Ermeni mezesi olan topik. Balıklar, kırlangıçtan deniz levreğine, onun özel yöntemiyle bambaşka bir tada dönüşüyor. Ata Bey’in özel dokunuşları ile kalamar, kefal, ahtapot, fener balığı ve tabii ki ekşi maya ekmeği mekanı fantastik bir lezzet fırtınasına dönüştürüyor. Bu yer, hele nergis tarlalarının coştuğu bu mevsimde tam bir fenomen. Hatta 9 odalı harika bir otelleri olduğunu da belirtelim. Tavsiye olunur.",https://www.hurriyet.com.tr/yazarlar/sitki-sukurer/demokrasi-vaatleri-simartir-42211479
Sıtkı Şükürer,ChatGPT,"Şubat 05, 2023 07:48","Size mantıklı ve geçerli cevaplar verebiliyor, insan gibi konuşabiliyor. Ancak, tabii ki bir sezgisi ya da yaratıcı zekâsı yok. Belleğine kayıtlı tüm verilere anında ulaşarak cevap üretebiliyorlar. Google da Gopher programıyla 280 milyar parametreyi “derin öğrenme” iddiası ile hazırlanmış durumda. Bu programlardan; dil öğrenimi, araştırma ve yazma, eleştirisel düşünme, problem çözme, özel rehberlik gibi konularda istifade sağlanabiliyor. Chat GBT’nin 3,5 versiyonu ABD’de doktorluk sınavında “pratisyen hekim” ünvanına erişmiş. Yine bizim KPSS sınavlarında 4 sözel sorunun 3’ünü doğru cevaplayabiliyormuş. Bu makinenin kimi durumlarda kötü niyetlilerin işini kolaylaştırdığı biliniyor. Bu yüzden ABD’de bazı eyaletlerde yasaklanmış. Yapay zeka programları İOT (nesnelerin interneti) ile, örneğin ev zekasını devreye alarak, maliyet düşürücü tavsiyeleri kullanıcılara sunabiliyor. Gençlere tavsiyemiz; yapay zeka ile ilgili meslekler fırsat barındırıyor. Veri giriş, veri işleme, imalat, montaj, ulaşım, lojistik, müşteri hizmetleri, perakende... Akla ne gelirse, artık yapay zeka hayatın her alanında olacak. Diyebilirsiniz ki, kişisel verilerinizin bir yerlerde birikiyor olması bambaşka tehditlere yol açar. Pek tabii bu konu bahsi diğerdir ve çok uzun tartışmalara muhtaçtır. ---- Balıkçı Niyazi İZMİR’de deniz mahsulleri üzerine kent içi restoranlar daha ziyade Alsancak’ta konuşlanmıştır. Sözünü edeceğimiz mekân, biraz daha ötede Narlıdere Sahil Evleri’nde. Çeşme yazlarının en gözde restoranlarından “Niyazi”, yılın 9 aylık kısmında bu yerde hizmet veriyor. Niyazi Bey’in işletmecilik anlayışı her zaman çok özenlidir. Servisi yöneten Halil Bey’den, uzun yıllardır değişmeyen tecrübeli garsonlara, geri planda mutfak ekibine kadar hiçbir olumsuz sürpriz yaşatmazlar. Mekân konforu, tabak, çanak, masa, örtü kalitesi daima tasarruf kaygısından uzaktır. Hal böyle olunca geriye lezzet beklentiniz kalır ki, orada da mutluluk garantisi hep vardır. Ez cümle, dengeli fiyat yapısı ile Balıkçı Niyazi bu kentin örnek işletmelerinden. Tavsiye olunur.",https://www.hurriyet.com.tr/yazarlar/sitki-sukurer/chatgpt-42214682
Sıtkı Şükürer,Çözüm arayışı gecikmemeli,"Şubat 19, 2023 05:04","Acılar tabii ki dinmeyecek. Ama yaşadıklarımız Türkiye’nin bir deprem ülkesi olduğu gerçeğini bir kere daha bilinçlerimize kazıdı. Ülke haritası üzerinde kırmızı renkle gösterilen riskli bölgeler içinde Ege Bölgesi de yer alıyor. Uzman açıklamalarından da anlaşılıyor ki deprem her an yine kapımızı çalabilir. İzmir özelinde artık radikal tedbirler alınma zamanı. Evvel emirde “İmar Barışı” gibi bir düzenlemeler sonsuza kadar gündemimizden çıkmalı. Bu kentte eski deprem yönetmeliğine göre yapılmış onbinlerce bina bulunuyor. Hemen gözümüzün önünde sahil bandında bulunan apartmanların ekonomik ömrünü tamamladığını anlamak için gözlemek bile yeterli. Bu binaların bir an önce güvenli bir hale getirilerek yenilenmesi gerekiyor. Ancak apartmanların bağımsız bölümlerinde yaşayanların önemli bir kısmının ekonomik durumu bahse konu yenilemeye müsait değil. Dolayısıyla “kent estetiğine, sulietine” dair kaygılar dahil, sair tüm gerekçeler ikinci plana alınarak çözümler oluşturmak gerekiyor. Örneğin 8 katlı apartmanda yenileme için 9 veya 10 kata müsaade edilecek bir imar düzenlemesi yapılarak, imkânları sınırlı kat maliklerine fazla bir yük oluşturmadan, müteahhitlerine imalatı karşılığında ek katlarla istihkak oluşturulabilir. Yine, en fazla sözü edilen “deprem toplanma alanları”nın artırılması amacıyla “ada parsel” bazında düzenlemelerle yapılaşmaya imkân tanıyarak yeşil alanlar yaratılabilinir. Örneğin üç tane yan yana 8 katlı apartman için tek bir 30 katlı bina inşası ile, üç yerin binaya dönüştürülmeyen arsaları “yeşil alan” olarak planlanabilir. Pek tabii her yer, teknoloji müsait olsa bile yapılaşmaya imkân sağlayamayabilir. Ancak doğrudan fay hattı üzerinde olmayan dikey çözümlü yaklaşımlar ilgili kurumlarımız tarafından tartışabilmelidir. Bu arada bir hususu da vurgulamak gerekiyor. Binası yıkılmış müteahhitlere yönelik toptancı bir “linç” uygulanıyor. Binalar her zaman eksik malzemeden yıkılmaz. İmar iznini veren, af çıkartan, denetleyen, jeolojik yapı konusunda belirleme yapan kurumların sorumluluklarını da göz önüne almak icap ediyor. Öncelikli olarak deprem bölgesinin akut ihtiyaçları, arkasından onarım süreçleri ve eş zamanlı ülkenin depreme yönelik tedbir yatırımları... hepsi bir arada yüzlerce milyar dolarlık bir harcamayı gerektiriyor. Zor zamanlar ancak dayanışma ile aşılır. Tüm ülke olarak birbirimize sarılmaktan başka çaremiz yok.",https://www.hurriyet.com.tr/yazarlar/sitki-sukurer/cozum-arayisi-gecikmemeli-42222086
Sıtkı Şükürer,Rant yaratmadan olmaz,"Mart 05, 2023 04:37","Mevcut yapı stoğunun kısa dönemde depreme dayanıklı hale getirilmesi mümkün değildir. İşe “kolon denetimi”nden başlamak gerekir. “Kolon kesme” dayanıklı bir yapıyı sakatlayan, makul zihinlerin izah edemeyeceği bir olgudur. Necip halkımızın bir kısmının yaşam alanlarını genişletme hevesinin vahim sonuçlarını hep birlikte yaşıyoruz. Ticari amaçla kullanılan zemin katlarda bu bilinçsizlik daha yaygın. Binanın herhangi bir katında böylesi uygulama tüm binanın statik dengesini alt üst eder. Toplumsal gerçekliğimiz buysa kamu otoriteleri ülkedeki binaların tamamını tek tek denetlemelidir. Tabii ki öncesinde de her yapının “oturma raporu” aşamasına kadar tüm kuralların tavizsiz uygulanması gerekir. KENTSEL DÖNÜŞÜMDE TEŞVİK Diğer bir husus; kentsel dönüşümün hızlı bir şekilde hayata geçirilmesi gereğidir. Uygulamayı süratlendirecek ana unsur teşvik mekanizmalarının oluşturulmasıdır. “Rant” her zaman mesafeli durulması icap eden bir kavram değildir. Rantın haksız ve fırsatçı bir yönü varsa bu şekline şüphesiz müsamaha gösterilmez. Ama “rant”, “kâr”, ya da “artı değer”... her neyse, imkânı olmayan konut sahibinin ihtiyacını gideren ve aynı zamanda müteahhittin ticari beklentisini karşılayan en rasyonel enstrümandır. Mutabakatla oluşturulacak makul emsal artışları depreme dayanıklı yapının finansman kaynağıdır. Bu anlayışın yolunu açacak olanlar kamu otoriteleridir. EMSAL ARTIŞ OLUŞTURULMALI Özetle; diğer telakkiler askıya alınarak, bir “ehem-mühim” analizi ile yenilenecek binalara ilave emsal artış teşviki oluşturulmalıdır. Bu çerçevede; akademisyenler, meslek odaları, koruma kurulları, yargı dahil olmak üzere, genel bir yaklaşım birliği gerekmektedir. Antakya, Maraş ve tüm bölge yıkımlarını görünce “kent estetiği, silueti” ve benzeri uygarlık değerlerinin ancak sağlıklı binalarda bir mana ifade ettiğini idrak edebildik. Son bir husus; bilimsel saptamalar ışığında “dikey yapılaşma”yı da tartışılabilir kılmak gerekir. “Ada” bazında toplulaştırma, ilave emsal desteği ile yüksek yapılaşma, hem “deprem toplanma” hem de “yeşil” alanları çoğaltacaktır. Özetle bugünün koşullarında düne dair ezberlerimizi vakit geçirmeden gözden geçirmek bir insani mecburiyet haline gelmiştir.",https://www.hurriyet.com.tr/yazarlar/sitki-sukurer/rant-yaratmadan-olmaz-42229149
Sıtkı Şükürer,Ekonomi işbirliği ile belirlenmeli,"Ocak 15, 2023 06:29","Demokrasi kültürünün yerleşik hale gelmesi bir süreci gerektiriyor. Feodalitenin yaşandığı dönemlerde derebeyleri 1215 yılında İngiltere Kralı’na bayrak açmışlar ve bir antlaşma imzalamışlardı. Magna Carta Libertatum (Büyük Özgürlükler Sözleşmesi) diye bilinen bahse konu belgede Kral John bazı yetkilerinden feragat ederek, yasalara uygun davranacağını kabul etmiş ve Baron’lara söz hakkı tanımıştı. Bilahare antlaşmaya sadık kalınmaması nedeniyle Papa III. İnnocentius belgeyi iptal etmişse de, bu olay bir yetki paylaşımı anlamında tarihteki demokratik kazanımların başlangıcı olarak yerini almıştır. Bugün Anglo Sakson diyarlarda dünyanın diğer yörelerine göre özgürlüklerin daha gelişkin olması böylesi bir bedel ödemenin göze alınması sonucudur. Demokrasi kendisini en net manada “bütçe hakkı”nın nasıl belirlendiği ile gösterir. Halkın vergilerin nasıl kullanılacağı, monarkın bu yetkisinin ne ölçüde kısıtlanacağı demokrasi kitabının önsözüdür. Güncele dönersek; 1923 yılında toplanan İzmir İktisat Kongresi genç cumhuriyetin nasıl bir ekonomik model uygulayacağının bir kritik karar toplantısıydı. İşçi, çiftçi ve tüccar kesimlerinden oluşturulan delegelerle, tüm dünyaya mesaj verilmişti. Bugün, ülke özel sektörü, her türden devletçi politikalara rağmen ekonominin lokomotifidir. Hal böyle olmakla beraber, ülke kaynaklarının kullanımında çok sınırlı söz sahibidir. Devlet, cumhuriyet dönemlerinde de tek başına bütçenin karar vericisi olma alışkanlığını sürdürmektedir. Son yirmi yılda vatandaşların devlete ödediği vergi, takribî 2,761 milyar dolardır. Bu tutara sair kamu gelirleri dâhil değildir. Ülkenin tüm sivil kesimleri bu gelirlerin paylaşımında izleyici konumundadır. Sayın Bakan geçenlerde “ekonomi yönetimi devletin işidir” anlamında bir yaklaşım ifade ederek, bir “had” tanımlaması yapmıştı. Oysa Cumhuriyet’in ikinci yüzyılı artık “bütçe hakkı” ve temel ekonomik kararların sivil toplumla paylaşmasını gerektiriyor. Büyükşehir Belediyesi’nin düzenlediği Kongre de bu amaca hizmet etmeyi hedefliyor. Ekonomi politikalarına dair uygulanabilir ve rasyonel bir yol haritası, ekonomi bileşenlerinin katkısı ile gerçeklik kazanabilir, aksi durum, bu ülkenin niye bir Güney Kore gibi mesafe alamadığının hazin izahı olur.",https://www.hurriyet.com.tr/yazarlar/sitki-sukurer/ekonomi-isbirligi-ile-belirlenmeli-42204102
Sıtkı Şükürer,Hoşgeldin 2023,"Ocak 08, 2023 03:24","Toplumların hayatında ülkeyi yönetecek iktidarlar her daim çok önemli olmuştur. AK Parti 20 yıl boyunca ülkeyi yönetti. İktidar süreci boyunca otoyollar, köprüler, tüneller başta olmak üzere pek çok yatırım ülke envanterine dahil oldu. Ekonomik anlamda takribi 700-800 milyar dolarlık bir milli gelire ulaştık. Arada geçen süreçte hep birlikte devletimize 2,761 milyar dolar vergi ödedik. Siyasi planda demokrasinin yerleşik hale gelmesinde engel olarak görülmüş askeri vesayet etkisizleştirildi. Ancak hayal edilen demokrasi konusunda alınacak mesafelerin olduğu biliniyor. Dış politikada Ak Parti iktidarı her zaman “pragmatik” oldu. An itibari ile 150 yıllık “batı” yürüyüşünün gözden geçirilmeye karar verildiği gözüküyor. Sosyolojik anlamda, her ne kadar bir “kutuplaşma” olgusundan söz edilse de, en azından baş örtüsü gibi konularda, muhafazakâr-seküler çekişmesi gündemden çıktı. Ancak bu kesimler arasında toplumsal yumuşamaya artan ölçüde ihtiyaç devam ediyor. Aynı şekilde, bir ara çözümleniyor diye umutlandığımız “barış süreci”nin kesilmiş olması, ileriye yönelik iktidarlara görev yüklüyor. 2023, özellikle “çevresel” konularda tüm dünya ile birlikte farkındalığımızın, daha da artacağı bir başlangıç yılı olmalıdır. Ve en önemlisi 2023 Cumhuriyet’in 100’üncü yılı olacak. Esasında temsili monarşi ya da cumhuriyet şayet “demokrasi” sindirilmemiş ise çok fark etmiyor. Dünyada “otokratik cumhuriyetler” olduğu gibi, İngiltere örneğinde demokratik “monarşiler” de söz konusu. Cumhuriyetin toplumumuza kazandırdığı en önemli kalite hiç şüphesiz “laiklik”. Hayat ilave gelen her bilgi ile doğru bilinenleri yeniden tanımlıyor. Bu anlamıyla “laiklik” toplum yararına değişim olgusunu kavrayan en temel ilke. Cumhuriyetin ikinci yüzyılında ihtiyacımız olan toplumsal huzuru asgari müştereklerimizi ön plana çıkartarak oluşturmalıyız. Tüm bir dünya ailesinin iyi anılan, örnek gösterilen bir üyesi olacağımız yılların başlangıcı olması umuduyla 2023 yılına hoş geldin diyoruz.",https://www.hurriyet.com.tr/yazarlar/sitki-sukurer/hosgeldin-2023-42200446
Sıtkı Şükürer,Millet İttifakı adayını arıyor,"Aralık 25, 2022 09:32","Bu oluşum mutasavver bir koalisyon ortamı. Her partinin oy sıkleti oranında adı koyulmamış bir ağırlığı var. Her ne kadar eşit olduklarını söyleseler de realite böyle tecelli etmez. Bu sebeple Cumhurbaşkanı adayının belirlenmesinde CHP’ye rağmen bir sonuç oluşması beklenemez. CHP, öyle anlaşılıyor ki Kemal Kılıçdaroğlu ile seçimi kazanacaklarına inanıyor. İyi Parti’nin İmamoğlu’nun adaylığına yönelik olumlu yaklaşımına, Kılıçdaroğlu “parti içi meseledir, karışamazsınız” uyarısı ile mesafe koydu. Ancak Meral Akşener “İstanbul’u birlikte kazandık, İmamoğlu’nun patenti hepimizindir” mealindeki itirazından an itibari ile vazgeçmiş değil. İyi Parti’nin İmamoğlu ısrarının sebebi, onun Karadeniz, İç Anadolu, hatta Kürt seçmenlerine çok ters gelmeyecek bir profil olarak düşünülmesi, kıyı seçmenin de zaten “cepte” olarak değerlendirilmesinden kaynaklanıyor. Nitekim anketler de bu durumu teyit ediyor. Ailesinde hem seküler hem de muhafazakâr motifler olması da ayrı bir avantaj olarak düşünülüyor. LİDERLERDEN OLMALI Kılıçdaroğlu öteden beri “aday 6’lı masa liderlerinden olmalıdır”, diyerek, bir anlamda kendisini işaret ediyor. Meral Akşener’in adaylıktan feragat etmesi ve diğer liderlerin küçük partilerin temsilcileri olmaları Kılıçdaroğlu’nun elini güçlendiriyor. Kılıçdaroğlu bu tavrını sürdürürse “Masa” dağılır mı? Fatih Altaylı’nın anlattığı fıkranın tam yeri. “Temel ve Dursun Trabzon’dan yüzerek Amerika’ya gitmeye karar vererek yola çıkmışlar. Derken New York kıyılarında Özgürlük heykeli uzaktan görünmüş , ancak Temel “ben kesildim, pes, geri dönüyorum”, demiş. Mamafih, İyi Parti’nin Masa’yı terk etmeyeceğini Akşener İzmir’e geldiğinde zaten çok net şekilde ifade etmişti. Kılıçdaroğlu’nun adaylığına karşı çıkanlar geçmiş seçim karnesinin pek iyi olmaması, bölgesel ve mezhebi kimliği, kariyerinde sadece devlet memurluğunun olması gibi sebepleri belirtiyorlar. YEREL SEÇİMDE KANITLADI Kılıçdaroğlu tecrübeli bir siyasi. Son yerel seçimlerde ki birleştiriciliği ile başarısını kanıtladı. Makul bir bakışla mevcutlar içerisinde adaylığa en yakın kişi olduğu aşikar duruyor. CHP’de İmamoğlu ve Mansur Yavaş’a dair; siyasi pratiklerinin yeterli olmadığı ve birçok yönden cumhurbaşkanlığı için “Kapalı Kutu” oldukları ifade ediliyor. Kaldı ki, İmamoğlu’nun yargısal kararla riskli aday haline gelmiş olması da bir realite. Cumhuriyet halk Partisi’nde Kılıçdaroğlu için; Millet İttifakı seçmenlerinden bir fire olmaması halinde, HDP seçmenine daha yakın gelebilecek aday konumuyla ve sürpriz bir “dip dalga” rüzgarıyla şansının çok yüksek olacağı değerlendiriliyor. Günün sonunda her kim üzerinde uzlaşılacaksa, belirsizliğin uzamasının giderek adaya zarar verdiği gerçeği de nazara alınmalıdır.",https://www.hurriyet.com.tr/yazarlar/sitki-sukurer/millet-ittifaki-adayini-ariyor-42193155
Sıtkı Şükürer,Dar Koridor ve Daron Acemoğlu,"Aralık 11, 2022 05:31","Öncelikle belirtelim ki tüm dünyada artık “liberal” ekonomik programların geçerliliği tartışılmaya, hatta terk edilmeye başlandı. Fukuyama’nın meşhur “Tarihin Sonu” eserinde her türden sosyal siyasal ve ekonomik içeriği ile liberal anlayışlar adeta kutsanıyordu. Ancak yaşanan gelişmeler bu anlayışı teyit etmedi. 2000’li yılların başında ülkede yaşadığımız kriz sonrası IMF’nin Kemal Derviş marifetiyle uygulattırdığı ekonomik program bu teorinin izlerini taşıyordu. Hatırlayın, devletin ekonomiden elini ayağını çekmesi istenerek, özelleştirme uygulamaları hayata geçirilmişti. “Dar Koridor” bahse konu politikalara hayatın her alanında bir itirazı gündeme getiriyor. NELERİ KAPSIYOR? * Güçlü devlet önemlidir, tıpkı güçlü toplum gibi. * Devletin olmadığı toplumlarda “kanun” yoktur. Kanun yoksa kuvvetli zayıfı ezer. Kanunsuz toplumlarda güçlüler bir hiyerarşi oluştururlar ve kendi normlarını dayatırlar. * Devlet toplumu organize eden bir aygıttır. * Devlet ve toplum birbirlerini dengelerse özgürlük ortaya çıkar. * Devletin olmadığı tarihi süreçlerde “kabile” düzeni söz konusuydu. İnsanlık 50.000 yıl devletsiz yaşadı. Kabile düzeninde devlet hegemonyasına izin yoktu. Devletsiz toplumda herkes maddi zenginlikte eşitti, gelenekler başka türlüsüne müsaade etmezdi. Gelenek toplumu bürokratik olmayan yapısı gereği sorun çözücüydü ama esnek değildi. Gelenek kültürü kaçınılmaz olarak hiyerarşi doğuruyor, bu hal de toplumsal özgürlüğü yok ediyordu. * Devletin olmadığı özgürlük tek başına sürdürülemez. Hele gelenek denetimi söz konusu değilse “karmaşa” oluşur. Özgürlüğü anlamlı ve işler kılan Devletin kurumsal yapısıdır. * Ancak toplumu sindiren Despotik Devlet toplumun inisiyatifini yok eder, korku baskı zulüm oluşturur. * Olması gereken; ne toplumun ne de devletin tek belirleyici olmadığı bir “dar koridoru” diğer değişle bu sınırlar arasında kalan ortamı yakalamaktır. Dar Koridor istikrar güven büyüme ve zenginliğin en elverişli ortamıdır. Toplumun özgürlüğü ancak devletin demokratik değerleri koruyan düzenleyici kuralları ile bir zemin kazanır. * Dar Koridor’a geçmek yetmez, orada sürekli kalmak önemlidir. * Diktatörlükten demokrasiye geçen ülkelerin, koridor ülkelerine göre ekonomik krizlere direnci daha azdır. Demokrasiye geçiş büyümeyi hızlandırmıştır. Hemen her parametrede iyileşme görülmüştür. * Güçlü devlet ve demokrasi, aşırı güçlenen bireylere geçit vermemelidir. Avrupa’da özgürlük ve demokrasinin gelişmiş olmasının temel sebebi, devlet kurumlarının etkin varlığı ve Toplumun sivil itaatsizliğe varan karşı çıkış geleneğidir. ÖZETLE: Toplumun gücü, devlete ne ölçüde sesini çıkartılabildiği ile ilgili olup, bu durum kendini kurumsal (sandık) ve kurumsal olmayan (sokak protestosu, kolektif aksiyonlar) güçleri vasıtalarıyla gösterir. Devlet ise ekonomik, sosyal, hukuki, yönetsel... Kısaca kural koyma ve yaptırım gücüyle misyonunu yerine getirir. Dikkat edilirse Daron Acemoğlu’nun tespitleri devletin ekonomisinin her alanında piyasadan çekilmesini savunan bir “liberal” anlayış değildir. Bu yönüyle bir Kemal Derviş politikaları önermemektedir. Hatta devleti tekrar denkleme dahil eden bir söylemle bir “Sosyal Demokrat” anlayışa işaret etmektedir. Tabii ki esas vurgu; herkesin sınırlarını bildiği ve özgürlük anlayışını Devletin makul regülasyonlarına göre revize ederek koruduğu bir düzen ifade edilmektedir.",https://www.hurriyet.com.tr/yazarlar/sitki-sukurer/dar-koridor-ve-daron-acemoglu-42185596
Sıtkı Şükürer,Kayıp kuşaklar,"Aralık 04, 2022 06:19","Hrant Dink’in cenazesinde eşi Rakel cinayet zanlıları için “bir bebekten bir katil yaratan karanlığı sorgulamadan hiç bir şey yapılamaz kardeşlerim” diyerek, müthiş bir özeleştiri daveti yapmıştı. Aynı durum kendini taraftar zanneden bu gözü dönmüşler için de geçerli. Bu eğilim öteden beri özellikle de İzmir’de kendini gösteriyor. Önceleri sadece Karşıyaka ve Göztepe arasındayken, şimdi kervana Altay taraftarı da katıldı. Hiç şüphesiz tüm bu olaylar kulüp yönetimleri ile alakalı değildi. Bunları yapan profil, tam anlamıyla “lümpen” diye tanımlanan, kişisel planda bir değer oluşturamamış, kişiliğini bir fanatik duruş üzerinden ifade eden, çok muhtemel işsiz, kimileri uyuşturucu ve alkol müptelası, asalaklığı iş edinmiş ve toplum nezdinde itilmiş tipler. Yine çok muhtemel, sorunlu ailelerin yetiştirmesi psikolojik tahribatı olan kişiler. Böylesi insanların sayısı hiç de az değil. Fünyesi çekilmiş el bombası gibi binlercesi toplum içimize karışmış halde yaşıyor. Ama, ister tribün lideri denilsin, ister bambaşka sebeplerle itibar gören bir çarpık ruh olsun, onların ajitatik ateşlemesine bazı taraftarlar da büyük bir keyif ve heyecanla ortak oluyorlarsa, işte bu hal meseleyi ürkütücü ve düşündürücü hale getiriyor. Hangi hastalıklı zemin bu insanları bünyesinden fışkırtarak ortaya saçıyor. Dünyanın en güzel gökyüzünün altında, kadim Akdeniz medeniyetinin mirasçısı çocuklar neden bir mucize zenginliğin üstünde oturduklarını önemsemeden yüzeysel olgular üzerinden kimlik devşirmeye çalışıyorlar. Yok mudur bu insanların unutturulmuş değerleri, kültürel kodları, geçmişleri. Nedir bu “meraksızlık” halleri. Kim, neden istedi yüzbinlere, milyonlara ulaşmış gençlerin bu denli ilgisiz olmalarını. Nedir derin sebebi, zarar vermeyi bile eğlence addeden bilinçsiz haller. Neyse; “küllenmiş gerçeklerimizi açığa vuran olaylardı yaşadığımız” diyerek geçelim. Hoşgörü toplumu olmak, demokrasiyi tüm unsurlarıyla bir yaşam biçimi haline getirmek öncelikli sorumluluğumuz. Konuya ilişkin genel prensip; bu neviden eylemler kişisel planda değerlendirmeli ve yasaların öngördüğü en katı hükümlerle cezalandırılmalıdır. Trübünde gerçekleşen eylemin sahadaki olaylara yansıması sürecinde arada geçen 6 dakikada sosyal medyanın müthiş abartılı bir dezenformasyona yol açtığını belirtelim. Bu durum 18 bin kişi ile bin kişiyi öfke ve hınçla karşı karşıya getirebilirdi. Saha komiseri ve hakem ilk olaydan hemen sonra insiyatif alarak maçı tatil etmeliydi. Neyse; kulüpler bu neviden olayların mağdur tarafındadadır. Neticede üzülerek belirtelim ki; sosyolojik ve tarihsel açmazlarımız bu kitlelere pabucun pahalı olduğunu kolay öğretmeyecektir.",https://www.hurriyet.com.tr/yazarlar/sitki-sukurer/kayip-kusaklar-42181805
Sıtkı Şükürer,Meral Akşener İzmir'deydi,"Kasım 27, 2022 06:29","Bilindiği üzere bu dönem ESİAD Başkanı bir “kadın”, Sibel Zorlu. Zorlu, kadın sivil toplumcularla görüşmesini vesile kılarak İzmir’e gelince ESİAD da geniş katılımlı bir toplantıyı organize etme fırsatını kaçırmadı. Tabii ki en fazla merak edilen 6’lı masanın cumhurbaşkanı adayının kimin olacağıydı. Akşener; kendisinin aday olmama kararının asla bir “fedakârlık” anlamına gelmediğini, “feragat” olarak değerlendirilmesi gerektiğini belirtti. Feragat kavramını ise “bir haktan bilerek vazgeçme” olarak tanımladı. SİYASİ BİR DENKLEM 6’lı masanın adayının belirlenmesinin çözüme muhtaç bir siyasi denklem gibi değerlendirilmesi gerektiğini ifade eden Akşener, “Denklem bileşenleri X ve Y’den oluşuyor, X belli, ki o da Sayın Kılıçdaroğlu, peki Y kim”, dedikten sonra “Y”nin önerilmesi sorumluluğunun sadece İyi Parti’ye yüklenilemeyeceğini ifade etti. Devamında; “İş insanları, STK’lar, kanaat önderleri de seçenek üretme çabası içinde olmalıdır” dedi. Bu arada CHP’nin Ekrem İmamoğlu ve Mansur Yavaş’ın adaylık spekülasyonlarına dair net tavrını geciktirmesinin kamuoyunda bu iki kişiye ilişkin hoş olmayan bir taraftar oluşumunu körükleyen disiplinsiz bir gelişmeye yol açtığını, duruma müdahale uzayınca, o zaman bu iki adayı da destekleriz beyanı ile bahse konu dağınıklığın giderilmesine katkı sağladıklarını üstü kapalı ima etti. Nitekim Kılıçdaroğlu sonrasında İzmir’de Ekrem ve Mansur beylerin “liderin yanındayız” tweetlerini cebine koyduğunu hatırlıyoruz. HANDİKAP TEŞKİL EDEBİLİR Toplantı boyunca Kılıçdaroğlu’nun adaylık kabul ya da vetosuna dair bir şey söylemekten özenle kaçındı. Bu durum “kazanacak aday” arayışına devam edildiği, olarak algılandı. Bu noktada seçenek oluşturulursa Kılıçdaroğlu’nun kendisi ve partisini adaylığına dair bu denli angaje etmesinin ittifak içinde bir handikap teşkil edebileceği muhtemel gözüküyor. Kemal Kılıçdaroğlu en nihayetinde 6’lı masanın adayı olduğu taktirde, bu defa “gecikmenin yaratacağı yıpranma” karşı tarafa verilen büyük bir koz olarak değerlendirilecektir. Bu seçimde HDP’nin kilit bir rol oynayacağı biliniyor. Meral Akşener’in bu konuda tutumu açık ve HDP ile aralarına kesin mesafe koyuyorlar. Bu seçimde HDP oylarına yönelik ihtiyaç pasif duruşla, tıpkı son yerel seçimlerde olduğu gibi, CHP’ye ihale edilmek suretiyle sağlanacak gibi duruyor. İZMİR’DE YÜZDE 23 Bu arada kendilerinin yaptırdıkları bir ankette İyi Parti’nin İzmir için yüzde 23 civarında bir desteği olduğunu öğrendik. Meral Akşener’in ESİAD’ın ev sahipliğinde 1 yıl içinde ikinci kez gerçekleşen toplantısı yine yoğun katılımlıydı. Toplantıda partinin ekonomi kurmayları Erhan Usta, Ümit Özlale ve Bilge Yılmaz ayrıca ekonomi ile ilgili konularda doyurucu açıklamalarda bulundular. Bu kent siyaset arenasında her zaman çok önemlidir. Giderek ısınacak siyaset bağlamında bütün liderlerimizi önümüzdeki 7 ay içinde sık sık ağırlama ve dinleme fırsatı bulacağımız anlaşılıyor.",https://www.hurriyet.com.tr/yazarlar/sitki-sukurer/meral-aksener-izmirdeydi-42177646
Sıtkı Şükürer,Pişman olunsa da Kılıçdaroğlu,"Ocak 01, 2023 06:17","Bu yüzden de ayrı partiler. Siyasi oluşumların amacı iktidar olmaktır. Mevcut sistemimizde “iktidar temsili” cumhurbaşkanlığı ve parlamento üzerinden şekilleniyor. Her parti ülke yönetiminde söz sahibi olmayı hedefler. Yeterli seçmen desteği yoksa diğer partilerle bir ortak paydada buluşmaya çalışır. Böylesi zeminlerde herkes göreli ağırlığını artırmaya gayret ederken ölçüsüz bir ısrara da düşmemeye özen gösterir. Sorumluluk gerektiren böylesi ortamlarda liderler; rasyonel bir tutum, soğuk ve sorumlu bir akılla hareket etme durumundadırlar. Partili seçmenlerin karar vericilere baskısı genelde tepkiseldir, uzlaşmaya dayalı tavizleri sindirmekte zorluk çekerler. Ancak ortak kararlar makul gerçeklikler üzerinden oluşma durumundadır. Aksi takdirde uyumsuzluk yeşerir ve sürdürülebilirlik zedelenir. Bu anlamıyla 6’lı Masa’nın cumhurbaşkanı adayı, CHP’nin bastırmasıyla muhtemelen Kemal Kılıçdaroğlu olacak gibi duruyor. Diğer partiler, bu kabullerinin karşılığını, seçim kazanıldığı taktirde devlet yönetiminde ilave ağırlık kazanarak dengeleyebilirler. GERÇEK DEĞİŞTİRİLEMİYOR “Kılıçdaroğlu yüzünden seçim kaybedilirse” endişesi, an itibari ile bahse konu siyasi gerçekliği değiştirmeye yetmeyecek görünüyor. Çok muhtemel Kılıçdaroğlu ile bu seçime girilecek ve sonuçlar hep birlikte yaşanacaktır. Bu senaryoda CHP liderine dair tereddütlerin aşılma çabası 6’lı Masa’nın diğer liderlerine de düşer. Onlar Kılıçdaroğlu’na dair itirazlarını sürdürür ve bu isteksizliklerini kendi seçmenlerine de geçirirlerse, olası başarısızlıkta vebal üstlenmiş olurlar. CHP’ye ve Kılıçdaroğlu’na dair hep ifade edilen “handikaplar”, diyelim seçimi kaybettirdi, bu hal bile halk desteği en yüksek muhalif oluşumun adayına dair pişmanlığı veya eksiklenmeyi gerektirir bir durum yaratmamalıdır. DÖNÜŞSÜZ BİR YOL “Masa” üyelerinin diğer seçeneklere ilişkin yaklaşımları çok muhtemel sonuç doğurmayacak gibi duruyor. Aksi durumun CHP seçmenini olumsuz etkileyebileceği de anketlere yansıyor. Kılıçdaroğlu görünen o ki dönüşsüz bir yola çıkmış gibi. Masa’nın bu opsiyonu biraz da mecburen sahiplenmesi “galip ihtimal” gibi duruyor. CHP’nin ikna olmadığı bir adayla seçim birlikteliği zaten mümkün değildi. Partilerin liderleriyle temsil edileceği hep söylenirdi. Seçimin sıcak atmosferi belki de “tecrübenin” en önemli faktör olduğunu gösterecektir.",https://www.hurriyet.com.tr/yazarlar/sitki-sukurer/pisman-olunsa-da-kilicdaroglu-42196783
Sıtkı Şükürer,Konuşmalardan kısa notlar,"Aralık 18, 2022 06:43","Tabii ki çok değerli konuşmacılarla aşağıda kısa notlarla belirttiğimiz ilginç ve renkli tespitler yapıldı. * Asgari ücret belirlenirken, o işçi o kadarlık katma değer yaratıyor mu diye de bakmak gerekir. Üretimi artırmadan sadece bölüşümü konuşmak doğru değildir. * Ülkenin geleceğine bakmak gerekir, sadece “mıntıka” temizliğine odaklanmak eksiktir. * Türkiye’yi konuşuyorsak “serbest dil kopuşuna” ihtiyaç vardır. * Dünya; pandemi, Rusya-Ukrayna savaşı gibi nedenlerle soğuk savaş ortamına sürüklenirse, Türkiye hangi blokta yer almalıdır? * Dünya artık “eşitsizlik toleransının” azaldığı bir yer haline gelmiştir. * Dünya ileriye doğru sıçrıyor. Ama ilerisi bir “bilinmeyen”dir. * Teşvik tedbirleri daha ziyade sanayiciye. Her teşvik enflasyon yaratır, bedelini de az teşvik alan çiftçi öder. * Türkiye’de insanlar “iş bulamadığı” için mecburen “girişimci” olmaya yöneliyor. * Almanya’nın iş karakteri büyük firmalara, ABD’nin ise start-up’lara dayanır. Türkiye’nin iş DNA’sı acaba ne olmalıdır? * Türkiye “inovasyon mu, imitasyon mu” tercihinde, tıpkı Güney Kore gibi ikincisine odaklanmalıdır. * Ne yapılırsa, “kazan,kazan,kazan” kuralı, “üreten, tüketen ve gezegen” esas alınmalıdır. * “Ahlak ayak izi”, “karbon ayak izinden” daha önemlidir. * Tarımın artık neoliberal anlayışlarla ele alınma devri geçmiştir. * Bir ABD olmak için 30 yıl boyunca, sektirmeden her yıl yüzde 15 büyümek lazımdır. * İnovasyon kaliteli beşeri sermaye gerektirir. Bizim üniversitelerin hali ortadayken bu mümkün gözükmüyor. * Türkiye coğrafi konumu nedeniyle çok acılar çekti. “Bedeli ödenmiş bir jeopolitiğin” karşılığını alacağımız dönemler artık gelmeli. * “Orta gelir tuzağı” kavramı artık anlamsız. Zira “Orta Direk” artık yok. * Ortak akıl önemlidir. En büyük faydası da “anlaşılamayan” konuları saptamasıdır. * Ortak akıl ararken aşırı “uyum” yakalanmışsa bu kötüdür. Onun yerine “rıza” kavramı yeterli addedilmelidir. * Türkiye “küresel bilinçle” değerlendirilmelidir. * Bugün ortak akıla değil “yeni akıl”a ihtiyaç vardır. * Dünyanın geleceğini değerlendirirken “gelişmişlik endeksi” yerine “mutluluk endeksi” ön plana çıkacaktır. * Hareketsiz timsah çanta olur.",https://www.hurriyet.com.tr/yazarlar/sitki-sukurer/konusmalardan-kisa-notlar-42189362
Sıtkı Şükürer,Bir yıldönümündeniki çiçek açıyor,"Aralık 21, 2022 07:31","Hele bir devletin kuruluşunda ilmek ilmek örülen tarihsel olgular 100. yıllarını tamamlanmak üzere ise bu hassasiyet doruk noktasına ulaşır. Hatırlarsanız, 9 Eylül’de İzmir’in işgalden kurtuluşunun 100. Yılı muhteşem bir organizasyonla kutlanmıştı. Şimdilerde Cumhuriyet’in ilanına giden süreçte çok önemli kilometre taşlarından biri olan İzmir İktisat Kongresi’nin 100. Yılı etkinliklerine hazırlanıyoruz. Bu amaçla gerek İzmir Valiliği, gerekse Büyükşehir Belediyesi bahse konu etkinliğe iki farklı cepheden özel bir değer katma çabası içindeler. TARİHİ BİNA YENİLENİYOR İzmir Valisi Selim Köşger’in yönetiminde, vaktiyle kongrenin yapıldığı, ancak yıkılmış olan tarihi bina aslına uygun inşa ettirilirken, 17 Şubat 2023’de başlayıp iki gün sürecek önemli bir etkinlik planlanıyor. Büyükşehir Belediyesi’nin hazırlıkları ise daha uzun erimli bir çabayla şekilleniyor. Bu çerçevede; ağustos ayında başlayıp şubat 2023’e kadar kesintisiz sürecek olan, günlük ekonomik meselelerden ziyade gelecek on yıllara sari bir yol haritası oluşturmayı hedefleyen, siyaset üstü bir çaba içindeler. Bu amaçla, aslına uygun bir formatla; çiftçi, işçi, sanayici, tüccar, esnaf ve sivil toplum temsilcileri ile, olabilecek en geniş temsile dayanarak seri toplantılar düzenleniyor ve ara bildirgeler oluşturularak kamuoyu ile paylaşılıyor. Sonrasında, bu belgelerin yetkin uzmanlar marifetiyle olgunlaştırılarak , nihayetinde geniş bir paydada belirlenmiş “Yüksek İstişare Kurulu” tarafından bir sonuç bildirgesine dönüştürülmesi amaçlanıyor. GELECEĞE IŞIK TUTACAK Tunç Soyer bu çalışmanın, “tarih, doğa, demokrasi ve değişim” konu başlıklarında, geleceğe ışık tutacak şekilde ve bir tarihsel sorumluluk anlayışı ile oluşturulacağını ifade ediyor. Neticede böylesi önemli bir yıldönümünün hem merkezi idare hem de yerel yönetimler tarafından sahiplenilmesi çok anlamlı, yararlı ve farklı ihtiyaçlara cevap veren çalışmalara vesile olmaktadır. Son olarak belirtelim ki, iki ayrı kurumun konuya ilişkin çalışmalarını bir rekabet ve çekişme gibi asla görmemek gerekir.“İzmir İktisat Kongresi” markası tabii ki devletimize aittir ve Valilik makamının böylesi önemli bir yıldönümünü değerine uygun şekilde kutlaması herkes için gurur vericidir. İzmir Büyükşehir Belediyesi ise esas itibari ile bir “kutlama” çalışması yapmamakta, siyaset üstü bir anlayışla ve ülkenin değerli akademisyen, kanaat önderi, tarihçi, sosyolog ve fütüristlerin katkılarıyla, daha da önemlisi; sendikalar, kooperatifler, TOBB, Türkonfed, Tüsiad ve çok sayıda sivil toplum ve benzeri kuruluşlarla bu ülkeyi gelecekte yöneteceklere bir rehber oluşturma misyonu üstlenmektedir. Bunu boyutuyla sivil toplumun ekonomiye dair inisiyatifi ele alma girişimi olarak değerlendirilmelidir. Bu çalışmanın en değerli yönü tıpkı kurucu iradenin 100 yıl önce yaptığı gibi iktisadi politikaların devlet bürokrasisinin tekelinden çıkartılarak toplumun sivil bileşenleri ile oluşturulma gayretidir. Bu sebeple çok ciddi bir karşılık görmesi sürpriz değildir.Emek veren kurumlara kentimiz adına teşekkür ediyoruz.",https://www.hurriyet.com.tr/yazarlar/sitki-sukurer/bir-yildonumundeniki-cicek-aciyor-42190967
Sıtkı Şükürer,Seçim heyecanı artıyor,"Kasım 13, 2022 07:36","� Ayrıca geniş kitleleri etkileyecek hukuki ve ekonomik düzenlemelerle yarışın son düzlüğünde bir memnuniyet oluşturmaya çalışacaklardır. Muhalefet cephesine bakıldığında, henüz dayanışmanın ne seviyede olacağına dair bir netlik belirmedi. Hala cumhurbaşkanı adayları konusunda bir mutabakat olmadığı gibi, özellikle İyi Parti’nin Kılıçdaroğlu’nun adaylığına mesafeli baktığı açık olarak gözlenmektedir. Bu durumda, Kılıçdaroğlu’na “evet” denilse bile, bu kabul “kerhen aday” konumuyla baştan bir yıpranmışlık içerecektir. Meral Akşener aday olmayacağını açıklamıştı. Kılıçdaroğlu 6’lı masa’da veto edilirse daha da karmaşık bir sürece girileceği görülüyor. Bu arada Mansur Yavaş gibi eski ülkücü referanslara sahip bir adayın HDP nezdinde itibar görmeyeceği biliniyor. Bu sebeple İmamoğlu ismi telaffuz edilse de CHP bu yolu kapatmıştır. Kaldı ki zor kazanılmış bir İstanbul’dan vazgeçmek istenmeyecektir. İlhan Kesici ya da herhangi bir düzgün aday profili, arkasında 6 lider duruyor olsa da Tayyip Erdoğan gibi bir politikacı karşısında şansı düşüktür. Siyaset “lider” iddiası üzerinden yapılabilen bir zanaattir. Cumhur ittifakının adayı en başından beri bellidir ve o bir liderdir. Buna mukabil Millet İttifakı, bırakın lideri sıradan bir aday üzerinde bile mutabakat oluşturamamıştır. Neyse, bu konularda kesin yargılarda bulunmamak gerekir. Siyaset her zaman yeni gelişmelere ve yeni sürprizlere gebedir. Önemli bir diğer husus; İyi Parti ve DEVA dışında muhalefetin doyurucu bir ekonomik programı henüz kamuoyuna yansımamıştır. Öyle anlaşılmaktadır ki Millet İttifakı’nın hızlanmaya ve toparlanmaya ihtiyacı vardır. Sözü Süleyman Demirel’in meşhur sözü ile bitirmek istiyoruz. “Siyasette 1 hafta bile çok uzun bir zamandır.” Türkiye çok enteresan bir ülke. Gündem ve bağlı olarak şartlar çok hızlı değişebiliyor. Soluk soluğa bir seçim süreci yaşıyoruz. Sonunda sandığın belirleyici olacağı bir keyifli süreç bizlere iyi ki demokrasi var dedirtiyor.",https://www.hurriyet.com.tr/yazarlar/sitki-sukurer/secim-heyecani-artiyor-42169985
Sıtkı Şükürer,Kemeraltı’na çuvaldız,"Ekim 23, 2022 05:26","Ama Kemeraltı, dünya vitrinine çıkartılırsa, zannedilmesin ki Barcelona ve Napoli gibi yabancı turistin hayran olacağı bir etki yaratır. Az sayıda tarihi binaların restorasyonu, genele yakın harap halleri ortadan kaldırmaya yetmiyor. Esnafına özeleştirisel bir gözle bakıldığında otantik değerlerini koruyan ve sayıları giderek azalmış olanlar bir yana, geriye kalanların “aşırı vasatlığı” bu çarşının acı gerçeğidir. Ucuz tekstil ürünlerinin yollara taşılarak çığırtkanlarla satıldığı, fişin faturanın hak getire olduğu, akşam karanlığı çökünce ıssız ve ürkütücü bir havaya bürünen, bir UNESCO adayından söz ediyoruz. Üst ve orta gelirliler nezdinde cazibesini çoktan kaybetmiş, kuru kalabalıkların esnafını memnuniyetsiz kıldığı, lezzetli olmalarının kifayet ettiğini zannettiğimiz lokantalarıyla, Kemeraltı nasıl “dünya mirası” olabilir? “Tarihi Liman Kenti” derken, sosyologların raporlarıyla Kemeraltı ve yöresi bu kentin “çöküntü” alanıdır. Buraları kentimize gelmiş Güneydoğulu, Suriyeli, Afgan nüfusun ilk durağı ve ilk fırsatta terk ettiği yerlerdir. Tabii ki, bu denli bir ümitsiz bir vaka değildir Kemeraltı. Ancak daha alınacak çok mesafesi vardır. Öncelikli olarak bu yerlere “gençliğin” ekilmesi elzem görünüyor. Onların enerjisi, pekâlâ “öğrenci yurtları” yatırımları ile Kemeraltı’na hareket getirebilir. Kemeraltı’nın geceleri de yaşayan bir yer haline getirilmesi son derece önemli. Tıpkı Urla, Alaçatı gibi sanat sokakları, kaliteli yeme-içme mekânları, kafeleri ile ışıl ışıl bir tarihi alan bir “Eski Şehir” hüviyetine büründürülmelidir. Kemeraltı’nın içinde yaşayan özel zanaat sahipleri bu sayede değerini bulur, otantik kimlik tarihi çarşıya bambaşka bir kıymet katar. Hele, Agora ve kısa bir süre sonra ortaya çıkartılacak tiyatrosu apayrı bir cazibe merkezi olacaktır. Kemeraltı çarşısı; Valilik, Belediye ve Tarkem gibi kurumların katkısıyla rehabilite edildikçe, tarihi ibadethaneleri ile inanç turizmi yönünden de, bir çekim merkezi olmaya adaydır. Bu bölge, herkesin farkına vardığı gibi, bu kentin jokeridir ve çok özel bir mücevherdir. Eğlencenin, gastronominin, cep sinemaları, tiyatroları ile kültürün yoğunlaştığı Kemeraltı geç kalmış bir kent odağıdır. ARTIK SERT SONBAHAR ZAMANI İZMİR’de “Yaz” büyük bir heyecanla karşılanır. “Çoraplara itiraz” mayıs ayında başlamıştır bile. Nedense çekmiş, küçülmüş olsa bile eski t-shirtler, hafif ısınan havaya rağmen hemen tedavüle sokulur. “Karpuz kabuğu” beklenmeden denize girmek marifet bellenir. Derken; haziran, temmuz, ağustos... doyasıya bir yaz yaşanır. Hani arada sıcaklıklar hafif azalsa, “bu sene kış çok geç gelecekmiş” diye mutlandırma tevatürleri yayılır. Eylül, sonun başlangıcı olsa da, mümkün değil güzel havaların bitişi ona yakıştırılmaz. “Deniz mutlaka durulacaktır, zaten daha sıcaktır, sayfiyeler gerçek sahiplerine kalacak, üstelik balık bollaşacaktır.” Ama heyhat, artık geceleri, ince de olsa hırkasız oturmak ısırmaya başlamıştır. “Tam öğlen vakti yine pek bir sıcak”, “Hem bizler 29 Ekim’lerde bile denize girmez miydik?” Derken eylül de biter. Kış ağırlığını hissettirmeye başlamıştır. Deniz rengi bile bir başka mavidir. Ürperterek köpürmektedir ve gelecek bahara kadar izin dilekçesi çoktan verilmiştir. Hala ısrarını sürdüren çılgınlar artık doktorlara havaledir. Esasında denir ki sonbahar ve kış hüzünlüdür. Ekim için, mümkün değil, bu durumu kabullenemeyiz. Bu yıl Cumhuriyetin 99. yılını kutlayacağız. Gelecek yıl bir “şölen yıldönümü” olacak. Demokrasinin tüm kurum ve kurallarıyla işleyeceği sonbaharlara, sadece bu sebeple asla laf söylemememiz gerekiyor.",https://www.hurriyet.com.tr/yazarlar/sitki-sukurer/kemeraltina-cuvaldiz-42157813
Sıtkı Şükürer,Otopark sorunu,"Kasım 06, 2022 08:18","İzmir’de sivil toplum kuruluşları otopark sorununa yönelik çözüm projeleri oluşturma çabası içinde. Örneğin Alsancak’ta ana arterlerin ya da geniş alana yayılmış, okul gibi, kamu binalarının altlarında yeraltı otoparkları öneriliyor. Esasında uygun çözüm taşıtların kent periferisinde park ettirilmesi, insanların merkeze toplu taşıtlarla ulaştırılmalarıdır. Bu çözüm zamana matuftur. An itibari ile Alsancak, Buca, Bornova, Karşıyaka, Konak otoparklara acil ihtiyaç duymaktadır. “İdeal olanla akut olan” çatıştığında hayatın gerçeği pratik ve hızlı çözümlerden yana olur. Bu arada, kıyıya yakın yerlerde, pek çok dünya kentinde olduğu gibi, denizin altında da teknolojik otopark çözümleri olduğu bilinmektedir. Başa dönersek; Alsancak gibi, konut, eğlence, yeme-içme, konser ve miting alanı, piyasa gibi binbir fonksiyonu üstlenmiş yerlerde otopark sorununu çözmek bu neviden semtleri daha da kalabalıklaştırmak anlamına gelecektir. Aynı durum Bornova Küçük Park, Bostanlı, Güzelyalı başta olmak üzere benzer yerler için de söz konusudur. O sebeple bu yerlere insan akışını zorlaştırmak yanlış bir kamu tutumu olarak değerlendirilmemelidir. Birinci zone’lar için taşıt girişi kısıtlanabilir ve park yarım saatle sınırlandırılarak, eş zamanlı yüksek bedel ve ihlal halinde fahiş bir ceza öngörülebilir. “Yaşanabilir şehir” hedefine yönelik bilimsel dokunuşlara gerek vardır. Örneğin Alsancak’ta çok daha fonksiyonel kullanılabilecek ve kıyı bandının yoğunluğunu azaltabilecek “Kültürpark” orada durmaktadır. Yanısıra, Bornova’da Aşık Veysel Rekreasyon alanı ya da Buca’da 11 adet park az kullanılan harika düzenlemelerdir. Özetle, otopark sorunu çok boyutludur, iyi düşünülmüş, kapsamlı ve hızlı çözümlere ihtiyaç gösterir. AKILLI DENGE POLİTİKASI Batı ve Rusya tarihsel olarak Türkiye’yi kendi yanına çekmek için çok çaba sarfetmiştir. Şimdilerde ibre Rusya’ya dönük duruyor. Kurtuluş Savaşı’nda henüz 1917 Devrimi ile yeni kurulmuş Lenin’in Sovyetleri ordumuza maddi yardımlarda bulunmuştu. Hiç şüphesiz bu yardımlar sonrasına dair bir beklenti içeriyordu. Beri yandan, Lozan’da kıran kırana bir devlet pazarlığı sürerken Batı, yeni Türkiye’nin sosyalist kampa dahil olmasını istemezdi. Mayıs 1922’de nihayetlenecek Lozan antlaşması öncesi Şubat ayında toplanan İzmir İktisat Kongresi net şekilde “Karma ekonomi” mesajıyla, bir anlamda Batı’ya güvence vermişti. Bahse konu ikili denge politikası hep devam etmiştir. Örneğin 1937 Anayasası’na da giren CHP’nin 6 Ok’unun 3 tanesi 1789 Fransa Devrimi’ne, 3 tanesi de 1917 Sovyet Devrimi’ne göz kırpar. Bu manada; Cumhuriyetçilik, Laiklik, Milliyetçilik “burjuva” ilkelerine işaret ederken, Halkçılık, Devletçilik, Devrimcilik “Sovyetik” tınılar içermekteydi. Avrupa Birliği, NATO aidiyetinden Şanghay Beşlisine, bu sarkaç bugün de gidip gelmeye devam ediyor.",https://www.hurriyet.com.tr/yazarlar/sitki-sukurer/otopark-sorunu-42166047
Sıtkı Şükürer,Alınacak mesafemiz var,"Eylül 25, 2022 06:29","Gerek Kıbrıs Şehitleri, gerekse Kemeraltı gerçekçi bir bakışla değerlendirildiğinde, “manşet” izlenimleri itibarıyla yabancılara, bırakın hoş görünmesini itici bile gelebilir. Hani, Kemeraltı’nın otantik değerlerini turistlerin keşfetmesi beklenmemelidir. En ucuz işporta tekstil ürünlerinin çığırtkanlarla satılması, kalite standartları hayli düşük esnaf lokantaları, arzu edilen etkiyi, şüpheniz olmasın, bırakmaz. Kimilerince çok eleştirilmiş olsa da belirli bir çizginin hayli üstündeki AVM’lerimiz kent içi cazibenin özgün olmayan taşıyıcı kolonları gibi duruyorlar. Bereket eksikliklerimize dair yerel yönetimlerimizin kararlı bir şekilde çaba sarf ettiğini izliyoruz. En önemli değerimiz “Kemeraltı.” Ancak, başta altyapısı olmak üzere düzenlenmeye ve esnafının kurumsal bir zihniyete bürünmesine ihtiyaç gösteriyor. 240 hektara yayılmış dünyada eşi benzeri olmayan bir tarihi alışveriş çarşısı çok büyük bir potansiyel. Hiç şüphesiz, istenen seviyeye gelmesi çok zaman almayacaktır. Hele bir UNESCO listesine girsin, “bulut” gibi turist çekecek, bu sayede gelişimini daha da hızlandıracaktır. Yine 3-5 yıl sonraki fotoğrafta, artık “cam gibi” bir körfezimiz olacağı çok muhtemeldir. Agora giderek ortaya çıkmaktadır. Kadıfekale ile birlikte geceleri kent siluetinde büyülü bir atmosfer oluşturacaktır. Sözünü ettiklerimizin yanında, uluslararası kültürel ve sanatsal etkinliklerimiz, Terra Madre, Cittaslow ve benzeri evrensel kazanımlarımız ve Urla’da başlayan üst seviye gastronomik yürüyüşümüzle İzmir’in kent içinin bambaşka bir lige terfi edeceğine dair kuşku duymuyoruz. ------ Sığınmacı çocukları ÜLKEMİZDE gelir dağılımı maalesef giderek bozuluyor. Yükselen enflasyon sabit gelirli geniş halk kitlelerini aşırı zorluyor. Kendi insanımızın sıkıntılarının yanında Afgan ve Suriyeli göçmenler cephesinde de büyük dramlar yaşanıyor. Hani “göçmenler gelmesin, geri gitsin” söylemi başka bir konu. Bu insanlar, çocuklar, aileler çok çok zor koşullarda yaşıyorlar. Kentimizde daha ziyade Basmane ile Hatuniye Camisi civarında konuşlanmış bir halde en temel ihtiyaçlarından yoksun ayakta kalmaya gayret ediyorlar. Oralarda hayata tutunmaya çalışan vatandaşlarımızın da durumu pek farklı değil. Geçenlerde Bornova Rotary Kulübü yörenin çocuklarına eğitimleri için kırtasiye paketleri ulaştırdı. Onların gözlemleri göz yaşartıcı. Kamu elinden geleni mutlaka yapıyordur. Ama hemen dibimizde yaşanan insani sıkıntılar sanki sivil toplum marifetiyle imkanı olan insanlarımızı daha bir duyarlı olmaya ve hareketlendirmeye çağırıyor.",https://www.hurriyet.com.tr/yazarlar/sitki-sukurer/alinacak-mesafemiz-var-42142794
Sıtkı Şükürer,Zor seçimler,"Ekim 02, 2022 06:29","Cumhurbaşkanı adayının CHP ve İYİ Parti dışında olması beklenmiyor. Meral Akşener en baştan “ben başbakanlığın talibiyim” diyerek, CHP bünyesinden bir adaya zaten yeşil ışık yakmıştı. İmamoğlu ve Mansur Yavaş’a dair spekülasyonlar anlaşılan bitmeyecek. Meral Hanım, önemli olanın kazanacak adayı bulmak olduğunu ısrarla belirtiyor. Bu manada Kılıçdaroğlu’na dair tereddütlerini hep hissettiriyorlar. Ancak Kılıçdaroğlu ismi partisince ilan edilmişken İyi Parti’nin CHP içinden farklı isimleri önermesi tepki yaratabilir. An itibari ile kamuoyu yoklamaları seçimin soluk soluğa geçeceğini gösteriyor. PARLAMENTER SİSTEM Tayyip Erdoğan’ın avantajı; yıllar boyu seçmen nezdinde yarattığı alışkanlık, tecrübesi, icraatları ve medyadan bürokrasiye hemen her parametreye hakimiyeti. Muhalefet adayı ise parlamenter sisteme dönüşü vurgularken, yanısıra ekonomik sıkıntıları ön plana çıkartmaya çalışacak. Sonuca etki edecek en kritik parti HDP. Ak Parti 15 Temmuz’dan sonra milliyetçi bir çizgiye yöneldi. O sebeple Kürt politikalarında “şahin” bir duruş sergiliyorlar. Millet ittifakı, Kılıçdaroğlu’nun aday olması halinde daha rahat HDP oylarını kendi tarafına çekebilir. Ülkücü gelenekten gelen İYİ parti HDP ile aleni bir dayanışmaya kapalı. Ama tıpkı yerel seçimlerde olduğu gibi Cumhur ittifakına karşı aynı safta yer alınmasına, tabii ki karşı değiller. HDP’yi kazanma konusunda Tayyip Erdoğan’ın bilinen pragmatik tutumu ile her an bir sürpriz yapabileceğini de ihtimal dahilde değerlendirmek gerekir. Hangi ittifak parlamentoda diğerine üstünlük sağlarsa, onun rüzgârı ile şayet ikinci tur söz konusu olursa cumhurbaşkanlığı seçiminde avantajlı olacaktır. AN İTİBARİYLE DURUM Şu anki izlenim belirttiğimiz üzere; HDP’nin Millet İttifakı’na daha yakın durduğudur. Bu görünüm değişmezse cumhurbaşkanlığı ilk turda Millet İttifakı adayı lehine sonuçlanabilir. İlk turda Millet İttifakı’nın adayı cumhurbaşkanı seçilir, ancak Cumhur İttifakı parlamento seçimlerinde daha başarılı bir sonuç elde ederse, o zaman bir çift başlılık söz konusu olacaktır. Yine Millet İttifakı’nın cumhurbaşkanlığını kazanmasına rağmen parlamento da anayasal çoğunluk sağlanamaz ise, o zaman başkanlık sistemine mecburen devam edilecektir. Bu durum seçilmiş cumhurbaşkanı ve Millet İttifakı bileşenlerinde zaman içerisinde sorun yaratabilir. Ancak, denilebilir ki başkanlığı kaybeden bir Ak Parti, Tayyip Erdoğan’ın muhalefet rolünü kabul etmemesi sebebiyle dağılabilir ve bu halde bambaşka kompozisyonlar oluşabilir. Bu aşamalar hiç şüphesiz “Siyasi falcılığa” giriyor. Son olarak, şayet Kılıçdaroğlu aday olursa, 6’lı masanın bileşenleri cumhurbaşkanı yardımcıları olarak arka planda fotoğraf verecekler midir, bu husus sonuçları itibari ile kilit önemdedir. Demirel, siyasette “1 hafta çok uzun zamandır” demişti. Belki de 6’lı masa yaşadığımız süreçlerde anlaşamayarak dağılabilirler de. İyi Parti ve 6’lı masanın diğer bileşenleri Kılıçdaroğlu’nu veto eder ve sonuç alırlarsa, zaten yaşanacakları tahmin bile etmek çok zor. Bu arada güncel anketlerin değişebileceğini de nazara almak gerekir. Özellikle devletin imkânlarını elinde tutan Cumhur İttifakı’nın son 7 ayda seçimi etkileyecek ekonomik ve siyasi açılımları çok muhtemeldir. Neyse, tüm bunları yaşayıp göreceğiz.",https://www.hurriyet.com.tr/yazarlar/sitki-sukurer/zor-secimler-42146621
Sıtkı Şükürer,Satranç ustaları yarışıyor,"Ekim 09, 2022 05:43","Akşener’in bahse konu planının bir ön aşaması olarak cumhurbaşkanlığı adaylığını CHP’ye, hatta son gelişmelerden sonra Kılıçdaroğlu’na bıraktığı anlaşılıyor. Ekrem İmamoğlu ya da Mansur Yavaş’ın CHP üyesi olması sebebiyle Kılıçdaroğlu’na seçenek olarak gösterilmesi zaten etik olarak şık olmazdı. Akşener’in Kılıçdaroğlu ile birlikte kurmuş olabileceği bu oyun planına İYİ Parti üzerinden itirazlar olduğu gözleniyor. Partinin ülkücü gelenekten gelenlerinin Kılıçdaroğlu ismine rezervli baktıkları konuşuluyor. Bu arada Kılıçdaroğlu’nun ‘başörtüsü’ açılımı CHP’nin muhafazakârlara daima mesafeli gelen ‘bagajını’ yenileme gayretidir. Bu uygulamalar CHP’nin ortodoks seçmenin pek hoşuna gitmeyecekse de, hani ‘tıpış tıpış’ oy vermeye gidecekleri hesabı yapılıyor olabilir. Bu arada Özer Sencar’ın Metropol Şirketi’nin araştırmalarında Cumhur İttifakı önde görülüyor. Yine çok açık gerçek; HDP kilit parti. Bu sebeple 6’lı Masa’nın her daim uyumlu bir fotoğraf vermesi kendileri için çok önemli. Son bir aydır sanki bazı çatlaklar oluşuyor izlenimi oluşmuştu. Şimdi toparlanmış görünüyor. Seçime 7-8 ay var. İktidar zor ekonomik koşullar ve kritik dış politik sorunlarının baskısı altında. AK Parti ve MHP, denenmiş bir ortaklık anlayışı içinde seçim sürecine hazırlanırken, 6’lı Masa yepyeni bir tecrübeyi; ‘kırıp dökmeden’ Haziran 23’e taşımaya çalışacak. Müthiş hareketli bir demokratik süreç bizleri bekliyor. Umarız taraflar ‘makulün’ ipini hiç bırakmazlar, keyifle, huzurlu bir seçim dönemi yaşarız. ------------ ODA SEÇİMLERİ Oda seçimleri bu ay iş dünyasının gündemini yoğun bir şekilde meşgul etti, ediyor. Özellikle de Ege Bölgesi Sanayi Odası ve İzmir Ticaret Odası. Ticaret Oda’sında Mahmut Özgener yarışa tek aday olarak girdi ve yeniden başkan seçildi. Bir önceki seçim döneminde hatırlanacağı üzere rakibi Ekrem Demirtaş’tı ve 30 yıla yaklaşan başkanlık süreci son bulmuştu. Sevgili Özgener’i tebrik ediyoruz. EBSO seçimlerine gelince; orada iki aday yarışıyor. Ender Yorgancılar ve Mustafa Karabağlı. Yorgancılar iyi bir sanayici ve sivil toplumcudur. Üç dönemdir Sanayi Oda’sında Yönetim Kurulu Başkanlığı’nı yürütüyor. Bu dönem EBSO’yu bırakacağını meclis üyelerine anons etmişti. Bu neviden görevler yorucudur. Ender bey hakikaten Oda’ya çok zaman ayıran, gayret gösteren bir başkandır. TOBB’un çok sayıda şirketin yönetim kurullarında da görev yaptığı Hisarcıklıoğlu tarafından ifade edilmişti. Ancak sonradan kararını değiştirerek aday oldu. Mustafa Karabağlı’ya gelince; birinci kuşak sanayici olarak çok başarılı olmuş parıltılı bir iş insanıdır. Orta Doğu Teknik Üniversitesi elektrik mühendisliği mezunudur. ESİAD başkanlığı esnasındaki performansı çok dikkat çekiyordu. Bu arada bir hususa işaret etmek istiyoruz. “Siad” yapılanmaları Oda’lardan farklıdır. Bu kurumlarda genelde bir dönem başkanlık yapılır. Siad’lar gönüllülük esasında bağımsız oganizasyonlardır. Bu yönleri itibari ile gelirleri kanunla belirlenmiş ve merkezi hükümetle uyumlu olma baskısı içinde olan Oda’lara göre demokrasi standartlarında bize göre daha kıymetlidirler. Mustafa Karabağlı daha farklı açıdan bakarak, Siad ve Oda tecrübesinin iyi bir bileşim olduğu yaklaşımıyla, ESİAD’daki pozisyonundan kendi isteğiyle ayrılarak Sanayi Odası başkanlığına aday oldu. İzmir’i heyecanlı bir yarış bekliyor. İki seçkin sanayiciye başarılar diliyoruz.",https://www.hurriyet.com.tr/yazarlar/sitki-sukurer/satranc-ustalari-yarisiyor-42150447
Sıtkı Şükürer,Yorgun saat kulesi,"Ekim 30, 2022 13:22","Bu şehir Osmanlı döneminde ne başkent, ne de şehzade sancağı olma şansını yakalamış. O sebeple Devletin kent estetiğine yönelik katkısı nerede ise hiç olmamıştır. Kartpostallarda İzmir’e dair simge nöbetini hep “Saat Kulesi” tutmuştur. Cumhuriyet dönemi boyunca da bu manada sembol bir yapı maalesef ihmal edilmiştir. Şimdilerde Cumhuriyet’in 100. yılını kutlamaya hazırlanıyoruz. Belki 2023 29 Ekim’e yetişmesi zordur ama artık İzmir deyince ilk anda akla gelen, görkemli ve fonksiyonel bir simge yapı için harekete geçme zamanı gelmemiş midir? Tunç Soyer’in bu konuda çok kapsamlı çalışmaları olduğunu biliyoruz. Belirtelim ki, hayallerimize hitap eden bir sembol oluşturmak ciddi maliyetler de gerektirir. Bu sebeple, böylesi bir gerekliliğe heyecan duyan tüm kent bileşenlerinin taşın altına elini koyması çok daha anlamlı olur. Bu arada bahse konu “eser yapı” ticari bir karakterle beslenirse finansmanı “yap-işlet-devret” (YİD) gibi modellerde de çözümlenebilir. Bu son husus esasında şehrimize ilişkin kamusal yatırımlarda da gündeme getirilmeli, diye düşünüyoruz. Mesela “yeraltı otoparkları” çok rahatlıkla çok sayıda yatırımcı yarıştırılarak (YİD) finansmanı temin edilerek gerçekleştirilebilir. Neyse, konumuz simgeydi. --- YASTIK ALTI ÇÖZÜLÜR MÜ? HETERODOKS ekonomi politikaları bir kısım iş dünyasının “finansmana erişimini” zorlaştırıyor. Arka arkaya yapılan düzenlemelerle iş insanlarına enteresan bir mesaj veriliyor. Hatta buna “mesaj” değil, “zorlama” demek belki daha doğru. Bilindiği üzere ülkede muhtelif gerekçelerle iş hayatı hep bir risk içerir. Ekonomik türübülanlar, uzun süreli belirsizlikler, siyasi çalkantılar, bir anda iş düzenini “ters kepçe”ye getirebilir, getirmiştir. Bu yüzden insanlar genelde kendilerini garanti altına alacak bir “fonu” iş riskinin dışına çıkartmak ister. Bu tutum kültürel olarak da makul addedilir. Şirket bünyesinden dışarıya altın, döviz, gayrimenkul aktarımları, yurtdışında servet biriktirmeler, hep bu cümledendir. Hükümetler atıl durumda olan bu kaynakları ekonomiye kazandırmak için hep çaba sarfederler. Ak Parti iktidarı bu konularda soluksuz düzenleme yapmıştır, yapmaya devam etmektedir. Neyse; şimdi “dünyalığını” ya da daha bilinen ifadeyle “kefen parasını” sistem dışına çıkarmış olanların zor zamanları gelmeye başladı. Bugüne kadar kredi ile sürdürdükleri işleri için “muslukları” mevzuatla kesiliyor. Adeta bir ikilem söz konusu. Ya iş düzeninden vazgeçilecek ya da şahsi birikimler tekrar işe tahsis edilecek? İş sahipleri için ticaretten vazgeçmek kolay değildir. Nitekim resmi açıklamalar bu durumun ipuçlarını veriyor. Merkez Bankası verilerine göre, reel sektörün dış borç çevirme oranı yüzde 217,13’e yükselmiş. Mayıs 2020’de bu oranın yüzde 61,31 olduğunu belirtelim. Yani mevcut borcun iki katını aşan yeni kredi alınmış. Tabii ki bu kredilerin ne kadarı gerçek kredidir, ne kadarı yurtdışında tutulan özel birikimdir, bu sorunun yanıtını devletimiz dahil ilgili herkes bilir... Bu durum işletme sahiplerinin ülke içi kayıtlı ya da kayıtsız servetinin işlerine yönelik çözülmesi olarak da kendini gösterecektir. Ne derler, heterodoks önlemler bazen hayırlı sonuçlar da doğurabilirmiş. Tabii ki kötü senaryoya da işaret etmek durumundayız. “Neme lazım, binbir zorlukla oluşturduklarımı bu karmaşık ekonomide işe koymam” diyenler olabilir. O zaman bu düzenlemeler sonuçları itibariyle ters teper. Kaldı ki özel birikimi olmayanların çaresizliği de eklenince, kapanan, iflas eden işyerlerinin sosyal ve ekonomik tahribatı bu politikayı tatsız bir hale dönüştürür.",https://www.hurriyet.com.tr/yazarlar/sitki-sukurer/yorgun-saat-kulesi-42162129
Sıtkı Şükürer,Teknoloji yaşamı çölleştirebilir,"Kasım 20, 2022 06:18","Gün gelecek herkesi kapsayan refah toplumu hayal olmaktan çıkacaktır. “Geçim gailesini” halletmiş insanlar kendilerini geliştirecek konulara yönelir. Bu anlamıyla geleceğin dünyasında sanatın, estetiğin önemi artacaktır, denilebilir. Ancak “Vehbi’nin kerrakesi” öyle oluşmuyor. Gelişen teknoloji adeta kendi ahlakını dayatıyor. İleri teknolojinin kontrolünde giderek “ürkek ve monoton birey” prototipi oluşuyor. Yarının bilim kurgularının hiç de öyle fantezi olmayacağı anlaşılıyor. Teknoloji başlangıçta yaşamımıza masum bir perdeyle girdi. Trafik kurallarını ihlal edeni yakalıyordu. Vergi kaçıran istenirse perişan edilebilirdi. Facebook’da eski arkadaşlar ne güzel bulunuyordu... Ancak işin tadı bir noktadan sonra kaçmaya başladı. Kullanılan her kredi kartı tüketim kalıplarını deşifre ediyor, taşınan cep telefonu ile izleniliyor, hatta dinlenilebiliyordu. An itibari ile artan ölçüde “mahrem alan” daralıyor, özel yaşamlar arzu dışı şeffaflaşıyor. Bu durum insan özgürlüğünü acımasızca kısıtlamaktadır. Tüm tutum ve davranışlar dayatılmış ve disipline edilmiş normlara göre tedbirlenirse sosyal yaşam tam bir “çöl”e dönüşür. Her türden bireysel yaratıcılık, kendisini vasatın baskısından kurtarabildiği ölçüde gelişir. Hayatın her alanının izlenebildiğini bilmek kişiyi “uslu ve uyumlu” bir kültürün askeri yapar. Bizatihi özgür akıldan beslenerek gelişen bilim ve teknoloji giderek kendisinin infaz memuru olabilir. Teknoloji baş döndürücü hızla ilerliyor. Yakın bir gelecekte de farklı bir dünyada yaşıyor olacağız. Verilere hakim “büyük ağabey”ler toplumları istedikleri gibi biçimlendirmeye başladılar bile. Sıradan insanların önemsizleştiği, “yapay zekâ”nın her konuda devreye girdiği bir dünya düzeni mukadder senaryo olarak önümüzde duruyor. Böylesi bir gelişmenin insanlığı mutlu etmesi beklenemez. “Algoritmanın” esaretine boyun eğmemek gerekiyor. Duyguların, sezgilerin değersizleştirildiği bir dünya giderek anlamını yitirir. Kapımıza dayanan tehlikeye “organik zekâmız” teslim olmamalı. Direnmenin bayraktarlığı kültürel yoğunlaşmaya emanettir. Yazıyı ODTÜ Felsefe Bölümü Profesörlerinden Ahmet İnam’ın konuya ilişkin görüşleri ile tamamlıyorum. “İnsan hesaplanabilir bir varlık değildir. Aksi takdirde tüketilebilir anlamına gelir. İnsanı ‘mana’ kavramında soyutlayamazsınız. Mesela aşkı sadece bir hormon kalkışması olarak açıklayamazsınız. İnsan sonsuz bilgiye erişim kapasitesine sahiptir. Bu anlamıyla tarifli bir algoritmaya boyun eğemez ve sığdırılamaz.”",https://www.hurriyet.com.tr/yazarlar/sitki-sukurer/teknoloji-yasami-collestirebilir-42173696
Sıtkı Şükürer,Yapısal değişim yapısal reform,"Eylül 04, 2022 06:58","Yapısal düzenlemeler, değerli iktisatçı Mahfi Eğilmez’in de belirttiği gibi iki aşamalıdır. Bunlar; Yapısal Değişim ve Yapısal Dönüşüm başlıklarını taşır. Birinci aşama “Yapısal Değişim”in kavranılmasıdır. Hayat, ilave gelen her veri ile doğru bildiklerimizi yeniden tanımlıyor. Bu manada; teknolojiden çevresel sorunlara, demografik olgulardan sosyolojik değişimlere çok dinamik süreçlerin yaşandığı herkesin malumu. Örneğin 1960’ların dünyasına dair işçi hakları, belki de 2030’larda robot işçiler sebebiyle çok farklı noktalarda değerlendirilecektir. 21. yüzyılın ikinci çeyreği bilgi toplumunun, yapay zekanın, ezcümle teknolojinin biçimlendirdiği bambaşka sorunsallara ve onlara uygun çözümlere ihtiyaç gösterecektir. Yapısal bir değişim fütürist katkılarla da kavrandıktan sonra bu esaslara göre “Yapısal Reform”un tariflenmesi ve hayata geçiriliş evrelerinin tespit edilmesi aşamasına gelinir. Reform; sürekli ertelenen temel sorunlara yönelik kalıcı bir yol haritasına dair çözüm iradesinin ortaya konulması ve yola çıkılmasıdır. Yapısal reformlar tüm toplum için başlangıçta bir “acı reçete” vaat eder. Halının altına süpürülmüş kadim meselelerin rehabilitasyonu bir “orta vade” sürecini gerektirir. Yapısal reformun ana ilkeleri; verimlilik, rasyonellik, insani ve ekolojik duyarlılık başlıkları üzerinden şekillenir. TOPYEKÜN DÜZENLEME Yapısal reform topyekûn bir düzenlemedir. Bu anlamıyla ekonominin siyasetten ve sosyolojik olgulardan asla soyut olmayacağı gözden uzak tutulmamalıdır. Bu sebeple ekonomik reformların yanısıra, eş zamanlı siyasal ve sosyal reformların da hayata geçirilmelidir. Siyasal reform derken, 21. yüzyıla yakışan Anayasa, demokratik bir “Seçim Sistemi” ve aynı prensiplerle “Siyasal Partiler Kanunu” düzenlemelerini yapmak icap edecektir. Sosyal reformlar; Eğitim, Adalet, Sağlık, Emeklilik ve benzer bir dizi aksayan sorunların rasyonel ve çağdaş bir anlayışla yeniden yapılandırılmasıdır. Ekonomiye dair yapısal önlemler; Büyümenin katma değerli ve inovatif bir üretimle sağlanması, ülke içi tasarrufların yatırımlara sağlıklı kaynak teşkil edecek şekilde teşvik edilmesi, üretimin ithalata bağımlı olmaktan çıkartılması, cari açığın düşürülmesi, bütçe disiplinin sağlanması, enerji yatırımlarının teşviki ve hayata geçirilmesi, ekonomi ile ilgli kamusal kurumların siyasi etkilerden arındırılması ve nihayet vergi reformu gibi pek çok kadim sorunların çözümünün kararlı bir anlayışla hayata geçirilmesidir. Türkiye’de 2000-2022 yılları arasında, ilgili yılların ortalama döviz kurları ile toplam 2 trilyon 701 milyar dolar vergi toplanmıştır. Ekonomi yönetimlerinin bu müthiş kaynağı ne ölçüde verimli kullandığı tartışmalıdır. Hali hazırda dolaylı vergiler dolaysız vergilerin iki katıdır ve bu adil bir durum değildir. Yanısıra, beyana dayanan vergilerde tahakkuk/tahsilat oranları yıllar itibari ile bozulmaktadır. Diyeceğimiz, esasında devlet ekonomide açık ara en büyük oyuncu durumundadır. Bu sebeple şubat ayında gerçekleştirilecek final toplantıya devletin ekonomi bürokratlarının ve fark gözetmeksizin siyasi partilerin ekonomi kurmaylarının da katılması, değerlendirilebilir. TOBB, TÜSİAD, Türkonfed, İşçi ve İşveren Sendikaları, Ziraat Odaları, Kooperatifler, ulusal ve uluslararası kariyere sahip uzmanlar, meslek örgütleri, akademisyenler, güncel ve müstakbel karar vericilerle inanıyoruz ki 1923 ruhu ve kalıcı etkilerinin yakalanması mümkün olabilecektir.",https://www.hurriyet.com.tr/yazarlar/sitki-sukurer/yapisal-degisim-yapisal-reform-42131510
Sıtkı Şükürer,KÜLTÜR AZİZESİ FİLİZ SARPER,"Temmuz 31, 2022 06:29","Yanısıra, 28 yıldır İzmir Caz Festivali’nin de düzenleyicisidir. Bu çılgın tempolu vakfın kültüre katkıları bunlarla da sınırlı değil. İki yılda bir düzenlediği Ulusal Beste Yarışmaları ile 22 yıl boyunca çok sesli müziğimize bu sayede 160 senfonik eser kazandırılmıştır. Ustalık sınıfları eğitimi, Dans eğitimi, Türk müziği enstrümanlarının korunması ve gelişmesini amaçlayan MÜZİKSEV etkinlikleri, yetenekli öğrencilere yurtdışı bursları ile müthiş bir kültür vakfıdır İKSEV. Bu vakfın pek çok bileşenleri olsa da bu kuruma tüm zamanını, entelektüel birikimini, hatta hayatını vakfeden Filiz Sarper; hakedilmiş tanımlamasıyla bu kentin tartışmasız “Kültür Azizesi”dir. Filiz Sarper ve çalışma arkadaşlarına hakikaten İzmir müteşekkirdir. Bu yıl 35. düzenlenen Uluslararası İzmir Festivali 7 Haziran’da başladı ve 20 Temmuz’da sona erdi. Tam 10 etkinlik; Efes-Celsus Kütüphanesi, İzmir Agora, Çeşme Kalesi gibi tarihi ortamlarda ve büyülü bir ambiyansla seçkin sanatçılar tarafından icra edildi. Sevgili Nihat Demirkol yetkin üslubu ile bahse konu etkinliklerin pek çoğunu Hürriyet Ege’deki sütununda sanatseverlerle paylaştı. İKSEV, hiç tükenmeyen heyecanlı koşusunda ve giderek artan kalitesi ile kentimizin çok önemli bir “inci”si. Bu vakfın kuruluşundan itibaren destek olan tüm kurum ve kuruluşlara minnetimizi ifade ediyoruz. TEMEL AYCAN ŞEN’DEN Sevgili Temel Aycan Şen de düşünce ve duygularını aşağıdaki satırlarda ifade etmiş. “Uzun yıllardır takip ettiğim ve 10 yılı aşkın süredir elimden geldiğince, karınca kararınca destek olup izlemeye çalıştığım Uluslararası İzmir Festivali ve Filiz Sarper ile ilgili bir kaç şey söylemek istedim ben de... Bu yılki festivalin son konserinde Çeşme Kalesi’nde Fado keyfini yaşarken düşünmüştüm aslında bunları. Ne iyi etmişler de kıymetli büyüklerimiz bu vakfı kurmuşlar. Aramızdan ayrılanların mekânları cennet olsun.Sonra da Filiz Sarper Eczacıbaşı gibi bir ele teslim etmişler görevi. Şahit olduğum son yıllarda gördüm ki, Filiz hanım her zamanki mütevaziliği ve zarafeti ile bu işi hakkıyla yapıyor ve İzmir’de kimilerinin adını ilk kez duyduğu dünyaca ünlü isimleri şehrimize getiriyor. Her yıl festival öncesi destek olabilecek kişilere çağrı yapıyor, katkı ve görüşlerini istiyor ve tüm bunları sanki kendisine istermişçesine bir mahcubiyet ve çekingenlikle yapıyor. Sonuçta; az, çok demeden aldığı katkılara kişisel çabalarını da ekleyip senenin finalinde yine bir başarı öyküsü ile festivali tamamlıyor. KİMLER GELDİ İZLENDİ Kimleri getirmedi ki bu festival; hayranlıkla takip ettiğimiz harika yorumcuları hem de İzmir’imizin harika köşelerinde, Efes, Agora, Çeşme gibi tarihin etkileyici sahnelerinde bizlerle buluşturdu. O önemli sanatçıların sadece kendilerinin gelmesini değil bazen bir uçak bazen bir gemi dolu hayranı ve takipçisinin de İzmir’e gelmesini ve şehrimizin tanımasına sebep oldu İzmir Festivali. Ve en önemlisi bıkmadan, usanmadan, yılmadan her yıl aynı heyecanla tam 35 yıldır sahnelere renk kattı bu seçkin festival. Özetle, yıllarca tekrarlanan başarılara ve dünyada duyulan markalarına hasret şehrimizin ve ülkemizin İzmir’in kurtuluşunun 100. Yıldönümü’nde, plaka numarası ile eşleşen 35. yılına denk gelen İzmir Festivali özel bir kutlamayı hak eden bir iz bıraktı yine bu yıl. Genç bir Türk bestecisinin eserinin dünyaca ünlü orkestraların performansına dahil edilmesi de ileride daha da çok ses getirecek bir gurur kaynağımızın başlangıcı olarak geçti kayıtlara.Özel bir tebrik ve gelecekte daha çok destek dileklerimle, Filiz hanım başta olmak üzere yıllar boyu katkı koyan herkese bir İzmirli olarak teşekkürü borç bilirim. Umarım şahsi ve kurumsal katkı ve organizasyonlarla hepimiz en az bu çalışmalar kadar İzmir’imiz ve ülkemiz için elimizi taşın altına sokma ve gurur duyulacak işler yapma fırsatı yaratabiliriz.”",https://www.hurriyet.com.tr/yazarlar/sitki-sukurer/kultur-azizesi-filiz-sarper-42110092
Sıtkı Şükürer,Muasır medeniyet zamanı,"Ağustos 21, 2022 10:55","Cumhuriyet etnistik bir tutumla ümmet yerine millet anlayışı ile “laiklik” ilkesi üzerinden yapılanmıştı. Çok partili hayata geçişle birlikte ülke yönetiminde baskılanan kesimler de giderek artan ölçüde söz sahibi oldu. Hesaplaşmalar karşılıklı görüldü denilebilir. Şimdi Cumhuriyet ikinci yüzyılına hazırlanıyor. Atatürk “muasır medeniyet” seviyesini hedef göstermişti. Bu ülkü, demokrasinin ve temel insan haklarının içselleştirildiği, hukukun üstünlüğün hayatın her alanına sindirildiği, toplumun “ahlak” kabulünün “düzgün ve iyi insan” esaslarına göre, adeta “su içer” gibi yaşandığı, uluslararası toplumun saygın bir üyesi olarak imrenildiğimiz, maddi ve kültürel zenginlik, çevresel duyarlılık ve hoşgörü çıtalarında en üst seviyelere ulaştığımız, mutlu insanlar diyarı bir ülke seviyesini işaret eder. İlk 100 yıl içinde bu beklentiler sınırlı gerçekleşmiştir. Bugün geldiğimiz yer, 1920’lerin ülke koşulları nazara alındığında yine de bir başarı öyküsüdür. Her şeye rağmen, küllenmiş gözükse de “Cumhuriyetin kazanımları” gözardı edilemez. 100 yılda pek çok yapılmayacak hata yapıldı, toplumsal maliyeti yüksek tecrübeler edindik. Şimdi akıllı olma zamanıdır. Kaybedilmemesi gereken koca bir ikinci yüzyıl önümüzde duruyor. Türkiye artık her türden “vasat”lığa imkân tanımamalıdır. İkinci yüzyılımızın barışçı, özgür ve keyifli bir toplum olma kararlılığının başlangıç noktası olmasını diliyoruz. ------------- İKİNCİ YÜZYIL EKONOMİ MANİFESTOSU BU ülkenin ikinci yüzyılında, sadece “insan” odaklı referansları esas alarak, alt kimlik kayırmacılığından uzak, teknolojik gelişmelerin hayatımızda yaratacağı gelişmelerin idrakinde bir kapsamlı yeniden yapılanmaya ihtiyacı var. Bu silkelenmenin ekonomik boyutu 99 yıl öncesinde düzenlenen “İzmir İktisat Kongresi” gibi, aynı etkileri yaratacak bir kongre çabasını anlamlı kılıyor. İzmir Büyükşehir Belediyesi, bu amaçla çok kapsamlı bir “İkinci Yüzyıl İktisat Kongresi” çalışmalarını sürdürüyor. Geçen yüzyılda olduğu gibi, “tüccar, sanayici, işçi, köylü” temsilcileri ile geçmişimizi, geleceğimizi, doğamızı, birbirimize olan ilişkilerimizi kapsayan, adeta bir özeleştiri ve çözüm platformu oluşturularak bir ekonomik manifesto oluşturma amaçlanıyor. 2023 Şubat ayına kadar sürecek çalışmalara çok sayıda ulusal ve uluslararası uzman ve iş örgütlerinin katkılarıyla ikinci yüzyıla dair bir yol haritasının oluşturulması ve uygulayıcıların istifadesine sunulma hedefleniyor. Bu çerçevede; TOBB, TÜRKOFED, TUSİAD, İşçi ve İşveren Sendikaları başta olmak üzere ülkemizin üst düzey STK’ları bu projenin bileşenleri olarak katkılarını esirgemiyorlar. Çok değerli bulduğumuz bu zor proje için Tunç Soyer ve ekibine başarılar diliyoruz.",https://www.hurriyet.com.tr/yazarlar/sitki-sukurer/muasir-medeniyet-zamani-42123007
Sıtkı Şükürer,İkinci yüzyıl ekonomik yol haritası,"Ağustos 28, 2022 06:29","Derken böylesi bir kongreyi sadece devletin düzenleyebileceği konusunda bir uyarı geldi. Proje nedense geri çekildi. Devrin valisi, bakanları, Ankara’nın yüksek bürokratları iki-üç gün süren bir etkinlik yaptılar. İşin ilginci o toplantılara kentin SİAD başkanları bile davet edilmedi. Günün sonunda, hiçbir iz bırakmayan bir resmi toplantı ile sivil inisiyatifin heyecanı bastırılmış, etkisiz, tatsız tuzsuz bir etkinlik yapılmıştı. Şimdi Cumhuriyet’in ve tarihi İzmir İktisat Kongresi’nin 100. yılını idrak etmeye hazırlanıyoruz. Görkemli bir kongre organizasyonu için toplumda bir beklenti söz konusu. Bu anlamlı beklentiyi karşılamak üzere İzmir Büyükşehir Belediyesi başı çekiyor. Bugünden Şubat 2023 ayına kadar, ülke ekonomisinin en üst seviyedeki bileşenlerinin katılım ve katkılarıyla bir “ikinci yüzyıl” yol haritası oluşturmaya çalışıyorlar. Devlet, yine resmi bir girişim içinde olacaktır ve bir değer ortaya koyacaktır. Bakınız, geçmişte İzmir’de kent bileşenleri ile iki-üç gün süren pek çok arama konferansı yapılırdı. Bu toplantılara milletvekilleri ve belediye başkanları da katılır ve onlarla teklifsiz kaynaşılır, özgür bir ilişki ortamı tesis edilirdi. Bazen dönemin valileri de bu etkinliğe dahil olurlardı. Ancak, enteresan bir şekilde, milletvekilleri ile son derece sahici iletişimler kuran STK başkanları, valinin bulunduğu ortamda sessizliğe bürünür, önlerini iliklerlerdi. Zira Vali “Devlet” demekti. Devlet ciddiyet ve mesafe isterdi, uluorta görüş bildirilemez, had aşılamazdı. İzmir Büyükşehir Belediyesi’nin düzenleyeceği iktisadi buluşmayı bu çerçevede değerlendirmek gerekiyor. Gelecek onlarca yıla damgasını vuracak bir ekonomik model hedeflenmesinde; yapısal önlemler önerilecek, evrensel hukukun tam işletildiği demokratik bir ortamın gerekliliğine vurgu yapılacak, makul ve kabul gören iktisadi uygulamaların gereği ısrarla belirtilecek, bu sayede pek muhtemel acı reçeteler de dahil, ekonomik gerçekliğimiz ve çıkış yolları tüm boyutlarıyla değerlendirilecektir. Umarız; popülist kaygılara düşülmeden, akademik namusla kaliteli ve tutarlı bir sonuca ulaşılır, başta kamu yöneticilerimiz olmak üzere tüm ekonomik aktörler için rehber vasfında bir çıktı elde edilir.",https://www.hurriyet.com.tr/yazarlar/sitki-sukurer/ikinci-yuzyil-ekonomik-yol-haritasi-42127071
Sıtkı Şükürer,Adaleti hukukta aramak,"Ağustos 07, 2022 06:29","Bu kavram muğlaktır, tartışmaya açıktır, manipülasyona müsaittir. Klasik örnekleme ile; “Adalet eşit olmayanı eşit mi paylaştırmaktır, yoksa hak ölçüsünde mi paylaştırmaktır?” Diyeceğimiz; adalet karar vericiye bağlı bir tehdit içerir. Bu manada da karar vericilerin kişisel beslenmeleri ve kendilerine yüklediği değerlerle ilgilidir. “Bir aslanı gün boyu takip etseydiniz ve aslanın ‘YAŞAMAK’ için verdiği mücadeleye tanık olsaydınız, günün sonunda bu aslanın bir ceylanı yakalayıp yemesi sizi mutlu ederdi. Aynı hikayeye ceylanı takip ederek başladıysanız ve ceylanın ‘YAŞAMAK’ için verdiği mücadeleye tanık olsaydınız, günün sonunda ceylanın bir aslan tarafından yenmesi sizde bir öfke uyandıracaktı.” Yani başlangıç noktaları aynı olay ve kişide farklı yargılar oluşturur. Bu yüzden “Adalet” duygusu ve ölçüsü, “hangi hikayeyi ne kadar süreyle takip ettiğine bağlı olarak değişir.” O sebeple temel hak ve özgürlüklerden hareketle uyuşmazlıkları net bir şekilde tanımlayan “hukuk” kavramına yaslanalım, aksi halde yoruma açık “racon”ların başımıza iş açacağının bilincinde olalım. ---- ÖZGÜRLÜK BULUTU BU ülkede, kentimizde ya da yakın çevremizde açık haksızları hep görür, yaşarız. Tepki göstereceğimiz yerde bir “neme lazımcılık”la kendimizi kendimize değebilecek sıkıntılara mesafelendiririz. Böylesi tutumlarımız artmaya başladığında bir de bakarız ki toplum vicdanı nasırlaşmaya başlamış. Nazım’ın “Akrep gibisin kardeşim” diye başlayan şiiri; açık haksızlıklara direnmeyen ve sonrasında kapsamına dahil olanların sızlanmalarına şöyle eleştiri getirir. “Kabahat senin,- demeğe de dilim varmıyor ama- kabahatin çoğu senin, canım kardeşim” Yaşanan ve tanık olunan her haksızlıktan sonraki büyük sessizliğimizde Martin Luther’in muhteşem cümlesi akıllara geliyor: “... ve her şey bittiğinde, düşmanların sözleri değil, dostların susuşunu hatırlayacağız...” Pek tabii, bu cümlenin anlamı “fırtınanın dinmesi” halinde geçerlidir. Demokrasi, öncelikli olarak bir “toplumsal dayanışma ve onu talep etme” meselesidir. İnsan olmanın onur ve kıvancını duyumsamanın ne manaya geldiğinin kavranması, giderek yaygınlaşacak bir “özgürlük bulutu”nun toplumu sarmasına sebep olur ve hayat işte o noktada bambaşka başlangıçlara filizlenmeye başlar.",https://www.hurriyet.com.tr/yazarlar/sitki-sukurer/adaleti-hukukta-aramak-42114039
Sıtkı Şükürer,Akdeniz kenti İzmir,"Eylül 18, 2022 06:29","Hoş olan, Cumhuriyet ve Atatürk tutkusu bir husumet üzerinden değil, eğlenceli, şarkılı, türkülü bir şekilde yaşanıyor. Tabii ki her bir nefes. bir kenetlenme arayışı ile özgürlüklerine dair dokunulmazlık manifestosu hissettiriyorlar. Bu heyecan bu kentte hiç dinmeyecek. Bakalım gelecek yıl 29 Ekim’de neler yaşayacağız. Hani 9 Eylül Tarkan’la taçlanmıştı. Bu defa Tunç Başkan aynı etkiyi yansıtacak kimleri bulacak, açıkça meraktayız. ----- GERİLİM TÜNELİNE GİRİYORUZ “SONBAHAR geldi” dense de Ege’de “Pastırma Yazı” yaşanmadan yaz mevsimine direnç devam eder. Oysa “Ağustos Böceği” artık yorulmuştur. “Karınca; rehavet bitti” düdüğünü çalmaya başlamıştır. “Zorlu Kış” az ötede “kaşları kalkık” beklemektedir. Hakikaten hayat şartlarının daha da ağırlaşacağı, siyasetin geriliminin yükseleceği bir 7-8 aylık tünele girmek üzereyiz. Çare yok, hep birlikte yaşayacağız. Siyaset derken, geçen hafta CHP lideri Kılıçdaroğlu BASİFED ile kahvaltılı bir toplantıda işinsanları ile bir araya geldi. 3 saatlik yoğun interaktif bir söyleşi ortamı oluştu. Belirtmek gerekir ki, bahse konu toplantı hakikaten İzmir’de böylesi konularda yapılmış en kapsamlı organizasyonlardan biriydi. İzmir sivil toplumunun eksiksiz katılımı sağlanmıştı. İşinsanları sorunlarını tüm açıklığı ile ifade ederken, Kılıçdaroğu da yorulmadan, samimiyetle soruları yanıtladı. En çok merak edilen soru, tabii ki Cumhurbaşkanı adayının kim olacağı idi. Kılıçdaroğlu; “Altılı masa”nın kendi adaylarını tespit etmeden önce, her temel konuda mutabakatın oluşturulmasının gerekli olduğunu, aksi durumda, şayet kazanırlarsa belirsizliklerin oluşabileceğini ifade etti. Genel Başkan’ın bu açıklaması tatmin edici olsa da kamuoyunun sabırsızlanmaya başladığını da ifade etmek gerekiyor. Papa seçimlerde kardinaller bir Şapel’e kapanır, beyaz duman çıkıncaya kadar çalışırlar. Altılı Masa kendi menfaatleri gereği artık böylesi bir tempoyu girmeli, diye düşünüyoruz. Zira şartlar olgunlaşmış gibi duruyor. Hani olgunlaşan meyvelerden biliriz, bekletildikleri zaman, bozulur, çürür ve tadları kaçar. Bu anlamıyla siyasette başarı öncelikle zamanlama ve tabii ki doğru tercih meselesidir.",https://www.hurriyet.com.tr/yazarlar/sitki-sukurer/akdeniz-kenti-izmir-42139182
Sıtkı Şükürer,Vicdan ve merhamet,"Ağustos 14, 2022 06:09","Özetle evrensel hukuk; çağın gereklerine göre, entelektüel birey vicdanından neşet ederek, başta temel hak ve özgürlükler olmak üzere, insan odaklı bir anlayışla, tüm bir ekosistemi sarmalayan bir değerler silsilesinde tek tek bireylerin toplumsal mutabakatını ifade eden bir uygarlık seviyesidir. Öykünün diğer cephesinde de oldukça önemli bir geçmiş söz konusudur. Dini esaslarla idare edilen toplumlarda vicdani kalite, dolaylı yönden “merhamet” kavramı ile ikame edilmiştir. Toplumsal sorumluluğa dönüşecek bireysel insiyatif bu defa “Allah adına, onun rızası için” yapılan, bağışlayıcı bir sevgi tutumu üzerinden kavranılmaktadır. Kutsal metinler, insana dair “kaza ve kader” çerçevesinde “kısmi (cüzi) irade” yeteneği bahşedildiğini ifade ederler. Kuran’a göre “hayır ve şer” insan aklının tercihidir. Görüldüğü üzere uhrevi kaynak bireyselliğe adeta ip atmaktadır. Hal böyle olunca çok kültürlü, barış içinde yaşayan bir insanlık idealine bahse konu özgün medeniyet değerleri itibarıyla hiçbir engel yoktur. Nitekim, Batı’nın 2000 yılda eriştiği Avrupa Birliği projesi ilk örneğini İslam’ın başlangıcında “Medine Sözleşmesi” ile oluşturmuş, farklı dinden insanların, dışarıya birlik prensibinde, birbirlerine saygı göstererek beraber yaşamaları hayata geçirilmiştir. Ne yazık ki sonraları İmam Gazali ile “akli yorum” askıya alınmış, dünyevi değerler itibariyle ülkeler liginin alt sıralarına gerilenmiştir. Neticede evrensel hukuka çok önceden ulaşabilecek bir büyük potansiyel heba edilmiştir. Bu durumda geriye, hakim otoritenin her şekilde çarpıttığı, manipülasyona müsait bir aAdalet” anlayışı ile idare edilme durumunda kalınmış, onun tezahürü olarak barışa hasret bir kargaşa coğrafyasına mahkûm olunmuştur.",https://www.hurriyet.com.tr/yazarlar/sitki-sukurer/vicdan-ve-merhamet-42118368
Sıtkı Şükürer,Kent cazibemiz yükseliyor,"Eylül 11, 2022 06:29","Balçova’da feribot iskelesinin karşısında açılan İstinye Park’a hemen her gidişimizde şaşkınlıkla karışık hayranlığımız artıyor. Medyaya yansıdığı kadarıyla 450 milyon dolara mal olmuş bu kompleks yapının her santimetrekaresi müthiş bir özenle oluşturulmuş. Şimdi bu gözlemimize gelecek itiraz bellidir. “AVM’ler kent kimliğini yok eder, esnaf olumsuz etkilenir, rant, peşkeş, hayrola....” Açık gerçek; bu yerler nezih, kurumsal ve belirli bir kalite çıtasının üstünde oluşturulmuş organizasyonlardır. Yazının amacı bir AVM güzellemesi yapmak değil. Bu yapılara makul ve insaflı bakılması gereğini vurgulama yanında kent ekonomisine katkı anlamında üstlendikleri önemli role işaret etmek. Kent ekonomisinin canlandırılması konusuna gelirsek; Kruvaziyer turizmin hareketlenmesi evvel emrinde, kent içi cazibenin artmasıyla mümkündür. Büyükşehir Belediyesi; Sakin Şehir Metropol (Cittaslow Metropol), Terra Madre gibi dünya çapında bilinen markalaşmış kültürel kodları kente kazandırmaya çalışırken, öte yandan; temiz körfez, otantik Kemeraltı ve benzeri projelerle bir gelişmişlik standardı oluşturmaya çalışıyor. Kentin yakın turistik beldeleri, Kuş Cenneti, flamingolarımız, bisiklet yolları, Agora, ortaya çıkartılan antik tiyatro, İKSEV’in etkinlikleri... Hemen hepsi turistlerin ilgi ve merakını tetikleyecek unsurlar. Tabii ki tüm bunları bütünleyen gastronomik zenginlik, yerel lezzetlerin yanında yüksek puanlı restoranlar ve nihayet otantik Kemeraltı ve nitelikli alış-veriş merkezleri bahse konu bütünün tamamlayıcı parçalarıdır. Hele bir de tertemiz körfez hayali gerçekleşirse İzmir kent cazibesi bambaşka bir lige taşınacaktır. ESİAD’DA GÖREV DEĞİŞİMİ ÇEŞME’de bir eylül ayı etkinliği ile ESİAD 30. yıldönümünü kutladı. Ege Sanayici ve İşinsanları Derneği İzmir sivil toplum hayatında her daim önemli bir rol oynamıştır. Türkiye’de SİAD’lar, bilindiği üzere federasyon ve konfederasyon üst yapılanmalarıyla bu ülkenin en örgütlü iş organizasyonunu oluşturmuşlardır. Bu anlamda ESİAD, kendisi gibi derneklerle beraber BASİFED’in (Batı Anadolu Sanayi ve İşinsanları Federasyonu) altında, BASİFED de ülke çapındaki federasyonlarla birlikte TÜRKONFED çatısı altında konuşlanmışlardır. Sözünü ettiğimiz etkinlik akşamının bir diğer özelliği de ESİAD Başkanı sevgili Mustafa Karabağlı’nın, sivil toplumun bir başka mecrasında görev alma hedefiyle başkanlık görevinden istifa etmesi üzerine yapılan uğurlamaydı. Karabağlı görev yaptığı süre boyunca, yönetim kurulu arkadaşları ile birlikte müthiş bir sinerji yarattı. Bu anlamıyla ESİAD’ın unutulmaz başkanları arasında yerini aldı. Şimdi yeni Başkan Sibel Zorlu, ESİAD’ın ilk kadın başkanı olarak ülkenin en kritik döneminde kaptanlığı teslim aldı. Karabağlı ve Zorlu’ya başarılar diliyoruz.",https://www.hurriyet.com.tr/yazarlar/sitki-sukurer/kent-cazibemiz-yukseliyor-42135318
Sıtkı Şükürer,Gölgede kalan gerçekler,"Temmuz 10, 2022 06:29","Birincisi Merve Küçüksarp’ın “Hazan Vakti İzmir, 1922” kitabını okurken işgal yıllarında kentte kanalizasyon sistemi olmadığı, olan yerlerde boruların üstünün açık bırakıldığı, bu yüzden zamanla bozulduğundan söz ediliyordu. Rıhtıma yakın mahallelerde, nüfuzlu ailelerin oturduğu yerlerde sokaklar nispeten yeni olduğu için koku az hissedilirken, şehrin doğu yakasında müslümanların yaşadığı yerlerde kesif ve keskin koku daha fazlaymış. Roman kahramanı Sporting Club’de bu kokudan mutsuzluğunu ifade ediyordu. Anlaşıldığı üzere bu güzel kent bu sorunu hep yaşamış. Bir akademisyen geçenlerde koku probleminin geçmişinin binlerce yıl öncesine dayandığını açıklamıştı. İkinci anekdot, değerli işinsanı ve sivil toplumcu Yılmaz Temizocak bir sohbet esnasında İzmir’de 1950’li yıllarda bir belediye seçiminde başkan adayının vaad olarak açıkta akan kanalizasyonun yerin altına alınarak doğrudan körfeze deşarj edileceğini müjde olarak açıkladığını, bu habere dair gazeteyi sakladığını söylemişti. Hani, uzakta, açıklarda deşarjdan söz edilmediği anlaşılıyor. Bu sebeple, mesela 1960’lı yılların sonralarında Güzelyalı’da denize yaklaşılamaz hale gelinmişti. Bu arada Güzelyalı’nın eski adının da “Kokaryalı” olduğunu hatırlatalım. Üçüncü anekdotun sahibi ise, yine çok değerli Uğur Yüce’den. Bilindiği üzere sevgili Mahmut Özgener’in dedesi Osman Kibar bu kentin efsanevi belediye başkanlarındandır. “Asfalt Osman” lakabıyla anılan Osman Kibar’a hayli yaşlı olduğu bir dönemde, hasta yatağında Uğur Yüce sorar; “Osman Amca” der; “Ne oldu da Kordonboyu’ndaki o güzel köşklerin 8 katlı apartmanlara dönüşmesine izin verdiniz?” Zaten 1957 yılından beri eksilmeye başlamış tarihsel doku ile ilgili Osman Kibar “Milli Birlik Komitesi’nden (1960 ihtilalinin en yetkili kurumu) gelen bir teleks emrinde İzmir’deki Yunan ve Hıristiyan izlerini siliniz, işleme o dönemi temsil eden binalara öncelik vererek başlayınız” diye bir emir aldığını ve bu talimat sonrasında da 1963 yılına gelindiğinde o tarihsel mirasın büyük ölçüde yok olduğunuifade etmiş. Bu anekdot bir anlamda Osman Kibar’a hep yöneltilen bir ithamın haksızlığına işaret etmesi yönünden önemlidir ve tarihe bir not düşmek için özellikle bu yazının konusu edilmiştir. YOKUŞ TAŞLARI BİR ülkeyi yönetmek, bir kentin ya da büyük bir şirketin en tepe yönetici olmak çok boyutlu kaliteler gerektirir. Yöneticinin öncelikli olarak sorunlara yaklaşımını bütünlüklü bir bakış açısına oturtması icap eder. Ama en az onun kadar önemli olan, sorun çözücü bir yönetim anlayışını hayata geçirebilmesidir. Bir ülke, bir kent, bir büyük şirket bizatihi zaten bir “sorunlar yumağı”dır. Asla unutulmamalıdır ki, “bir büyük sorun küçük sorunların toplamından ibarettir” ve her biri çözülmek için işi bilenlerine teslim olmayı bekler. Her sorun esasında bir yönüyle “insan”a dairdir ve ona bir şekilde temas eder. Bu sebeple sorunun bileşenlerini kavrayan, empati oluşturan yaklaşımlar hızlı çözümlerin panzehiridir. Bu anlamıyla; “imece ve kooperatif” anlayışları benimseyen, “paylaşımcı” bir zihniyeti samimi bir çabaya dönüştüren tutumlar en çapraşık meseleleri eritmeye muktedirdir. Pek tabii sorunu ele alışın kurumsal ve rasyonel bir akılla çerçevelenmesi, iyi planlanmış bir stratejinin alt ürünleri şeklinde hayata geçirilmesi esastır. Diyeceğimiz; Pratik, pragmatik, sonuç odaklı, hızlı, steril, düzgün, uydurukçuluğa düşman iş tutuşları, moral rüzgarlar esmeye başladığında dertler birbiri ardına çözülmeye başlar. Eveleyen, geveleyen, gerekçe üreten, binbir dereden su getiren, tembel ve paslanmış tavırlardan ise ancak “yokuş taşı” olur.",https://www.hurriyet.com.tr/yazarlar/sitki-sukurer/golgede-kalan-gercekler-42098867
Sıtkı Şükürer,Sahil Evlerine marina,"Haziran 26, 2022 05:05","Hal böyle olunca yaşadığı yerlere yönelik duyarlılıkları da yüksektir. Bu durum şüphesiz “iyi” bir şeydir. Bir ülkenin demokratik kalitelerinin artışı “yerel”den başlar ve genele oradan yayılır. Bu sözü İzmir’in en “asude” yerlerinden biri olarak gördüğümüz Narlıdere Sahil Evleri yöresinde yapılması planlanan “Marina Projesi” ile ilgili sarfediyoruz. Narlıdere Belediyesi kente dair bir büyük eksiklik olarak gördüğü özel yatların demirleyeceği bir “Marina” projesini hayata geçireceğini açıkladı. Takribi 10 milyon dolarlık proje 240 tekne kapasiteli olarak planlanıyor. Başarılı Başkan Ali Engin proje ihalesinde mesafe alındığını, 2023 yılında “Yap-İşlet-Devret” modeli ile projeyi hayata geçireceklerini ifade ediyor. Marina ile ilgili teknik çalışmaların bitirildiğini belirten Ali Engin, sahil çevresinin trafiğe kapatılacağını, arkada 17 metrelik Levent Caddesi’ni onun yerine ikame edileceğini söyledi. Hani, şahane bir marina tabii ki kulağa hoş geliyor. Ama semt sakinlerinin kendi aralarında kurdukları sosyal medya gruplarında pek aynı fikirde olmadıkları anlaşılıyor. Bizim görüşümüz kısaca şöyle; Öncelikle belirtelim ki bahse konu semt kentin en korunmuş bölgelerinden biridir. Büyükşehir’in “Metropol Yavaş Şehir” hedefine bu proje bu anlamıyla ne ölçüde uyumludur, tam bilemiyoruz. Zira marina insan yoğunluğunun aşırı artması demektir. Hani bu durum kötü olmayabilir. “Hareket bir anlamda berekettir” denilebilir. Ama, an itibariyle körfezin kirliliği ve tekneler için bahse konu lokasyonun ne ölçüde uygun olduğu, diğer bir tereddüt sebebidir. Kim neden bu yere teknesini bağlar ve denize girmek için, bu akaryakıt pahalılığında, denize girilebilir yerlere gitmeyi göze alır? Levent Marina’da bir marina fonksiyonu istenildiği ölçüde sağlanamamışken bu proje yatırımcıya nasıl cazip gelir, pek kestiremiyoruz. Ama, gün gelir körfez cam gibi olur, plajlar ile bir Barcelona’ya dönüşür, o zaman bir değil birkaç marina mutlaka düşünülmelidir. Sevgili Başkan, muhtemelen böylesi bir gelişmeyi hesaba katıyor olmalı. ----- ÇEŞME OTOBANI TIKANIYOR HAZİRAN bitiyor. Bunun anlamı turizm sezonunun artık dolu dizgin başlayacak olmasıdır. Bu kentin en önemli turizm beldesi Çeşme’dir. Hem iç hem de dış turizm açısından yaz aylarında çok ciddi hareketlilik yaşanır. Turgut Özal’ın vizyoner bakış açısının ürünü olan Çeşme otoyolu bu güzel ilçeye ulaşım problemini büyük ölçüde çözmüştür. Ancak birkaç aydır otoyolun Çeşmeye doğru Güzelbahçe ve Karaburun güzergahları “ekolojik köprü” çalışmaları nedeniyle birkaç kilometre kapatılmakta ve trafik geliş yolu bölünerek sağlanmaktadır. Bu durum şimdiden sıkışıklıklara yol açmaya başlamıştır. Hiç şüphe yok, zaten yüksek sezonda bile yoğunluk yaşanan Çeşme yolu tam anlamıyla “felç” olacaktır. Ekolojik köprü tabii ki doğaya saygılı insanların minnetle karşılayacağı bir projedir. Hayvan dostlarımızın otobanın iki tarafına geçişini sağlayan bu köprünün gerekliliği tartışmasızdır. Ama bu sebeple yaz ortasında otobanın bir yönünün trafiğe kapatılması olacak iş değildir. Bu bir kış sezonu projesidir. Bu konu ile ilgili Karayolları Bölge Müdürlüğü tarafından ilk köprünün haziran sonunda, Karaburun güzergahındaki köprünün de bayram öncesi açılacağı duyumu alınmıştır. Eylül ortasına kadar da çalışmalara ara verileceği belirtilmiştir. Bu arada bu mevzu ile ilgili bir hassasiyetten de söz etmek istiyoruz. Bahse konu köprülerin yeni imara açılan Kekliktepe, Kalabak ve benzeri yerleri yolun karşı tarafı ile birbirine bağlanması için planlandığı şeklinde kamuoyunda değerlendirmeler yapılmaktadır. Dolayısıyla bu köprülerin sadece hayvan dostlar için olamayacağı ve artan yapılaşma ihtiyaçları için planlanmış olabileceği söyleniyor. Neyse “akut sorun” eylül ayı ortalarına kadar çözümleneceği anlaşılıyor. Yetkililere teşekkür ederiz.",https://www.hurriyet.com.tr/yazarlar/sitki-sukurer/sahil-evlerine-marina-42090784
Sıtkı Şükürer,İzmir’in ‘kupa as’ı ve onun çok özel jokeri,"Temmuz 01, 2022 01:06","Artık yaz kıvamlandı. Tatil beldeleri yüksek sezona hazırlar. İzmir’in ‘kupa as’ı her zaman olduğu gibi Çeşme... Çeşme’yi diğer tatil beldelerinden farklı kılan iki özelliği var. Birincisi, her daim klimatize havası... (İklim değişikliğinin dayanılmaz hale getirdiği sıcaklarda Çeşme bir vahadır.) Diğeri, özenli korunmuş yapı dokusu... Yüksek binaların olmayışı, evlerin belirli bir yapı kalite seviyesinin üstünde oluşu, hala bir ‘sayfiye’ niteliğini sürdürmesi Çeşme’yi emsalsiz kılar. Çeşme’nin, Alaçatı gibi çok özel bir jokeri olduğunu da belirtmek gerekiyor. Alaçatı bilindiği üzere bir eski Rum kasabası. Bir biçimde fark edildiği 1990’lı yıllara kadar hiç kimsenin ilgisini çekmiyordu. İyi ki bu böyle olmuş ve bu sayede korunmuştu. Bu mücevheri keşfedenler yeni yapıları da bu estetiğe uygun gerçekleştirdiler. Bu haliyle, kim ne derse desin Alaçatı şahane bir yer oldu. Tabii ilçe böylesine ‘güzel bir kız’ olunca, taliplisi, merak edeni, geleni gideni çok oluyor. Bu sebeple başta eğlence yerlerinde olmak üzere ticari mekanlarda saygı sınırları zorlanıyor ve her türden kurallara mesafelenenler çoğalıyor. Bu arada yat turizmi açısından Çeşme’nin hiç de azımsanmayacak bir altyapısı olduğunu belirtelim. O güzel beldede tekneler için dört tane marina sözkonusu. İlçe merkezinde Altın Yunus, Alaçatı ve Dalyan bu neviden talepler için oldukça yeterli. Çok bilinenin aksine güzel koylar sadece Gökova, Göcek, Hisarönü ve civarıyla sınırlı değil. Çeşme’nin de muhteşem mavisi ile Hacettepe, Aya Yorgi, Paşalimanı, Nergis koyları poyraz ve lodos şartlarına göre seçimlik olarak emre amadedir. Neyse... Bu haller Çeşme’nin değil, tüm Türkiye’nin sorunu. Evet, yeni bir sezon başlıyor. Hiç dinmeyen efsanevi rüzgarıyla, harika yeme-içme mekanlarıyla, kumrusu, turkuaz denizi ve keyifli insan dokusuyla bu güzel belde herkesi kucaklamaya hazır. Yerli-yabancı misafirlerini bekliyor.",https://www.hurriyet.com.tr/yazarlar/sitki-sukurer/izmirin-kupa-asi-ve-onun-cok-ozel-jokeri-42093653
Sıtkı Şükürer,OD ve MA URLA,"Temmuz 15, 2022 06:17","Günümüzde bir yere yönelik turizmini teşvik eden en önemli faktörlerden biri de hiç şüphesiz yeme-içme mekanlarının özellikli oluşudur. İzmir öteden beri yöresel ürünleriyle; balık restoranları, esnaf lokantaları, pidecileri ile zengin bir gastronomik coğrafyadır. Ancak “Od Urla” başka bir lige işaret ediyor. Yukarıda sözünü ettiğimiz türden rehberlere girebilmek için; mekan, malzeme, servis, lezzet, hijyen, tefriş, gibi hemen her konuda üst seviye özen ve kalitenin sağlanmış olması gerekiyor. Tabii ki bahse konu unsurların her birinin sürekliliğinin de korunuyor olması icap ediyor. Od Urla bir müddet önce aynı mekanda “Ma Urla” diye deniz mahsullerini içeren bir restoran daha hizmete aldı. Od ve Ma Urla’da sunulan her tabak bir gastronomik ar-ge sürecinden geçiyor. Yöresel ürünler fantastik eşleşmelerle bambaşka hoşluklara kavuşturuluyor. Belirtmek gerekir ki böylesi bir çizgiyi, üstelik hep yukarılara taşıma baskısı hissederek, istikrarını temin etmek hakikaten müthiş bir çabayı gerektirir. Şef Osman Sezener ve ekibinin gençlikleri bu anlamıyla en önemli avantajları. Ülkemize Michelen Rehberi’nin geleceği basında yer almıştı. Od Urla doğal olarak ilk radara girecek mekanlardan olacaktır. Umarız Osman şef Michelen yıldızlı zamanlara yakın gelecekte ulaşır ve mekanı ile birlikte kentimizin önemli bir tanıtım yüzü olmaya devam ederler. DERDİMİZ RÜZGAR OLSUN KARADENİZLİ bir dostum bizim de methetmemiz üzerine yine bir temmuz ayında bir haftalığına Çeşme’de ailecek yer ayırtmıştı. 5. gün deli rüzgar, kum fırtınası, dalgalı çılgın denizden yılıp, “batsın sizin Çeşme’niz” deyip arkasına bakmadan kaçmıştı. Bayram tatili boyunca aynı durum yaşanıyor. Hani toz kondurmuyoruz ama bu bitmek tükenmek bilmeyen rüzgar çekilecek nane değil. Kimse püfür püfür esiyor daha ne istenir demesin. Bu başka bir şey. Ne huzur bırakıyor ne deniz keyfi. Yani tüm Ege, Akdeniz kıyıları bu hafta böyle diye karşı savunu yapabilirsiniz. Ama bizim ki hep böyle. Eylül 15’ten sonra biraz dizginleniyor o zaman da mevsim geçiyor. Neyse, insan sevdiğine atarlanırmış. İyi ki İzmirliyiz. iyi ki bir saatlik yay içinde Çeşme, Foça, Seferihisar, Gümüldür, Şakran, Dikili, Ayvalık var. Derdimiz rüzgar olsun. Ama lütfen “az” olsun.",https://www.hurriyet.com.tr/yazarlar/sitki-sukurer/od-ve-ma-urla-42101198
Sıtkı Şükürer,Enflasyon yakıyor,"Haziran 19, 2022 08:37","Ama bir kontrol dışına çıkmışlık hali henüz belirmemişti. Bu yüzden asgari ücret yüzde 50 seviyelerinde artırılınca büyük bir memnuniyetle karşılanmıştı. Ancak ne olduysa, şubat ayından itibaren enflasyon daha da hareketlenmeye başladı. Bu esnada başta ücretler olmak üzere pek çok sözleşme, ağırlıklı olarak yüzde 30-35 zamlanarak oluşturulmuştu. Yılın ilk 6 ayının sonuna gelinirken, resmi tüketici enflasyonu yüzde 70’lere ulaşınca, özellikle dar ve sabit gelirli kitlelerde açık ve net bir “geçinememe” durumu tüm acımasızlığı ile yaşanmaya başladı. 1990’lı yılların yüksek enflasyonlu dönemleri, üstelik tedbirlenmeden tekrar geriye gelmişti. Dış konjonktürün de olumsuz etkisiyle kamçılanan hayat pahalılığı, an itibari ile insanlarımızın bir “çaresizlik hali”ne dönüştü. Böylesi anlarda, geçmişte de yaşandığı üzere milli para bir “değer biriktirme” vasfını büyük ölçüde yitirir. Hükümetin düşük faiz politikalarını sürdürüyor olması, dolarizasyon eğilimlerini besliyor ve bu hal enflasyon sarmalına dönüşüyor. Piyasalarda ve hane halkında oluşan şaşkınlık, görünen o ki ekonomi yönetimine de sirayet etmiş durumda. Kira artışlarında getirilen yüzde 25’lik sınırlama gibi panik uygulamalar “mülkiyet hakkına orantısız müdahale” örnekleri oluşturuyor. Öyle anlaşılıyor ki “heterodoks” politikalar ülke ekonomimize iyi gelmemiştir. Yanlışları başka yanlışlarla çözmeye çalışmak asla doğru sonuç doğurmaz. Yapılması gereken, iktisat biliminin temel öğretilere uygun, ulusal ve uluslararası piyasalara uyumlu ekonomik uygulamalara geri dönülmesidir. ------------ ALSANCAK GÜL SOKAK ALSANCAK tarihsel olarak kentin en kıymetli semti olmuştur. 1922 yılı öncesinde ağırlıklı Hıristiyan nüfusun yaşadığı bölge sonraki süreçlerde de en çok tercih edilen muhit olma özelliğini sürdürmüştür. Alsancak’ın en gözde sokaklarından biri de Gül Sokak’tır. Bu güzide sokak bu aralar isim değiştirme tartışması ile gündeme geldi. Yerel yönetimler nezdinde bahse konu sokak 1382 no ile kodlanmış durumda. Yani “Gül Sokak” resmi bir isimlendirme değildir. Yakın zamanda Büyükşehir Belediyesi tarafından, gelen talepler doğrultusunda semtin civar sokaklarında “Meksika”, “İtalya” gibi isimlendirmeler yapılmıştı. Şimdi de semtin üç yerinde, sırasıyla Dr. Mustafa Enver Caddesi’nin, 1382 ve 1380 sokakların, denizden itibaren sırasıyla 64, 62 ve 170 metredeki kısımları “Brezilya, Kolombiya ve Fransa” olarak isimlendirilmektedir. Eskinin 1382 sokağın 62 metrekarelik kısmı resmen “Kolombiya Sokak” olmaktadır. Arzu edenlerin eskiden olduğu gibi tüm sokağı “Gül Sokak” diye anmalarına engel durum yoktur.",https://www.hurriyet.com.tr/yazarlar/sitki-sukurer/enflasyon-yakiyor-42086887
Sıtkı Şükürer,Yaratıcı uygulamalar,"Temmuz 03, 2022 04:42","Şimdi getirilen bir düzenleme ile, “kırk katır mı, kırk satır mı” denilerek, TL kredi kullanımı döviz hesaplarının bozdurulma şartına bağlanmaktadır. Bir anlamda şirketlerin “sigorta poliçelerine” göz dikilmiştir. Bu uygulama herkesi kapsamamaktadır ama dahil olanlar an itibari ile ikilem içindedir. TL kredi için dövizinden vazgeçilmesi, yerine koyma maliyetlere, belki de risklerine katlanmaktır. Çözüm olarak, dövizli tedariklerini hızlandırırlarsa, optimum stok anlayışı durduk yerde bozulacaktır. Ülkenin ilave ithalat temposu bu sebeple lüzumsuz hızlanacaktır. Hani yan yollara sapılırsa, döviz stoku ve ticaret farklı şirketlerde ayrıştırılmaya kalkışılacaktır. Özetle, Mahfi Eğilmez’in dediği gibi, döviz serbestisine müdahale ile 32 sayılı Karar’a rahmet okunmaktadır. Halbuki kambiyo rejimi 1980’lerden beri bu ülkenin ekonomik kalitesidir. Şimdilik sadece “şirketlerin” dövizlerine göz dikilmiş gözükmektedir. Bir müddet sonra “gerçek kişilerin” döviz varlıklarına dair bir düzenlemeye kimse hayret etmez. BDDK düzenlemesine gelirsek; ne oldu da pazartesi sabah erkenden döviz aniden düştü? Hangi firmalar bu denli hızlı pozisyon aldılar? Tabii ki yine kamunun satışları olduğu aşikardı. Ancak gün gelecek, KKM için döviz talebi olduğunda devlet bu defa piyasadan “alıcı” konumunda olacak. Ya da zorunlu döviz ödemeleri için kendisi de talep oluşturacak. Bu defa hem piyasa, hem hane halkı, hem de devlet bir anda bir yoğunlaşma yaşanacak. Neyse, kötü senaryolar umarız ülkemizden ırak olur. -------------- Odalar STK değildir GEÇTİĞİMİZ pazartesi günü TOBB Başkanı Rıfat Hisarcıklıoğlu kentimizi ziyarete geldi. Hisarcıklıoğlu, öteden beri zihinleri karıştıran bir hususa temas etti. Bu ülkede “Oda”ların bir sivil toplum kuruluşu (STK) olup olmadığı hep tartışılır. Batı ülkelerinde STK’ların gönüllülük esasında çalışan bağımsız kuruluşlar olması gerektiği, ifade edilir. Gelirleri mevzuatla oluşan ve merkezi hükümetle, hani hiyerarşik denilmese de “çok dikkatli” ilişkiler tesis etme durumunda olan Oda’lar bu manada gerçek bir STK sayılmazlar. Nitekim Hisarcıklıoğlu da İzmir’de basına yansıyan konuşmasında Oda’ların bir “Meslek Örgütü” olduğunu, Ahi’lik geleneğinden geldiğini ve STK sayılmayacağını ifade ederek, bu durumu teyit etmiş oldu. Başkanın Oda’lara dair saptaması demokrasi haritasında bu kurumların pozisyonlarının netleşmesini sağlamış oldu",https://www.hurriyet.com.tr/yazarlar/sitki-sukurer/yaratici-uygulamalar-42094864
Sıtkı Şükürer,Osman Kibar’ın hiç dahli yok,"Temmuz 12, 2022 06:29","Gölgede kalan gerçeklerden bahisle 1963 yılında belediye başkanımız olan merhum Osman Kibar’a yönelik yanlış bilgiden kaynaklanan haksız değerlendirmelerin düzeltilmesini amaçlamıştık. Bu yazı üzerine değerli araştırmacı Yaşar Ürük, konuyu tam ve doğru boyutlarıyla açıklayan bir katkı yazısı paylaştı. Aşağıda bu yazıyı sizlere sunuyorum. “Kordon’u katleden 21.80 mt. gabari kararı İzmir Belediyesi’nde 1957 yılı ocak ayında çıkmıştır. İlk üç apartman da hemen o yıl yapılmıştır. Belediye başkanı Enver Dündar Başar’dır. Haziran 1960’ta ise dönemin asker belediye başkanı Sefa Poyraz başkanlığında toplanan belediye meclisi bu kararın daha dar caddelerde de uygulanmasını onaylayınca iş çığırından çıkmıştır. Osman Kibar, 1963 yılı kasım ayında başkanlığa geldiğinde Kordon’un yarısı apartman olmuştu ve o çılgınlığa dur diyebilecek bir koruma anlayışı henüz hiç yoktu. Dolayısıyla Kibar’ın Kordon’u katleden insan olarak gösterilmesi yanlıştır. Ne Kordon’da, ne de Konak’taki arsaların satışında bir dahli olmamıştır. ADI POLİGON DERESİ’NDEN Kokaryalı’nın adı ise lağımdan değil, günümüzde Göztepe Gürsel Aksel Stadı’nın bulunduğu ve Halimağa bataklığı olarak anılan alanda delta yapan Poligon Deresi’nin yazın müthiş kokması ile tramvay deposunda bulunan atların barındırdığı ahırların kokusunun da buna eklenmesinden gelmektedir. İzmir’in gelişmesinde Osmanlı döneminde yol yapım tekniği olarak ortaya meyilli çift taraflı eğimli taş döşeme yöntemi kullanılmaktadır. Bu teknik Kordon, Konak bölgesi ve Hisar Camisi çevresi ile Hükümet Caddesi’nin Basmane’ye kadar Napoli’den getirtilen taşlarla modern biçimde döşenmesine kadar hemen her arterde kullanılmıştır. Elbette tüm lağım suları ortadaki alçak bölgeden akarak denize doğru yönlenmekteydi.” Paylaştığım anektotta kaynak olarak işaret ettiğim Uğur Yüce de şöyle bir açıklama yaptı: “Rahmetli Osman Kibar bana aynen şunu söyledi: ‘Bu benden çok önceleri alınmış bir karar. Emir Ankara’dan gelmiş. 6-7 Eylül devlet uygulaması devamı, 1960 ihtilalinden sonra daha baskın hale geldi. Ben seçildiğimde iş işten çoktan geçmişti.’ Yani Yaşar Bey’in belirttiği gibi... Ayrıca bunu uzun süre Petkim Yönetim Kurulu’nda birlikte çalıştığım rahmetli orgeneral Sabri Yirmibeşoğlu da doğrulamış idi. Kaldı ki rahmetli Dr. Selahattin Akçiçek’in belediye başkanlığından ayrılmasından 1-2 ay önce (1955) Kardeş Apartmanı’nın ruhsatını verdiği iddialar arasındadır.” SERZENİŞ HAKKIMIZ Açık olarak anlaşılmaktadır ki rahmetli Osman Kibar’ın bahse konu tarihsel dokunun yok olmasının başlaması ve mesafe almasında dahli yoktur. Ancak söz konusu köşklerin sahiplerince böylesi bir rant imkanına hemen icabet edilmiş olması, hani o dönemin koşullarını tam bilmiyor olsak da bizlere bir “serzeniş” hakkı veriyor. İzmir’in ilk kuşak göçmenlerine mensup bir ailenin ferdi olarak “içimizin acıdığını” ifade etmek istiyorum. Bu bilinçsiz imha ülkenin yaşadığı ilk büyük rant operasyonuydu. Çok sınırlı bir zümreye imkan sağladı. Bugün birinci kuşak göçmenler Çamdibi, Buca, Konak’ta hala çok büyük ekonomik sıkıntılar içinde yaşıyor. Birkaç ay önce bir röportajda sadece bu sıkıntıya işaret etmek istemiştim. Muhacir ve mübadiller mazlum mağdur fakir ve geleneklerini keyifle yaşatan onurlu insanlardır.",https://www.hurriyet.com.tr/yazarlar/sitki-sukurer/osman-kibarin-hic-dahli-yok-42099828
Sıtkı Şükürer,AYIP-I MAHLÛKAT,"Temmuz 24, 2022 06:29","Endişeli olmak beraberinde temkinli olmayı ve güvenmemeyi getirir. Kötülük bulutları etrafınızdadır, yetmez, ufkunuzu da sarmıştır. Yaşanmışlıklarınızda her daim tedirginsinizdir, pusu kokar gökyüzünüz. İnsan “korkan” bir varlık. Hüzünlenen, öfkelenen, sükûnete eremeyen bir özel tür. İnsan “azalamayan, eksilmeyi bilemeyen, hiçliğe, bir kelebeğin kabullenişine, bir begonvilin erdemine eremeyen” bir varlık. İnsan bu evrende “rolünü” abartan varlık. Melih Cevdet demişti. “Aklın amacı düşünceyi yok etmektir.” Eşref-i mahlukatın bir yalan olduğunu bilmişçesine. Sadece “iyi” olmanın yeteceğini bilmeyen, aradığı huzurun şifasının tabiata itaatten geçtiğini kavrayamayan, iflah olmaz hadsiz bir cezalı. Ölümlü olmanın önemsiz olma anlamına geldiğini anlamamış bir lüzumsuz işgalci. Tahribatı marifet belleyerek zehirli nöbetini telaşla tamamlayan, terkinde ferahlatan bir koca ayıp, insan ---------- BİTMEYEN DELİ RÜZGAR KARADENİZLİ bir dostum bizim de methetmemiz üzerine yine bir temmuz ayında bir haftalığına Çeşme’de ailecek yer ayırtmıştı. 5 gün deli rüzgar, kum fırtınası, dalgalı çılgın denizden yılıp, “batsın sizin Çeşme’niz” diyerek, arkasına bakmadan kaçmıştı. Temmuz ayı boyunca aynı durum yaşanıyor. Hani toz kondurmuyoruz ama bu bitmek tükenmek bilmeyen rüzgar çekilecek “nane” değil. Kimse püfür püfür esiyor daha ne istenir demesin. Bu başka bir şey. Ne huzur bırakıyor ne deniz keyfi. Yani tüm Ege, Akdeniz kıyıları bu hafta böyle diye karşı savunu yapabilirsiniz. Ama bizim ki hep böyle. Eylül 15’ten sonra biraz dizginleniyor o zaman da mevsim geçiyor. Neyse, insan sevdiğine atarlanırmış. İyi ki İzmirliyiz. İyi ki bir saatlik yay içindeÇeşme, Foça, Seferihisar, Gümüldür, Şakran, Dikili, Ayvalık.. var. Derdimiz rüzgar olsun. Ama lütfen “az” olsun.",https://www.hurriyet.com.tr/yazarlar/sitki-sukurer/ayip-i-mahl-kat-42106021
Sıtkı Şükürer,Huzurun teminatı hukuktur,"Mayıs 01, 2022 06:55","İskilipli Atıf Hoca’yı asan rejim kendini haklı görürken, bugün dahi bu kararın yasını tutan muhafazakârlar vardır. İstiklal Mahkemeleri, Sıkıyönetim Mahkemeleri, Menderes’ler, Mahir’ler, Deniz’ler, Berkin’ler ve niceleri haklı olduklarını zannedenlerin tarihe bıraktığı kara lekelerdir. Diyeceğimiz, sebebinin hukuki olmaktan ziyade siyasi olan uygulamalar asla unutulmuyor, vicdanlarda sorgulanmaya devam ediliyor. Hatta kimi durumlarda o “yara” bir türlü kapanmıyor. “İçinizden kininizi eksik etmeyin” söylemi, belki de insani olmayan gerekçelerini bu neviden husumetlerden alıyor. Osman Kavala’ya verilen ağırlaştırılmış müebbet cezası, bu defa Cumhuriyet değerleri ile yetişmiş insanların vicdanlarında benzer bir isyan ve duygusal tahribat yaratıyor. Bu haller memleketimiz için ne kötü. Oysa, makul ve kolay olan insan haklarına, evrensel demokratik ilkelere dayanan bir anlayışı benimsemek. Uzun vadede bu değerlere aykırı davrananlar hiç bir halde olumlu anılmıyorlar. ----------- Riskle yöntemlerle döviz baskılanıyor MERKEZ Bankası afişe faizlerini yüzde 14’e indirdi. Ekonomi Yönetimi Kur Korumalı Mevduat uygulamasını yürürlüğe koydu. Dövize olan talebi bu yolla düşürmeyi planlıyorlardı. Zaman içerisinde kapsam genişletildi. Toplam rakam takribi 750 milyar TL’ye ulaştı. İlave tedbirler devreye alındı. Döviz mevduatlarda zorunlu karşılıklar artırıldı. İhracat dövizlerinin önce yüzde 25’i, bilahare yüzde 40’ının Merkez Bankası’na devri zorunlu oldu. Ticari kredilerde bankalara zorunlu karşılık getirilerek kredi genişlemesi önlenmeye çalışıldı. Menkul malların dövizle ödenmesi yasaklandı. Tüm bunlar dövizin yükselmesini önlemeyi amaçlıyordu. Şimdilerde dolar kuru 14.60 ile 14.80 arasında dengelenmiş durumda. Ancak bu durumu temin eden hususun alınan tedbirlerin yanısıra kamudan döviz satışları olduğu da ifade ediliyor. Yazar Uğur Gürses, bu uygulamalara rağmen döviz mevduatların artmadığını, aksine 2 milyar dolar azaldığını belirtiyor. Giderek hakim olan algı ‘Mevcut kambiyo rejimi değiştiriliyor mu?’ şeklindedir. Zira faizi enflasyonun çok altında ilan ederek ve döviz kurunu baskılayarak bir ekonomik program uygulamak ancak kambiyo kısıtlamaları ile, o da bir süre mümkün olabilir. Aksi halde döviz kurunun bu seviyelerde tutulmasının güç olacağıdır. Hani, kambiyo rejiminde 1980’lerin öncesine yönelme durumu olursa, dövizin resmi kur ile karaborsa fiyatının farklılaştığı bir kapalı ekonomik modele dönüşme durumumuz süratle oluşur. Pek tabii, ekonomi yönetimi, defalarca denenmiş “faizi yükselt, kuru baskıla, cari açık yarat ve ekonomik büyüme temin et” formülünün sürdürülemezliğini biliyor. “Kur Korumalı Mevduat” gibi işler ters gittiğinde Hazine’ye büyük yük getirecek uygulamalar dünya ekonomi literatüründe muhtemelen ilk defa deneniyor. Dolayısıyla rezervlerimiz ekside ve enflasyon yüzde 50’lerin üstündeyken bu yöntem ancak geçici rahatlama sağlayabilir. Sorunun çözümü, acı reçete ile yapısal düzenlemelerden geçiyor.",https://www.hurriyet.com.tr/yazarlar/sitki-sukurer/huzurun-teminati-hukuktur-42054564
Sıtkı Şükürer,Bileşenlerin tarihi görevi,"Mayıs 08, 2022 05:11","Adına; ister “İzmir Futbol Holding A.Ş”, ister “Kent Değerleri Holding A.Ş” deyin, bu projeye inananlar böylesi bir yapıya, hisse karşılığı ortak olabilirler. Bu yapı vakıf şeklinde oluşturulursa, bir ortaklık ve karşılığında “hisse şeklinde” bir değer edinimi olamayacağı için “bağış” sınırları içinde motivasyon ve katılım düşük kalacaktır. O sebeple, düzgün yapı A.Ş’dir. Bu yapı İzmir sporu adına, tarihi kulüpleri yönlendiren ve zaman içerisinde kulüp hisselerini satın alarak, onların hakim ortağı olacağı bir hedef ve misyona sahip olacaktır. Bu yapıda oluşturulan kaynaklar tamamen rasyonel bir yönetim modeli ile kulüplere yönlendirilecektir. Bu çerçevede, belirlenmiş kurallar üzerinden ve aktarılan fonlar karşılığı A.Ş statüsündeki kulüplerden sermaye artışı ile hisse sahibi olunacaktır. Hiç şüphesiz, bahse konu fonlar “matematik eşitlik” esasına göre değil, iyi yönetilen kulüplerin performansı üzerinden paylaştırılmalıdır. Bu yöntem, doğrudan bir bağış, yardım olmadığından Yeni Spor Yasası’nın belediyelere yönelik kısıtlanması kapsamında da değerlendirilmeyecektir. Tabii, bu konuda pek çok farklı öneri oluşturulabilir. Bu konunun önemine inanılıyorsa, olgunlaştıracağı en uygun platform “İzmir Ekonomik Kalkınma Koordinasyon Kurulu”dur. ----- Endemiktir kulüplerimiz İZMİR’de spor kulübü sayısının fazla olduğu hep konuşulur. Hatta tek bir “İzmir Gücü” takımı oluşturularak kaynakların birleştirilmesinin gereği tartışılır. Açık söyleyelim, bu konu “olmayacak duaya amin” demektir. Böylesi bir mutabakatın hayata geçmesi hayaldir. Hani kulüpler parasızlık nedeniyle, yeri gelir onlarca yıl tozlanabilir ve körelmiş izlenimi verebilirler. Ama bu kadim markaların yok olacağını düşünmek bile abestir. En muhtaç halinde bile taraftarın vazgeçilmezidir. Diyeceğimiz; kentin hafızasında, en diplerinde o “har ateş” hep yanar. Derken birileri sahiplenir ve mücevher tekrar parıldamaya başlar. Bu kulüpler müstakilen hep var olmaya devam edeceklerdir. İstanbul, bırakın üç büyükleri, Kasımpaşa’dan Karagümrük’e geçmişin değerlerini sahipleniyorsa aynı durum asırlık çınarlarımız için de geçerlidir. Birleştirme çabaları “rasyonalite” kaldırmaz. Kulüplerimizin her biri “Endemik” değerlerimizdir.",https://www.hurriyet.com.tr/yazarlar/sitki-sukurer/bilesenlerin-tarihi-gorevi-42058292
Sıtkı Şükürer,deniz kokan İzmir özlemi,"Haziran 12, 2022 06:29","Aziz Kocaoğlu döneminde de bu konu gündemdeki yerini korumuş ancak kalıcı çözüm oluşturulamamıştı. Tunç Soyer’in, Aziz Başkan’ın “sirkülasyon kanalları” oluşturması projesi yerine “evsel atık ve yağmur sularının ayrıştırılması” çalışmalarına öncelik verdiğini biliyoruz. Pek tabii sorun sadece bu değil. Arıtmanın kalite standartlarının yükseltilmesinden depolanan atığın kurutulmasına kadar bir dizi yatırımın süratle hayata geçirilmesi gerekiyor. Esasında arıtılan pis suların, arıtılma sonrası ikincil kullanımlarında ciddi bir ekonomik değer söz konusu. Yine kurutulan çamur atıklar, başta çimento fabrikalarına olmak üzere satılabilir bir değer niteliğinde. Hal böyle olunca bu işe “yatırımcı bulmak” imkân dahilinde. Ayrıca Avrupa Birliği fonlarından da destek aranabilir. Tunç Soyer’in bu konuya çok önem verdiğini biliyoruz. Hakikaten, temiz bir körfez, tabii ki birinci sınıf bir arıtma, ekonomik değere dönüştürülmüş bertaraf ve nihayet mis gibi deniz kokan bir İzmir artık bu kentin önceliği olmuştur. TEV BURS FONU İÇİN İMKANI olanların yardıma ihtiyaç duyanlara destek olması çok “insani” bir durumdur. Vakıflar işte böylesi tutumlara vesile olmak için vardır. Bu ülkede bu işi en iyi yapan kurumların başında Türk Eğitim Vakfı gelir. Tam 55 yıldır yüzbinlerce öğrenciye eğitim bursu veren TEV’e İzmir’in iyi kalpli insanları desteklerini esirgemezler. Türk Eğitim Vakfı İzmir Şubesi her yıl öğrencilere yönelik bir burs fonu oluşturmak için bir büyük bağış etkinliği organize eder. Pandemi nedeniyle 2 yıl ara verildikten sonra 22 Haziran’da Çeşme Açıkhava’da Şevval Sam konseri ile bu geleneğe kaldığı yerden devam ediliyor. Levent Sarıgözoğlu’nun onursal başkanlığı ve Şube Başkanı Gülnur Soybayraktar’ın koordinasyonunda, TEV gönüllülerinden oluşan muhteşem bir ekip sözünü ettiğimiz anlamlı gaye doğrultusunda kolları sıvamış durumdalar. Aynı etkinlikte TEV Gönüllüleri Eğitime Destek Korosu da bir küçük konser verecek. Belirtelim ki bu etkinlik için Mozart Akademi ile birlikte aylardır çalışıyorlar. Böylesi çabalar, toplumumuzun ihtiyaç duyduğu dayanışma duygularını güçlendiriyor. Bahse konu etkinliğin konser biletleri Biletix’te satılıyor. Satın alınan her bilet bu anlamıyla oluşturulacak eğitim burs fonuna bir katkı olacaktır.",https://www.hurriyet.com.tr/yazarlar/sitki-sukurer/deniz-kokan-izmir-ozlemi-42082582
Sıtkı Şükürer,Gökdere bir köpek vahası,"Mayıs 29, 2022 06:29","Bu manada bu yaklaşımı can dostlarımız sokak ve ev köpekleri ve yine güçten düşmüş yük hayvanları için de göstermeliyiz. Bu konuda İzmir Büyükşehir Belediyesi müthiş bir adım attı. Adını efsanevi yazar Bekir Coşkun’un köpeği “Pako”dan alan bir muazzam yerleşke Bornova, Gökdere’de 37 dönüm üzerine, geçen ay hizmete girdi. Tesisi gezdiğimizde hayran kaldık. Sahipsiz sokak hayvanları ve güçten düşmüş yük hayvanları için çok özel bir dünya yaratılmış. Yetkililerden aldığımız bilgiye göre 98 bağımsız bakım ve tedavi bölümünde, engelli, yavru, yasaklı ırklar, anneli köpekler ve nihayet terk edilmiş köpekler için ayrı ayrı birimler oluşturulmuş. Güçten düşmüş yük hayvanlarına da 4500 metrekarelik bir özel alan yapılmış. Tam donanımlı bir klinikle, tedavinin yanında düzenli kısırlaştırmalar da planlanmış. Kısırlaştırma derken, Büyükşehir’in 6 tane kısırlaştırma merkezi olduğunu belirtelim. Sırasıyla; Ödemiş, Torbalı, Kemalpaşa, Seferihisar, Urla ve Dikili’de sadece 2021 yılında 16.919 köpek kısırlaştırılmış. Tesiste; eğitici ve öğretici atölyeler de ihmal edilmemiş. Tabii ki, hayvanseverlerin ziyareti için sosyal alanlara da yer verilmiş. Gökdere tesisinin öncesinde Işıkkent ve Seyrek’te geçici köpek bakım evleri zaten vardı. Ayrıca Kültürpark’da küçük hayvan polikliniği bulunuyordu. Seyrek’teki tesis 43 dönüm üzerine. Bu komplekste 4000 kapasiteli bir hayvan mezarlığı da mevcut. Evet, hep denir ki İzmir bu ülkenin en medeni kentidir. Bu cümlenin altını işte böylesi duyarlılıklar dolduruyor. Büyükşehir Belediyesi özellikle Gökdere tesisi ile hakikaten çıtayı çok yukarılara çıkarttı. Sevgili Tunç Soyer ve bu yerleşkenin oluşturulmasında etkin bir çaba gösteren ilgili bürokratlara kentimiz adına teşekkür ediyoruz. ---- KÖPEK BESLEMEK KEDİ ve köpek beslemek, şefkat duymak, çok özel bir duygudur. Örneğin bir köpek edindiğinizde onunla 10-15 yıllık beraberliğe dair bir sözleşme imzalıyorsunuz demektir. Artık yaşam denkleminizde her daim o olacaktır. Uzak bir yerlere gitmeye niyetlendiğinizde “kim bakacak, nasıl olacak” soruları çözümlenmeden hareket bile edemezsiniz. Köpeğiniz sizi hafifleten, insani hoyratlıklara dair yorgunluklarınızı yumuşatan can dostunuzdur. Aynı şekilde sokak hayvanları da, her ne sebeple sahipsiz kalmışlarsa da sevgimizi asla esirgemememiz gereken varlıklardır. Tabii ki onların başıboş şekilde, açlığa mahkûm edilerek, zorla saldırgan haline getirilmeleri uygun değildir. İşte bu noktada Köpek Bakım Evleri’nin önemi ortaya çıkıyor. Çok şükür bu konuda İzmir’in kamu otoriteleri örnek olacak şekilde sorumlu ve duyarlılık gösteriyorlar.",https://www.hurriyet.com.tr/yazarlar/sitki-sukurer/gokdere-bir-kopek-vahasi-42072426
Sıtkı Şükürer,Yangın var,"Haziran 05, 2022 06:29","TÜRK-İŞ gıda enflasyonunun son bir yılda yüzde 100’e yakın mertebelerde arttığını açıkladı. TÜİK oranları bile bir kâbusa işaret ediyor. Asgari ücretle, ki sene başında herkesi mutlu eden bir oranda yükseltilmişti, yılın ilk yarısı gelmeden geçinebilmek, hele bu gelirle bir aile bakılıyorsa, tam bir imkansızlık hali. Hani; giyinme, gezme, eğlenme gibi masraflar zaten tamamen askıya alındı. Ulaşım, elektrik, su, kira gibi zorunlu giderlerden arta kalanlarla karınların doyurulması bahse konu asgari ücretle mümkün değil karşılanamaz. Bir üst gelir seviyesinde olan sabit gelirliler açısından da aynı dramatik çizgiye süratle geliniyor. Enflasyon denen bela orta sınıfı tahrip eden, gelir dağılımını perişan eden bir olgu. “Kim yaptı, neden yaptı” tartışmasına girmeden, her türden siyasi hesabın ötesinde bu sosyal faciaya elbirliği ile çözümler oluşturulmalı. Ülkeyi 20 yıldır yöneten siyasi otoritenin en bilinen özelliği pragmatist oluşudur. Mevcut uygulamalar görülüyor ki bir çözüm olamıyor. Yanlışta ısrar etmeden, ekonominin temel prensiplerine uyumlu tedbirlere vakit geçirilmeden dönülmesi icap ediyor. Hiçbir şey geçinememenin çaresizliğine benzemez. Bu noktada görülüyor ki, işletmeler makro boyutta çok büyük bir sıkıntı içinde değil. Maliye Bakanlığının vergi tahsilat rakamlarına ve benzer verilere bakıldığında işler kötü gitmiyor. Tamam, milli gelir döviz cinsinden azalıyor olsa da aşırı bir düşüş yok. Hatta İSO tarafından açıklanan Türkiye’nin 500 büyük sanayi kuruluşunda bir önceki yıla göre; net kâr yüzde 137,2, ihracat, döviz bazında yüzde %33,9, istihdam 757.000 kişi artmış. Tabii ki borç-özkaynak dengesinde özkaynaklar yüzde 30’ların altına düşmüş, ama büyük bir sıkıntı yok. Ana sorun enflasyona karşı korumasız kalan dar ve sabit gelirlilerde. Hani ölçü kaçar, tahribat artarsa gün gelir ekonomide sert tedbirlere mecbur kalınır. Bazı yazarların, hafif utangaç ifade ettiği “servet vergileri” de bu cümledendir. ASLI KARCIOĞLU ÖNDER BİR kent “duyarlı ve akıllı kadınları” sayısı kadar değerlidir. Bu konuda İzmir’in mütevazı olmasına gerek yok. Aslı Karcıoğlu Önder yaptıkları ile bu durumun çok özel bir örneği. Önder çok sağlam bir eğitim alt yapısı ve derinlikli insanlara özgü kaliteleriyle çok dikkat çekici bir eser üretti. Bu yaratıcı çabası kentimizde son dönemlerde çok konuşuluyor. “Siz Hiç Kendinizle Buluştunuz mu?” kitabı, “Sen Sor Kalbin Konuşsun” kart destesi ve kılavuzu ile özgün yazı, resim, klasik müzik eşleşmeleriyle, sizi kendinize çağıran üç aşamalı bir yolculuk serüveni. Bakınız; final tahlilde insanları kategorize ettiğimizde “iyi insan” olmak her şeyin önüne geçer. Hani çok az kişi doğuştan gelen “steril” tavrını her daim sürdürür. Normalde; hayatın zorlukları, hüzünler, hayal kırıkları kahir çoğunluğumuzu insani ilişkilerde temkinli kılar. İşte bu noktada içimizdeki “doğru öz”den uzaklaşmaya ve giderek sosyal ilişkilerimizde tedbirli olmaya başlarız. Aslı hanım, sahiciliğini kaybeden ve giderek yabancılaşan kimliklere adeta bir ip atıyor ve “anlam sorgusuna” davet ediyor. Hararetle tavsiye ediyor ve sevgili sanatçımızı tebrik ediyoruz.",https://www.hurriyet.com.tr/yazarlar/sitki-sukurer/yangin-var-42077721
Sıtkı Şükürer,İzmir İktisat Kongresi,"Mayıs 15, 2022 18:27","Bu yıl 9 Eylül’de İzmir’in düşman işgalinden kurtuluşunun 100’üncü yılını kutlayacağız. Diğer bir önemli yıldönümü de ‘İzmir İktisat Kongresi.’ 17 Şubat - 4 Mart 1923 tarihinde, Banka-Han’da 1135 Delegesi ile Kazım Karabekir’in başkanlığında; çiftçi, tüccar, sanayici ve işçi temsilcileri ile tarihi bir kongre yapıldı. Harpten çıkmış ve Lozan Antlaşması’nın 5 ay öncesindeki bu kongrede, ülke ekonomisinin hangi esaslara göre oluşturulacağı tartışılmış ve önemli kararlar alınmıştı. Tabii ki, cılız bir özel sektör ve çok sınırlı bir sermaye birikimi sebebiyle devletin iktisadi hayat içerisinde ağırlıklı bir rol almasının elzem olduğu bir karma ekonomik model öngörülmüştü. Finansman, üretim, gümrük, vergi ve lojistik gibi temel konularda stratejik yönelimler tespit edilmişti. Sonraki süreçlerde 4 kez daha toplanan kongre, en son 2013 yılında düzenlendi. Şimdi 100’üncü yılda tekrar bir hazırlık söz konusu. İlk işaret fişeğini Sayın Vali’miz attı. Yıkılmış olan tarihi kongre binasını, aynı yerde aslına uygun olarak inşa edeceklerini açıkladı. Büyükşehir Belediyesi’nin de görkemli bir kutlama planladığı açıklanmıştı. Bu arada kentin tüm sivil toplum kuruluşları da 100’üncü yıla yakışan bir kongre düzenlemesi heyecanı içinde. Belirtmek gerekir ki “İzmir İktisat Kongresi” isim hakkı sadece devlete ait. Bu sebeple bir kamu organizasyonu söz konusu olacaktır. İzmir’in sivil toplum dünyasında hep bir Türkiye ‘Yaz Davos’u’ hayali konuşulur. Hatta bu iş için yer olarak Çeşme yakıştırılır. Mesela, 5-6 günlük bir etkinlikte, dünyaca ünlü siyasetçiler, iş insanları, akademisyenler, gazeteciler bir araya gelsinler, pek çok konu başlığı altında ayrı ayrı paneller düzenlensin, kritik kararlar, sonuç bildirgeleri oluşsun, ekonomi ve siyaset dünyasının nabzı burada atsın... Böyle bir şey hayata geçirilebilir mi? İzmir İktisat Kongresi böylesi bir çerçeve içinde kalıcı ve sürdürülebilir bir çizgiye dönüştürülebilir mi? Hiç şüphesiz, sadece kentin değil, tüm ülkenin bilinirliğine ve tanıtımına müthiş bir katkı sağlayacak bu etkinlik hangi şartlarda mümkün olabilir? Bu neviden bir etkinliğin uluslararası bir kabule dönüşmesi için ilk koşul, o ülkede 1. sınıf bir demokrasinin var olmasıdır. Zira, hemen her konunun özgürce tartışılacağı bir ortam oluşturulması esastır. Özetle; sıradan bir organizasyon İzmir İktisat Kongresinin anısını yüceltmez, bilinenler tekrarlanır ve kalıcı bir iz bırakmadan bir vasat etkinlik olarak sadece bir ‘istatistik’ olur. Açık söyleyelim, 5. Kongre 2013’de aynen böyle olmuştu.",https://www.hurriyet.com.tr/yazarlar/sitki-sukurer/izmir-iktisat-kongresi-42063048
Sıtkı Şükürer,"GANTEP, VEFALI, ZIRHDELİ","Nisan 24, 2022 06:43","Finali de harika kaymaklı fıstıklı katmerle tamamladık. Üç yıllık geçmişi olan mekân hakikaten denenmeyi hak ediyor. Ancak böylesi yerlerin daha küçük ölçekte olması sanki onları daha değerli kılar. Çok masa, çok garson, çok müşteri yeme zevkini azaltan ve müşteriyi yoran bir unsurdur. İkinci önerimiz, Urla merkezde, Malgaca meydanın hemen yanında “Vefalı köfte salonu”. İstanbul’dan yeni gelmişler. Çok özel formüllü çorbaları, müteakiben çok lezzetli bir köfte-piyaz ekürüleri var. Fırın hemen yanlarında olunca, taze ekmekle o piyazın lezzeti başka türlü oluyor. Bu klasikleşmeye aday mekâna tavsiyemiz, bazı oburları tatmin etme saikiyle köfte tabağının yarısını pilavla doldurmamaları. Ve nihayet üçüncü yer, “Zırhdeli”. Bostanlı’da filizlenmeye başlamış bir nadide çiçek. Adanalı bir girişimci Yiğit beyin “gerçek Adana işte böyledir” iddiası ile yarattığı bir özel mekân. Hakikaten dediği kadar var. Diğerleri gibi bu yer de içkisiz bir ortam. Ama akşam saat 22.00’ye kadar açıklar. İki ürünleri var. İlki “közde” içli köfte. Çok otantik ve tadı mükemmel. Diğeri; tabii ki zırhta çekilmiş Adana. Ustalar Rıfat ve Kadir Adana’dan getirilmiş, yine tüm malzemeler de oradan. Çok özel bir şalgam içtik. O da Adana’dan özelmiş. Mekân sahipleri standartı oluşturduktan sonra zincir dükkânlar açmayı planlıyorlarmış. Aman dikkat. Çok sayıda mekân genelde lezzet çizgisini aşağıya çekebilir. Ama ben onların bu hataya düşmeyeceğini tahmin ediyorum. Neyse; bu yer efsane olmaya aday. Kesinlikle tavsiye olunur.",https://www.hurriyet.com.tr/yazarlar/sitki-sukurer/gantep-vefali-zirhdeli-42049966
Sıtkı Şükürer,ESİAD Yatırım Zirvesi,"Mayıs 22, 2022 05:25","ESİAD, bilindiği gibi 250 üyenin temsil edildiği 1000’in üzerinde firmayla, 20 milyar dolar toplam iş hacmi ve 150 bin kişiden fazla istihdamın sağlandığı üyelerinin oluşturduğu bir iş derneği. Bu zirve işinsanlarının finans kaynakları ile buluşturulmasını amaçlıyor. Zirveye; yatırım bankaları, aracı kurumlar, birleşme ve satın alma ile finansal danışmanlık şirketleri, özel sermaye ve girişim sermayesi fonları ve tabii ki işinsanları katılacak. Bu neviden toplantılar bahse konu kurumların iş dünyası ile beraberliklerine vesile oluşturur. Bir anlamda, finans kaynağı ile finansa erişim arayanlar arasında yeni ve kalıcı bağlar bu sayede filizlenir. 6 Haziran’da gerçekleştirilecek etkinlikte çok sayıda oturum düzenlenecek. Adeta, soluksuz bir iş fırtınası yaşanması bekleniyor. Pek tabii ESİAD gibi sivil toplum kuruluşları ticari yapılar değillerdir. Bu manada, dernek gelirleri üye aidatları ve sponsorluklardan oluşur. Bu çerçevede “Yatırım Zirvesi” için de muhtelif kademelerde ve konularda sponsorluk bedelleri belirlenmiş. Platin, Altın, Gümüş sponsorlukların yanısıra makul tutarlarla “etkinlik” sponsorlukları da öngörülmüş. Bu neviden katkı sunanlar, tabii ki kendi firmalarının da tanıtımına imkan sağlarlar. Bloomberg kanalından da yayınlanacak etkinlik hakikaten tüm ülkede eşine az rastlanan bir ağırlık oluşturacaktır. ESİAD’ın başarılı başkanı Mustafa Karabağlı’yı ve yönetim kurulu üyelerini tebrik ediyoruz. YÖNETİMLER CAMİADAN KOPUK OLMAMALI GÖZTEPE ve Altay iki güzide İzmir kulübümüz. Maalesef bu yıl Süper Lig’den düştüler. Pek tabii küme düşmek tüm camialarda ciddi bir moral bozukluğuna sebep olur. Altay yeni bir yönetim arayışında. Mustafa Denizli kulübün ve Türk futbolunun bir efsanesi olarak başkanlığı kabul edemiyeceğine dair açıklama yaptı. Denizli’nin oluşturacağı heyecan ile “Büyük Altay” toparlanır ve Süper Lig’e dönüş yapabilirdi. Bu arada kulübe sarsılamaz bir sevgiyle bağlı İzmir’in köklü ailelerinin desteğini esirgemeyeceğini biliyoruz. Göztepe’ye gelince; biliyorsunuz bu kulüp bir A.Ş ve sahibi Mehmet Sepil. Sepil çok büyük bir Göztepe’li olduğunu her daim ispat etmiştir. Hakikaten maddi ve manevi katkılarıyla Göztepe’yi tekrar eski günlerine döndürmüştür. Sepil’in muhtelif gerekçelerle çok yorulduğuna ve motivasyonunu kaybettiğine dair söylemlerini basından okuyoruz. Göztepe sevgisi Sayın Sepil’in kaderine kazınmış bir vecibe mertebesindedir.",https://www.hurriyet.com.tr/yazarlar/sitki-sukurer/esiad-yatirim-zirvesi-42067792
Sıtkı Şükürer,İbre Rusya'ya döner,"Nisan 03, 2022 06:29","Rusya- Ukrayna savaşında Rusya’nın pozisyonu ölüm noktasını geçmiş bir görünüm arz ediyor. Beri yandan, Ukrayna’nın arkasında duran Batı’nın durumu, bu denli olmasa da pek farklı değil. Gelinen noktada Rusya’nın dönüş yaparak yenilgiyi kabullenmesi, bunca sosyal, siyasal, maddi yüklenimden sonra, mümkün gözükmüyor. Böylesi bir durumda ne Putin kalır, ne de Rusya. Rus talepleri kabul edilirse bu defa NATO ve Birleşmiş Milletlerin caydırıcılığı yok olur. Bunların sadece laf üreten “boş bir kovan”dan farklı olmadıkları sonucuna ulaşılır. Rusya bu operasyonda haklı mıdır, yoksa haksız mı, bu konu bahsi diğerdir. Meselenin bu yönünü ihmal ediyoruz. Ama Rusya’nın bu savaştan istediklerini alarak çıkması, beraberinde diğer büyük devletler için gözlerine kestirdiklerine dair “çökme” kültürünün meşruiyeti demektir. Artık, hiç kimse Çin’in Tayvan’ı işgaline engel olamaz, Küba ABD’ye “mum” olur.... vs. Bir “Ali Kıran Baş Kesen” dönemi başlar ki, bu hal gezegenimiz için pek hayırlı olmaz. Vurguladığımız gibi, özellikle Rusya’nın geri adım atmasını beklemek, gerçekçi durmuyor. Ekonomik yaptırımların bu ülkeyi etkileyeceği çok açık. Ancak bıçak kemiğe dayanırsa, zihinlere nükleer güç opsiyonu devreye alınır mı, şüphesi geliyor. Nitekim Rus yetkililer de bu hususu telaffuz etmeye başlamışlardır. Böylesi bir durum, tabii ki tam anlamıyla bir felakettir. Batı, değerlendirmelerini hiç şüphesiz yapıyordur. Açık olan, bu silaha ilk başvuran Batı olmayacaktır. Onlar, ekonomik yaptırımlarla Rusya’yı soluksuz bırakma yöntemini zorlayacaklardır. Zaten eskinin Varşova Paktı üyelerini NATO ve AB çatısına dahil etmişken Ukrayna’da ısrarcı olmayabilirler. Putin, muhtemel satrancını bu esas üzerinden oynuyor. Bu anlamıyla, nükleer silahların kullanımına dair bir “inandırıcılık” peşinde olacaktır. Neticede bu işten Rusya’nın kârlı çıkması daha muhtemel gözüküyor. An itibari ile terazinin kefelerine baktığımızda, Rusya bekasını tartıya koyarken, Batı stratejik çıkarları ile ağırlık oluşturma çabasındadır. Bu sebepten o ürkütücü joker, yani nükleer kart sadece Rusya’nın alabileceği bir risktir. Batı, günün sonunda yorulacak ve bu travmayı önemsizleştirmeye çalışacaktır. Bundan böyle “yapanın yanına kar kalır” deyimi süper güçlerin yeni şiarı olacak gibi duruyor.",https://www.hurriyet.com.tr/yazarlar/sitki-sukurer/ibre-rusyaya-doner-42035360
Sıtkı Şükürer,Bölge gazetelerimiz,"Nisan 10, 2022 06:29","Diğer bir gazeteci, Serkan Aksüyek. Gazetedeki köşesinde tüm bir sayfayı buram buram araştırma kokan yorumlarıyla her hafta okurlarının istifadesine sunuyor. Bir diğer, zevkle takip ettiğimiz basın emekçisi Adnan Kaya. Çok yönlü kalitelerini bu aralar gastronomik mekânların tanıtımı üzerinden değerlendiriyor. Yine, bir internet sitesinde uzun zamandır yazan Tayfun Maro. Dünyayı derin kültürel birikimiyle okuyan ve imbikten süzülmüş üslubu ile zihinlerimizi açan nefis yazılarını yıllardır takip ediyoruz. Şüphesiz sürekli izlediğimiz gazeteci dostlarımızın sayısı çok fazla. Mesela, son otuz yıldır güne Deniz Sipahi’nin yazıları ile başlıyoruz. Yine her hafa Gözlem gazetesinde Öcal Uluç ne demiş, Saim Uysal ne yazmış merakla okuyoruz. Özetle; bölge gazeteciliği, iftiharımız MEVSİM BAHAR OLUNCA BAHAR aylarında tabiatın çağrısına lütfen dikkat kesilin. Her şey yenileniyor, kirinden pasından arınıyor, taze başlangıçlarla önümüze seriliyor. Bir “mutluluk treni”dir esasında bahar. Ne beklemeye ne de bekletmeye gelmez. “Hele bir sonraki sefere” deme aymazlığına düşersek, bir de bakmışız, mevsimler tıpkı hayallerimiz gibi bayatlamaya başlamıştır. Hayatın hakkını vermek nisan güneşini ıskalamamak, ürpererek denize girmektir mesela. “Hele bir karpuz kabuğu düşsün”cülerdir içimizi çürütenler. Aç karnına kütür çağla bademleri inadına yemektir. Dertlerimizin içinden neşeyi sökmek, keyifleri ertelememektir. Bakın; kaçtı bile şubatın nergis tarlaları. Az daha solmaya başlayacak papatyalar. Ve bekliyor bizleri göller denizler dağlar bayırlar.",https://www.hurriyet.com.tr/yazarlar/sitki-sukurer/bolge-gazetelerimiz-42040177
Sıtkı Şükürer,Çanakkale Köprüsü,"Mart 20, 2022 06:29","Bu tür yatırımlar, sonrasına yönelik müthiş bir ekonomik sinerji zeminini oluşturur. Ülkenin kutuplaşma ortamı bu gerçeği gölgelememelidir. Bu manada önce iktidara yönelik bir hak teslimi yapmak gerekiyor. Hep ”İzmir bir liman kentidir” der ve onun bu özelliğinin Akdeniz havzasına damgasını vurmasını isteriz. Böylesi bir yürüyüş sadece Alsancak limanıyla olamaz. Şimdilerde Aliağa, birkaç yıl sonra Çandarlı liman bölgeleri ile bu hedefe ulaşmak mümkün. Bu büyük yarış muhtemelen Bandırma’ya açılım planlayan İstanbul ile kıyasıya bir rekabet sonunda şekillenecek. Liman; ulaşım kolaylığı, maliyet imkanı demektir. Bu anlamıyla otoyollar, köprüler, demir yolları bütünleyici rol oynarlar. Lojistik imkanların gelişmesi her türden yatırım için öncelikli tercih şartıdır. Ekonomik aktivite beraberinde iş ve aş demektir. Yöneticilerimiz artan nüfusun geçimi ve refahını düşünmek ve planlamak urumundalar. Tabii ki finansman maliyetleri bu tip yatırımlarda en uygun koşullarda olmalıdır. Meselenin bu boyutunu tartışmak muhalefetin en doğal hakkıdır. Ama önce bir sevinmeli ve gururlanmalıyız. Kuzey Ege’nin gelişmişlik anlamında makus talihine dair çok önemli bir mesafe alınmıştır. En kritik husus bahse konu lojistik ağının örülmesiydi. Medyada Çanakkale köprüsü için “yeni bir kara delik açılıyor” manşetiyle verilen sunum zamansız olmuştur. Neyse, muhteşem bir Cumhuriyet eseri olan Çanakkale Köprüsü hepimize kutlu olsun.",https://www.hurriyet.com.tr/yazarlar/sitki-sukurer/canakkale-koprusu-42026001
Sıtkı Şükürer,‘Pardon’ sınırı aşıldı,"Mart 06, 2022 06:29","Rusya operasyonu Donbass’la sınırlasaydı, bir antlaşma zemini mümkündü. Ama artık bir savaş ortamı oluştu, acıları yaşanıyor, binlerce insan ölüyor, Rusya’ya yönelik ekonomik yaptırımlar artarak çoğalıyor, Putin şeytanlaştırılıyor... Artık bu mesele Rusya’ya kalıcı bir ders verme, onu muhtemelen dar ve pasif bir çerçeveye sıkıştırma politikasına dönüştürülmeye çalışılacaktır. Belki de soğuk savaşın intikamı Putin’in bu stratejik yanlışı üzerinden Rusya’ya nihayet ödettirme fırsatı olarak değerlendirilecektir. Rusya böylesi bir maliyeti içine sindirmez. Dönüp geldiğimiz yer, onun netice itibari ile bir nükleer güç olduğunu tüm dünyaya hatırlatıyor. Şayet Rusya rencide edilerek ve bileği bükülerek püskürtülecekse bu kolay olmaz. Diploması; karşılıklı tavizlerle bir formül yaratılabilir mi, Ruslar’ın tatmin olacağına karşı taraf razı olabilir mi, açıkça zor gözüküyor. Sonuç ne olursa olsun, Putin ve Rusya için bir “had” aşımı oluşmuştur ve bundan sonrasına dair zor zamanları mukadderdir. ----- Denizler duruluyor UZUN yıllar boyunca Türkiye siyasetini değerlendiren köşe yazılarımı sıklıkla bir klişe cümle ile tamamlardım. “Denizler durulmaz dalgalanmadan.” Bu cümleden muradım şuydu; Türkiye Cumhuriyeti kurulurken büyük ölçüde “Kara Avrupa” yönetim modelinden esinlenmişti. Laiklik ilkesi, Anglo Sakson anlamı itibari ile değil, din işleri ile devlet işlerinin katı bir şekilde birbirinden ayrılması esası üzerine işletiliyordu. Görünürde 1950’li yıllardan itibaren bir demokrasi söz konusu ise de askeri vesayet her daim ağırlığını hissettiriyordu. 2000’li yıllar rejimin baskıladığı muhafazakârlara iktidar imkânı sağladı. Bu defa Cumhuriyet’in kurucu ezberleri yeniden yorumlanmaya, bir anlamda rövanşist uygulamalarla farklı bir ülke tasavvurunun yapısal çatısı oluşturulmaya çalışıldı. Kolayca gözlenildiği üzere bahse konu farklı anlayışlar kutuplaşma ortamı yarattı. Oysa sadece bir Türkiye vardı, olması icap eden her iki tarafın bir mutabakat zemini oluşturmasıydı. Aksi durum ülke enerjisini boşa harcayan ve her iki tarafın da zarar gördüğü bir huzursuz iklime işaret ediyordu. Ama ne var ki makul bir noktada uzlaşmak ve neyin olması gerektiğinin bilincine varmak için nelerin olamadığını yaşamak gerekiyordu. Bu sebeple muhafazakâr iktidar sürecinden itibaren bir 20-25 yılın geçmesi gerektiği öngörüsünde bulunuyor ve bu anlamıyla “denizler durulmaz, dalgalanmadan” cümlesini kullanıyorduk. Sözü 6 siyasi partinin hazırladıkları, bir nevi bir anayasa taslağı çalışması olan metne getirmek istiyoruz. Burada ideal bir parlamenter sistem oluşturulmak istenmiş. İşin enteresanı benzer bir çaba Ergun Özbudun Anayasa taslağı olarak 2007 yılında bizatihi muhafazakârların desteği ile hazırlanmıştı. O dönem bahse konu özgürlükçü modele, şimdilerde yeni taslağı hazırlayanların pek çoğu mesafeli yaklaşmışlardı. Şimdi de çok muhtemel muhafazakârlar bu yeni taslağa karşı çıkacaklardır. Bu durum göstermektedir ki, esasında her siyasi parti siyasi yaşamın belirli bir evresinde pekala 21. yüzyıla yakışan, hukukun üstünlüğünü gözeten bir anayasa talebini benimsemektedir. O sebeple, asıl olan siyasi partilerin, muhalif duygularla karşı çıkışları değil, erdemini ve gereğini hissettikleri anda savunduklarıdır. Hayat, Türkiye siyasetindeki oyuncuları asgari müştereklerde ve fakat bu ülkeye yakışan demokratik standartlarda bir araya getirmeye adeta mecbur kılmaktadır. 6 siyasi partinin çalışmasını bu manada değerlendirmek, esasında denizlerin sakinleştiği bir demokrasi limanına, tüm siyasi görüşlerin yanaşmasına fırsat oluşturacak çok önemli bir aşama olarak görmek gerekir.",https://www.hurriyet.com.tr/yazarlar/sitki-sukurer/pardon-siniri-asildi-42016880
Sıtkı Şükürer,Liderler geçidi,"Mart 27, 2022 06:29","Aynı zamanda partisinin il kongresini yapmak üzere kentimize gelen Deva Partisi Genel Başkanı Ali Babacan, konuk olduğu etkinliğin açılış konuşmasını ESİAD Yönetim Kurulu Başkanı Mustafa Karabağlı yaptıktan sonra, kürsüye geldi. Babacan ekonominin iyi olmasının ön koşulunun “özgürlükler, hukuk ve adalet” olduğuna vurgu yaparak kendi programlarında, bu anlamıyla bahse konu unsurların öncelik taşıdığını, bu yüzden “ekonominin” bile 5. sırada yer aldığını ifade etti. Partilerinde cinsiyet kotasının yüzde 35 olduğunu, İzmir’de bazı ilçelerde bu kotanın kadınlardan ziyade erkekleri koruduğunu söyledi. Ayrıca gençlere önem verdiklerini, partinin yönetim organlarına gençleri yerleştirdiklerini belirtti. Üyelerinin %85’nin ilk defa siyasete girenlerden oluştuğunu, daha öncesinde bahse konu seçmenlerin yüzde 30’unun AK Partiye, yüzde 20’sinin ise CHP’ye oy verdiklerini ifade etti. Kimlik siyasetine çok mesafeli olduklarını söyledikten sonra 15 ay öncesinden “Demokrasiye geçiş eylem planı” başlığı ile çalışmalar yaptıklarını, 6 partinin yayınladığı “Güçlendirilmiş Parlamenter Sistem” deklarasyonuna bu çerçevede hazır katkı koyduklarını belirtti. Bu deklarasyonun önemli olduğunu, ama yol haritasının daha da kritik olduğunu, bunun henüz konuşulmadığını ve geç kalınmaması gerektiğini ifade etti. Aksi taktirde şayet ittifakın adayı cumhurbaşkanı seçilirse, bu belirsizliğin tartışma yaratacağını belirtti. Seçmene “her yetkiye talip olan başkan” formülünün, kolaylığı nedeniyle daha hitap ettiğini, ama “kuvvetler ayrılığı” prensiplerinin vazgeçilmez olduğunu ifade etti. Olası iktidar için “Eylem Planlarını” hazırladıklarını ve her bir planı bütçe olanakları ile irtibatlandırdıklarını belirtti, bu çerçevede tarım, afet, dijital dönüşüm, makroekonomi ve istihdam eylem planlarının hazır olduğunu söyledi. Bu şekilde 20 eylem planlarının olacağını, iktidarlarının ilk 90 dakikasında özgürlükler ve yargı bağımsızlığı konusunda hızlı icraat yapacaklarını ifade etti. Doğru yaklaşımlarla ekonominin 6 ay içinde düzeleceğini, kök sebebin kötü yönetim olduğunu belirtti. “Yeni seçim kanunu taslağı henüz netleşmedi” dedi ve yorum yapmadı. AB sürecine dair “Tren rayda” diyerek, ülkenin “yük alan” bir duruma geçmesi halinde AB’ye girmenin kolay olacağını söyledi. Mevcut ekonomi yönetimini “Bir Alem” diye nitelendirerek, ekonomik kararların, tek kişinin duygu dünyasına göre şekillendiğini, söyledi. İttifakın cumhurbaşkanı adayının da, öncesinde mutlaka yol haritasına imza koyması gerektiğini, aksi durumun kaos yaratacağını belirtti. Somut, sağlam bir program önceden belli olmaz ise kararsız seçmenin oy vermeyebileceğini söyledi. Parlamentonun seçim kanunu tartışmaları ile “odak” kaybolduğunu, esas olanın cumhurbaşkanı seçimleri olduğunu ifade etti. İttifakın cumhurbaşkanı adayını şu aşamada belirlememesinin daha uygun olduğunu, ancak olası adayın programının ittifak partilerince başlangıçta belirlenmesinin önemli olacağını ifade etti. Seçimlerde “İttifakın” cumhurbaşkanlığı seçimini kazanmasına rağmen mecliste Anayasa’yı değiştirecek çoğunluğa ulaşamama durumunda ne yapılacağının planlanması gerektiğini, ancak böylesi bir durumda AK Parti’nin bile desteğinin olabileceğini belirtti. İktidarın Ankara ve İstanbul’u kaybetmesinin onlar nezdinde moral bozukluğu yarattığını, Kur Korumalı Mevduat uygulamasının yanlış olduğunu, buna mukabil şeffaf anlayışla Yap-İşlet-Devret yönteminin mantıklı ve iyi bir enstrüman olduğunu belirtti. Şayet seçimi kazanırlarsa mevcut Y.İ.D yatırımlarının finansal boyutunu, hukukun içinde kalarak sorgulayacaklarını ifade etti. Aksi halde hukuka saygı göstermeyen bir anlayışın “Çete” den farklı olmayacağını belirtti. Özetle, kentimizde liderler geçidi devam ediyor; ESİAD’a ve vesile olan Deva Partisi İl Başkanı Seda Kaya Ösen’e teşekkürlerimizi sunuyoruz.",https://www.hurriyet.com.tr/yazarlar/sitki-sukurer/liderler-gecidi-42030692
Sıtkı Şükürer,Mazi kalbimde yaradır,"Nisan 17, 2022 06:29","İZMİR FUTBOLU MUTSUZ BİZ bir türlü istenen kıvamda futbol şehri olamıyoruz. Takımlarımızı seviyoruz ama çok azımız bir Trabzonlu ya da Adanalı gibi, yöresinin kulübü ile bütünleşebiliyor. Asırlık kulüplerimizin hali içler acısı. Altay, Göztepe Süper Lig’de tutunamadılar. Karşıyaka bilmem kaçıncı ligde sürünüyor. Altınordu bile parıltısını kaybetmeye başladı. Sıkıntı futbola olan ilginin azalması değil. Kime sorsanız üç büyük kulüple ilgili taraftar muhabbetini koruyor. Kendi semt takımlarına ilgileri ancak kendilerinden bağımsız bir başarı oluştuğunda hareketleniyor. Oysa konu İzmir olunca şehrimizi dünyanın hiçbir yerine değiştirmiyoruz. İzmir düşkünlüğümüz istikrarlı başarı olmayınca kulüp sevgisine aynı ölçüde yansımıyor. Şimdilerde yeni bir spor yasası hazırlığı gündemde. Futbol kulüplerinin anonim şirket olmaları zorunlu hale getiriliyor. Aynı zamanda finansal yönetimlerine de sıkı kurallar konuluyor. Tüm bunlar acaba ne ölçüde İzmir takımlarına yansıyacak? Bu kentin kulüpleri üstü tozlanmış bir mücevher gibidir. Tarihi geçmişleri ile her yönüyle işlenebilecek büyük bir potansiyele sahiplerdir. Futbol tüm dünyada çok önemli bir endüstri. Bu değerlerimiz, açık söyleyelim, her biri bir iş fırsatıdır. Öncelik tabii ki İzmir iş insanları ve kurumsal bileşenlerdedir. Amerikalı, Arap iş insanları, Rus oligarklar spor kulüp sahipliğini kazançlı bir yatırıma dönüştürüyorlar. Bu anlamıyla pazarlanabilecek ve kent tanınırlığına katkı sağlayacak değerlerimizin farkındalığını artırmamız ve özel bir stratejiyi elbirliğiyle üretiyor olmamız icap ediyor.",https://www.hurriyet.com.tr/yazarlar/sitki-sukurer/mazi-kalbimde-yaradir-42045141
Sıtkı Şükürer,Yeni dengeler oluşurken,"Şubat 27, 2022 06:29","Hiç şüphesiz “Batı”nın olası ekonomik yaptırımlar silsilesinde imkânları daha fazla. Ama şunu asla unutmamak gerekiyor. Neticede Rusya da bir nükleer güçtür. Dolayısıyla meseleleri tırmandırmanın mutlaka bir sınır vardır. Ayrıca geçmiş tecrübelerden biliyoruz ki krizin ekonomik faturası rahatsız edici boyutlara ulaşırsa “piyasa aldırmazlığı” denen pragmatik boyut bir anda devreye girer. Final tahlilde Ukrayna, taraflar açısından stratejik bir öneme sahip olsa da tarihi olarak Rus etki sahasında kalmış bir bölgedir. Bu sebeple ABD “suyu ters akıtmaya” muktedir olamayacağı için, başkaca tavizlerle barış dengelenmesine razı olabilir. Benzer durum zaten Kırım’da yaşanmıştı. 21. yüzyılın ilk çeyreği tamamlanırken hiç kimse bu gezegende süper güçlerin uzun süreli sıcak savaşını bekleyemez. Neticede, vurguladığımız gibi karşılıklı nükleer denge söz konusudur. Bu öylesine önemli bir faktördür ki ABD ve NATO’nun ileriye gitmesini, bağlı olarak prestijini büyük ölçüde aşağıya çeken bir sonuç doğurması, kuvvetle muhtemeldir. Türkiye reel politiğin gereklerine uygun davranmalı ve tarafların hiç birine angaje olmadan bir denge politikası yürütmelidir. Putin, sosyalist dönemin cömertliğinden vazgeçmiş bir Rusya perspektifi hedefleyerek, Çarlık döneminin topraklarına yayılmış bir ülke hayalini yeniden yazmaya çalışıyor. Kim bilir, belki de güçlenmiş bir Rusya, yeniden belirleyici bir rol peşindeki Almanya ile ABD ve Çin karşısında yepyeni bir ittifak filizlendirebilir.",https://www.hurriyet.com.tr/yazarlar/sitki-sukurer/yeni-dengeler-olusurken-42012026
Sıtkı Şükürer,İzmir damardan Romandır,"Mart 14, 2022 06:29","Bu insanlara dair yoksulluk ve eğitimsizlik adeta bir kadim kaderdir. Ama Kadifekale sırtları ya da Agora’nın arka sokakları gibi, önce Anadolu’dan, sonraları Suriyeli ve Afgan göçmenlerin geçici kullandığı türden çöküntü alanları değildir Ege Mahallesi ve diğer Roman yerleşim yerleri. Buralarda “fakirlik, dışlanmışlık, yok sayılmışlık” gibi acıtıcı kavramlarla sentezlenmiş çok özel bir kültür yaşanır, yaşatılır. Romanlar; hayatın zorluklarını bir gülümseme ve neşe bulutu ile perdeleyerek yaşarlar. Mesafeli kalınmış halleriyle kendi kendilerine yetebilmeyi onurlu bir zanaat haline getirmişlerdir. Bu anlamıyla İzmir’imizin bu özel rengine her kesimin sahiplenme borcu vardır. İstanbul “Sulukule” rant uğruna bitirildi. Şimdilerde Ege Mahallesi için kentsel dönüşümün süreci yaşanıyor. Tabii ki rehabilite edilsin. Bu anlamıyla Büyükşehir Belediyesi’nin çalışmaları çok kıymetli. Ama atılacak her adım bu neviden kültürlerin önemini idrak etmiş bir duyarlılıkla ve mutlaka Roman münevverlerinin işbirliği ile gerçekleşmelidir. Kamu otoritelerinin bu özeni gösterdiğini biliyoruz. İzmir’in bir başka Ege Mahallesi yok. O sebeple sevgili hemşehrilerimizi pamuklara sararak sahiplenmeli ve korumalıyız.",https://www.hurriyet.com.tr/yazarlar/sitki-sukurer/izmir-damardan-romandir-42022025
Sıtkı Şükürer,Zamanla yarışmak risklidir,"Ocak 16, 2022 06:29","Cumhuriyet bu birikimi aynen sahiplenmiş ve Ankara’dan yönetilen “iyi tariflenmiş” devlet organizasyonu kurmuştu. Bu coğrafyada devlet aklı öteden beri bürokratlarını iyi yetiştirmeye özen göstermiştir. Cumhuriyet, bürokratlarının kendi değerlerine uyumlu olmasına daima dikkat etmiştir. Ancak çok partili hayata geçişle birlikte bahse konu katı tutum mecburen esnemeye başlamıştır. Özellikle “muhafazakârlar”, iktidar ağırlıklarının arttığı 2000’li yıllarda, mesafeli bırakıldıkları devlete giderek hakim olmuşlardır. Bu süreçte, “usul kaygıları”nın daha az nazara alındığı bir devlet anlayışı oluşmuştur. Denilebilir ki; “Bu bir demokratik gelişmedir”. “Zaten Devletin hantal yapısı hep eleştirilir”. “Sonuç odaklı, pratik, güven esaslı bir tarz, hayatı her yönüyle rahatlatır, kolaylaştırır”. Ancak, bu beklentiler ülkeler tarihinde maalesef bu şekilde tecelli etmemiştir. Devlet, neticede halka hizmet için kurulmuş ve halkın finanse ettiği bir yapıdır. Bu nedenle her icraatının “açıklanabilir” ve “hesap verilebilir” olması şarttır. Konuyu AK Parti’nin yönetim anlayışına getirmek istiyoruz. AK Parti, sözünü ettiğimiz sürece uygun olarak iktidar oldu. Ağır bürokratik yapı onun için her daim “sevimsiz ve boğucu” idi. Doğru bildiklerini zamanla yarıştırdıklarında “istimin arkadan gelmesini” tercih eder bir tutumları olmuştur. Örneğin, bu ülkenin iç huzuruna dair herkesin özlemi olan “Barış Süreci”, devletin kural ve geleneklerini pek nazara almadan uygulandı, işin içinden çıkılmaz bir yerlere sürüklendi ve proje başarısızlıkla sonuçlandı. Yine, ekonomi ile ilgili, yine “doğru bildiklerine” dair, dünya ve ülke örneklerini kaale almadan, görüş alışverişinde bulunmadan, mali devlet kurumlarının olması gereken bağımsızlıklarına özen göstermeden ve “dış güçlerin ekonomik saldırısı” gibi söylemlerle, kuralsız icraat tarzı tercih edildi. Ayrıca son dönemlerde, her demokratik ülkede her iktidarın zamanla yaşaması mukadder “yıpranmayı” ve bağlı olarak “değişim vakti” ihtimalini sindirmekte zorluk çektiklerine dair kimi açıklamalar yapılır oldu. “Devletin bekası ve güvenlik tehdidi” söz konusu olduğunda “seçim ve demokrasi”nin bile ikinci planda kalacağına dair söylemlere tanık olundu. Bir Anayasal hak olan “Herkes, önceden izin almadan, silahsız ve saldırısız toplantı ve gösteri yürüyüşü düzenleme hakkına sahiptir” (Md. 34) ilkesine mesafeli imalar seslendirildi. Diyeceğimiz, iktidarlarda, zamanla kendilerine çok doğru gelen ve bu sebeplerle demokrasiyi ve onun tanzim ettiği kuralları tartışılır bulan tutumlar yeşerebilir. Hayat göstermiştir ki bu anlayış, demokrasiyi benimsemiş ülkelere hiç iyi gelmez ve tüm topluma bedel ödettirir. İktidarlar, “tehdidi önleme, huzuru temin, ekonomik saldırıyı savuşturma, güvenlik ve benzeri sebeplerle” bindikleri dalı kesip demokrasiden ve kurallardan uzak “meşruiyet” gerekçeleri türetmemelidir.",https://www.hurriyet.com.tr/yazarlar/sitki-sukurer/zamanla-yarismak-risklidir-41983046
Sıtkı Şükürer,İstişare zamanı,"Aralık 12, 2021 06:29","Tüm 80’li, 90’lı yıllar boyunca yüzde 80’lerin biraz altı, biraz üstü, hep böylesi bir süreç içerisinde yaşadık. Turgut Özal öncesinde ilaveten vergi oranları hayli yüksekti. Kurumlar Vergisi oranı, SSDF kesintisi ile birlikte yüzde 49,22 idi. Kar dağıtımında ayrıca vergiler ödenirdi. Enflasyon birçok iş kolunda vergisini düzgün ödeyenler için özvarlığın erimesi anlamındadır. Dönemin ünlü denetim şirketi Arthur Andersen’in Türkiye yetkilisi bir makalesi ile bahse konu vergileri ödeyen şirketlerin 5 yıl içinde özvarlığını kaybedeceği tespitini yapmıştı. Yüksek enflasyon dönemlerinde ticarette Türk Lirası üzerinden ve olabildiği ölçüde uzun vadeli borçlanmaları önerilir. Bağlı olarak satışlarının kısa vadeli olması iyidir. Böylesi dönemlerde enflasyon ve dolarizasyon birbirini besleyerek artar. Enflasyon tabii ki esas sıkıntısını geniş halk kitlelerine yaşatır. Özellikle sabit gelirliler hayat pahalandıkça geçim baskısından bunalır ve tüketim kalıplarını düşürmek zorunda kalırlar. Şimdilerde reel enflasyonun resmi verilerin üstünde olduğu biliniyor. Asgari ücretin 2820 TL (net) olduğu 2021 yılında insanlar açlık sınırının altında çalışma durumunda kaldılar. Yeni asgari ücretin 4000 TL mertebelerine gelmesi ancak geçmişte oluşmuş tahribatı bir nebze giderir. Oysa bu ücret 2022 yılı boyunca geçerli kalacaktır. Gelişmeler önümüzdeki yılın enflasyon seviyesi yönünden zor geçeceğini göstermektedir. Enflasyonda ipin ucunun kaçma ihtimali, vurguladığımız gibi fiyat artışlarını yansıtamayan iş kollarını da etkiler. Böylesi süreçlerde milli paranın “değişim” ve “tasarruf aracı” fonksiyonları zaafa uğrar. Ülkede fiyatlamalar büyük ölçüde “döviz” üzerinden yapılmaya başlanır. Milli paranın hızla değer kaybı, satılanı tekrar yerine koyabilme imkânlarını sınırladığından, stokçuluk, karaborsa ve istifçilik artar. Hayatın her alanında ahlak erozyonu gözlenmeye başlanır. İlk planda “ödeme namusu” kriteri zaafa uğrar. Çalma, çırpma, yolsuzluk, rüşvet hatta fuhuş eğilimleri, kendine haklı gerekçeler üreterek yaygınlaşır. Hele, eskisi gibi küçük bir ekonomi olunmadığı için ekonomik ve siyasi istikrarsızlıklarınız dış dünyada da olumsuzluklara yol açar. Özetle, doğal ritim bozulursa peşi sıra pek çok olumsuzluklar yaşanabilir. Bu ülkenin Anayasa’sında yer alan “Ekonomik ve Sosyal Konsey” böylesi durumlar için vardır. Siyasi otoritenin bu konseyi toplayarak istişare ortamını tesis etmesini bu anlamıyla elzem gördüğümüzü ifade etmek istiyoruz. -------------------- YENİ EKONOMİK MODELİMİZ EKONOMİ yönetimi “düşük faiz” den hareketle bir ekonomik programı uygulamaya koydu. Bağlı olarak, “TL” yabancı paralara karşı değer kaybetti ve enflasyon kontrolden çıkma eğilimleri göstermeye başladı. Siyasi otoritenin bu programa ilişkin oyun planı kısaca şöyle; - Değerlenen döviz milli para cinsinden ülke değerlerini ucuzlatacağı için yabancı sermaye yatırımlarını cazip kılar. - Dış turizm gelirleri doğal olarak artar. - İthalat pahalanır ve bu durum cari dengeye olumlu katkı yapar. - Doğrudan ithal yerine yerli üretim için imkânlar zorlanır, ithal ikamesi oluşturulur. - Toplum lüks tüketimden uzaklaşır. - Ülkenin tasarruf eğilimi yükselir. - Zamanla yatırımlar için kaynak birikimi oluşur. - Çin, Kore gibi bu yoldan geçmiş ülkeler örnek alınarak; süreç içerisinde merkezi planlamayla ihtisaslaşılan konularda, markalar oluşturularak, inovatif ve katma değerli bir ekonomik yapı hedeflenir. Bu modelin uygulama zorlukları ise kısaca şöyledir; - Kore ve Çin bahse konu performansı demokratik olmayan bir yönetim altında gerçekleştirmiştir. Bu durum Türkiye için ne ölçüde uygundur? - Belirli bir tüketim seviyesine alışmış toplum ne ölçüde düşük tüketim kalıbına razı olacaktır? - İhracat artabilmesi, evvel emirde ülke içi üretim kapasitesine bağlıdır. Türkiye’de tatmin edici bir “atıl kapasite” söz konusu mudur? - İhracata yönelen sınırlı kapasite ülke içinde “arz” problemi oluşturabilir. Bu durum enflasyonist bir baskı yaratabilir. - Döviz rezervleri yeterli düzeyde olmadan faizin enflasyonun altına çekilmesi, dövizin kontrolden çıkması ve hiperenflasyona sebep olması riski bulunmaktadır. -Yükselen enflasyon ve artan volalite fiyatlama sorunları oluşturur. Tedarik zincirinde aksamalar yaşanır. Nitekim an itibariyle olan budur. - Ucuz emekten hareketle katma değerli üretim bilgi toplumunda artık mümkün gözükmemektedir. - 21. Yüzyılda ekonomi; demokrasi, insan hakları, çevre duyarlılığı…. gibi parametrelerden soyutlanamaz.",https://www.hurriyet.com.tr/yazarlar/sitki-sukurer/istisare-zamani-41959137
Sıtkı Şükürer,Yaratıcı bir müdahale,"Aralık 26, 2021 06:29","Bir anlamda, hem düşük faiz, hem de düşük döviz kuru uygulamasını eş zamanlı olarak hayata geçirdiğini ilan etti. İktisatta, kambiyo rejimi kısıntısı yokken, faiz ve döviz kurunun kontrolünün mümkün olamayacağı ifade edilir. “Devlet garantisi” tabii ki ciddi bir teminattır. Ancak verilen garantilerin arkasında bütçe kaynaklarının da yeterli olması icap eder. Neticede açıklanan önlemlerle döviz kurunun baskılanması hedeflenmiştir. Bu durum, ihracata yönelik, kamuoyunda “Çin modeli” diye konuşulan ekonomik modelden vazgeçildiği izlenimi doğurabilir. Hükümet; köprü, hastane, havaalanı projelerinde olduğu gibi “kur garantisi” yöntemini böylelikle yaygınlaştırmış oluyor. Piyasaların öncelikli talebi istikrar ve öngörülebilirliktir. Güçlü döviz rezervlerimiz ve bütçe imkânlarımız olmadan bu neviden programların çok uzun süre sürdürülmesi zordur. Bu sebeple, kötü senaryoda devletin para basma mecburiyetinde kalması ve yüksek enflasyonist sürece girilmesi ihtimal dahilindedir. Diyeceğimiz; sermayesi kıt bir az gelişmiş ülke konumundaysanız, kaynaklarınızı vaktiyle yapısal dönüşümlere tahsis etmemişseniz bu neviden krizlerle sık sık karşılaşmanız beklenen bir durumdur. Bu sebeple, sihirli ve basit çözümlerle meselelerinizi çözümleyemezsiniz. Açıklanan tedbirler, bu manada yapısal sorunlarımıza çare değildir. An itibariyle yangın söndürülmüştür, temel meselelerimiz hala ortadadır. ---------- ENFLASYON NAS SAYILIR MI? TÜRK Lirası mevduata döviz kuru garantisi verilmesi, diğer deyişle dövize karşı değer kaybının telafisi hem “Nas”, hem de “mevzuat” anlamında “faiz” addedilmiyor. Hani kriter olarak “döviz”e tanınan bu ayrıcalık, mesela neden “enflasyon”a sağlanmıyor? Türk Lirası, “Altın para” esasında olsa, enflasyondan etkilenmesi söz konusu olmaz. Ama bizim paramız, tıpkı diğer ülkeler gibi, neticede bir kağıt, garantörü de rezervleri negatif Merkez Bankası. Dolayısıyla bu durum değişmediği müddetçe dalgalanmaya, hatta değer kaybetmeye hep yatkın. Bu sebeple devlet, faizleri enflasyon seviyesine çıkartınca, aslında bir getiri sağlanmıyor, sadece değer kaybının dengesi tutulmuş oluyor. Konu “döviz” olunca bu rasyonalite açıklanan programda işletildiğine göre, neden hala Merkez Bankası ısrarla TÜİK rakamlarını enflasyonun altında belirliyor, nominal erimiş seviyelere reel faiz muamelesi yapılıyor, anlamak güç. Faizi haram kılan “Nas”ın farklı kriterlere göre esnek yorumlanması ilahiyatçı olmayan bizim gibi sıradan insanların zihinlerini karıştırıyor.",https://www.hurriyet.com.tr/yazarlar/sitki-sukurer/yaratici-bir-mudahale-41968724
Sıtkı Şükürer,Gemi iskeleden ayrıldı,"Aralık 19, 2021 06:29","Şimdilerde de döviz kurları ciddi bir sıçrama yapmış durumda. Döviz fiyatları kopup gidiyor ve TCMB’nin faiz politikasına net bir şekilde tepki veriliyor. Piyasada tüm mal ve hizmetlerin fiyatlaması bu esasa göre oluşuyor. An itibari ile enflasyon olgusu, yüzde 50’ler seviyesinde ve nerede duracağı belirsiz. Hükümet mevcut programda ısrarını devam ettirirse, dövizin yeni oluşan değeri mal ve hizmet fiyatlarına “kalıcı” olarak yansıyacaktır. Zira bahse konu seviye yeni “denge” kabul edilecektir. Belirli ve makul bir zaman aralığı geçildiğinde, hani mali otorite faizleri yükseltilse dahi, TL cinsinden oluşmuş mal ve hizmet fiyatlarının geri gelmesi mümkün olmayacaktır. Bu sebeple döviz, ulaştığı her seviyede soluklanmakta ve sonrasına dair bir “asgari baz” haline gelmektedir. Diyeceğimiz; eski rakamlara dair “gemi iskeleden açılmış” gözüküyor. Artık gerilemesi kolay olmayan Dolar’ımız 16’lar, Euro’muz 18’ler mertebelerindedir. Tasarruflarını TL cinsinden muhafaza edenler, enflasyonu yansıtma imkânı olmayan kesimler ve tabii ki sabit gelirliler bu gelişmelerin maalesef mağdurları olmuşlardır. TİCARET TEHLİKELİ HALE GELİYOR DÖVİZ kurunun ve enflasyonun hızlandığı dönemlerde stok devir hızını artırmanız batmanıza sebep olabilir. Bu süreçler özvarlığın tahribatına, fiktif gelirler üzerinden vergiler ödenmesine ve aynı hacimdeki ticarette işletme sermayesi ihtiyacının artmasına, finansman maliyetlerinin yükselmesine sebep olur. Bu yüzden ticarete ara vermeniz ya da “topa basıp” ticareti yavaşlatmanız bile gerekebilir. Bunun adı “stokçuluk” değil, “batmamak” adına tedbirli olmaktır. Diyelim 10 TL bir özvarlığınız söz konusu. 10 TL’nin de karşılığı, döviz cinsinden 1 dolar olarak kabul edilsin. Örneğin bu özvarlığınızla araba alım-satım ticaretine girdiğinizi ve yüzde 20 kar marjı ile malınızı sattığınızı varsaydığınızda, 2 TL kazanmış ve 50 kuruşunu vergi olarak ödemiş, günün sonunda elinizde 11,5 TL bir para kalmış olur. Bu arada, tıpkı son dönemlerde olduğu gibi döviz kuru ve enflasyon artışı nedeniyle benzer evsafta arabanın 15 TL’ye çıktığını varsaydığınızda, aynı ticaret hacminin devamı için mal tedariğinde 3,5 TL ilave işletme sermayesine ihtiyaç gösterir hale geliyorsunuz. Bu arada, malınızı satmasaydınız ya da hiçbir ticarete girmeseydiniz, döviz ve enflasyon artışına paralel, paranızı döviz tutmuşsanız servetiniz 15 TL, arabayı stokta bekletseydiniz varlığınız yine aynı tutar olacaktı. Görüldüğü üzere bu denli ekonomik çalkantının olduğu ortamlarda ticaret bile anlamsızlaşıyor, kaynaklar çarpık kullanılıyor, fiktif vergiler oluşuyor, özvarlıklar yok oluyor.",https://www.hurriyet.com.tr/yazarlar/sitki-sukurer/gemi-iskeleden-ayrildi-41964019
Sıtkı Şükürer,Meral Akşener İzmir'deydi,"Ocak 02, 2022 06:29","Ama burası Ortadoğu coğrafyası. Başka türlü olamadığı için biz hep bahse konu “yüksek gerilimin” muhatabı olduk, olmaya devam ediyoruz. Esasında, parti liderlerinin ateşli söylemleri, akşamları televizyonlarda muhalif görüşlerin seslendirdiği açık oturumlar, STK’nın düzenlediği toplantılar, en azından bu yönü itibariyle demokrasimizin işlediğinin göstergesidir. Pazartesi günü Ege Sanayici ve İşinsanları Derneği davetlisi olarak İyi Parti Genel Başkanı Meral Akşener İzmir’deydi. Daha öncesinde yakın geçmişte Kemal Kılıçdaroğlu konuk edilmişti. ESİAD bu neviden toplantıları hep düzenliyor. Vaktiyle başbakanken Sayın Recep Tayyip Erdoğan’ı da ağırlamışlardı. İş insanları ülke ekonomisinin, siyasetten soyut olmadığını iyi bilen kişilerdir. Bu sebeple ülkeyi yönetmeye aday siyasi profilleri yakından tanımak ve bir etkileşim ortamı oluşturmak isterler. Sayın Akşener İyi Parti Başkanı olarak kentimize bu seviyede bir toplantıya hiç gelmemişti. Bu ülke çok partili siyasi hayata 1946 yılında geçti. Aradan geçen zaman içinde “Kadın Lider” profili ile çok az karşılaştık. Tansu Çiller’den sonra Akşener, bu yönü itibarıyla bu mazlum ülkeye yeni bir soluk getiriyor. Siyaset arenasının sert iklimi, hiç şüphe yoktur ki kadın siyasetçilerin zarafetine ve yumuşatıcılığına ihtiyaç gösteriyor. Akşener ne mesajlar verdi derseniz, tabii ki kendi partisinin ve içinde bulunduğu Millet ittifakının bakış açıları ile nasıl bir Türkiye planladıklarını çok net bir üslupla iş dünyasının üyelerine aktardı. Meral hanım, muhalefet ittifakları içerisinde fedakâr bir tutum almaktan yüksünmeyen bir politikacı. “Başbakanlığa adayım” söylemi ile Cumhurbaşkanlığı adaylığı konusunda ısrarcı olmadığını kamuoyuna göstermişti. Esasında siyasetin bir iddia işi olduğunu hiç kuşku yok, iyi bilebilecek bir lider. Türkiye gerçeklerini ve olası gelişmeleri analiz ederek siyasetin bir taktik ve strateji esasında işlendiğinin de farkında olan bir lider. Neticede, demokrasimiz ne ölçüde yeni seçenekler filizlendiriliyorsa bu durum ülke demokrasisinin yararınadır. ---- İZLENİMLER Toplantı izlenimlerine dair çok şey yazılabilir. Öncelikli olarak, Meral Akşener’in parti kurmaylarını da yanında getirmesi İzmir’e verdiği önemi gösterdi. Akşener Millet ittifakı adayının Cumhurbaşkanı seçimini kazanacağına inandığını belirtti. Ancak 5 yıl dolmadan parlamenter sisteme geçilmesinin şart olduğunu ifade etti. Sistemi değiştirecek Anayasal çoğunluk sağlanmadığı taktirde, seçimi kaybedenlerin parlamenter sisteme dönüş için destek olmak isteyeceklerini söyledi. Toplantı esnasında, soru-cevap bölümünde kürsüde ekonomi kurmayları ile birlikte yer aldı. Prof. Ümit Özlâle, Erhan Usta, Prof. Bilge Yılmaz, konulara hakim teknisyen politikacılar olarak doyurucu açıklamalar yaptılar. Özetle, ESİAD’ın liderleri ağırlama programı kapsamında kaliteli bir program gerçekleşti. İzmirli iş insanları bilgilendi. Umarız ESİAD bu programları hız kesmeden sürdürür.",https://www.hurriyet.com.tr/yazarlar/sitki-sukurer/meral-aksener-izmirdeydi-41973139
Sıtkı Şükürer,"İzmir 35, Trabzon 61","Aralık 05, 2021 06:29","Her şehirin her konuya ilişkin kendi görüşü ve ritüeli olan insan yapısı somut tanrıları vardır. Tek tanrılı dinler bu özgürlüğe “dur” demiştir. Semavi dinlerin tanrısı; soyut, öncesiz ve sonrasız, her şeyin sebebi bir sıfatsız, mutlak bir güçtü. Monarklar onun “yeryüzündeki gölgesiydi, bu sebeple” onların da hikmetlerinden sual sorulamazdı. Renkleri kaybolmuş toplumların idaresi kolaylaşır. Bu toprakların insanlarının kaderi hep bir üstün iradeye biat şeklinde tecelli etmiştir. Cumhuriyet dönemi de, esasında bir tektipleşme sürecidir. Osmanlı çok kültürlü imparatorluktu. Padişah despottu, ama geniş topraklarda ekonomik ve sosyal hayata doğrudan bir müdahalesi yoktu. Cumhuriyet bir ulus-devlet projesi olduğu için, bir anlamda her şey “sil baştan” tasarlandı. Bu çerçevede; etnik aidiyetleri unutturulmaya, geçmişe ait izler (dil, inanç, kültür, tarihi yapı...) yok edilmeye çalışıldı. Maalesef, bu biçimleme çabasının büyük ölçüde karşılığı alındı. Adeta resmi tarih yeniden yazıldı. Yerleşim yerlerinin bile isimleri eksiksiz değiştirildi. Hal böyle olunca, insanların yaşadıkları yerlere aidiyetleri, mecburen “mesnetsiz” referanslar üzerinden ifade edilir oldu. İzmirlilerin gurbette “35” diye çağırılmaları, Karşıyakalıların ilçe girişine astıkları 35,5 tabelası ile bula bula bürokratik taşıt plakasına sığınmaları, Trabzonluların; Pontus, Laz, Ermeni, Hemşin... geçmişleri hiç yaşanmamış gibi “61” deyince futbol maçlarında tezahürata başlamaları tek kelimeyle “acı bir ironidir”. Toplumlar mahkûm edildikleri “siyah-beyaz” ikileminde giderek katılaşırlar. Denilebilir ki, “şaraptan bozma sirke keskin olur” özdeyişine paralel, bir müddet sonra “meraksız hallerini” dert etmezler, “giydirilmiş elbise”yi benimserler. Bakınız, bu yargı konusunda hiç emin olmayalım. Bu toplum “gerçek demokrasi” ile henüz tanışmadı. Ama 21. yüzyıldayız, yaşadığımız çağ bize özgürlüklerin önemini ve vazgeçilmezliğini hissettiriyor. Pek çok emare gösteriyor ki insanlarımız, “biz neydik, neler yaşanmıştı” demeye başladılar. Gastronomide; Ermeni mutfağı, Boşnak böreği, Sefarad tatları daha bir sık gündeme gelir oldu. Bastırılmış etnisiteler, dinler, mezheplerin yanısıra “LGBT-İ”ler dahi, üstelik gökkuşağının renkleriyle kimliklerini savunmaya başladılar. Akademik namusa sahip yazar ve tarihçiler daha bir ilgiyle okunur oldu. Bu gelişmeler olumludur. Devletin insanları geçmişleriyle barıştırması bu coğrafyaya zenginlik katar. Bu anlamıyla demokrasinin sihirli iksirine her zamankinden daha fazla ihtiyacımız var.",https://www.hurriyet.com.tr/yazarlar/sitki-sukurer/izmir-35-trabzon-61-41954249
Sıtkı Şükürer,Aday olan lider olur,"Ocak 23, 2022 06:29","Kılıçdaroğlu an itibari ile aday adayı olduğunu açıkladı. Adaylığının ittifak bünyesinde kabul görmesi ve kamuoyunun desteğinin taraflara ikna edici gelmesi gerekiyor. Recep Tayyip Erdoğan’ın karşısına bir anda “şapkadan” bir aday çıkartılması halinde aşırı bir “sıklet farkı” oluşacağı aşikâr. Ekrem İmamoğlu ve Mansur Yavaş konuşulan aday adayları. Ancak mevcut konumlarının risk edilemeyeceği ifade ediliyor. Pek tabii “aday” çıkartma konusu sadece konuşulan kişilerle sınırlı değildir. Ancak bunun hazırlığının başlamış olması da icap ediyor. Hemen belirtelim ki, emekli olmuş “asker, büyükelçi, Anayasa Mahkemesi Başkanı, politikacı”  türü tiplemelerin devrinin kapandığı söylenebilir. Bahse konu muhalefet adayının, “seçilmiş, kariyerli, iddialı, karizmatik, temsil yeteneği yüksek, devleti ve sivil hayatı bilen, potansiyel lider özellikleri taşıyan” bir kişi olması, her şeyden önce ülke yararıdır. Adaydan parlamenter sisteme geçişi taahhüt etmesinin isteneceği ifade ediliyor. Bu anlamıyla, halk oyuyla seçilmiş bir Cumhurbaşkanı adayının egolarına hakim bir yapıda olması, önem taşıyacaktır. Adaydan hem seçilebilecek özellikler aranması, hem de seçim sonrası geri plana çekilme şartı istenmesi... Bu tam bir “oksimoron”dur. Bu denklemin nasıl çözüleceği, siyaset tarihine bakıldığında, seyirlik bir “muamma”dır. Seçim şansı ancak güçlü bir adayla mümkün. Güçlü aday da, seçimi kazandığı anda, sadece Cumhurbaşkanı olmuyor, aynı zamanda halkta karşılığını bulmuş bir “lider” haline geliyor. Siyasetin doğası, bu anlamıyla, mevcut liderleri tasfiye sürecine sokabilecektir. Neyse, görünen o ki muhalefetin işi zor. ------ YENİ YEME-İÇME MEKÂNLARI İZMİR’de çok sayıda “özenli” diye nitelendirebileceğimiz restoranlar açılıyor. İlk dikkatimizi çeken, Narlıdere sitelerinde açılan “Eşlikçi”. Küçük tabaklarla sunulan ve her biri ayrı “lezzet fırtınası” olan tadımlık bir menü ve sıcak atmosferi ile çok hoş bir mekân. İkinci restoran, Ayşe Hanım Konağı. Urla Güvendik girişinde bir Michelin şoku yaratan, çok çok özel bir mekân burası. Bu kentin en prestijli restoranlarından olmaya aday. Deneyen herkes olumlu konuşuyor. Üçüncü mekân, Pavarotti. İzmir’in en güzel yerlerinden Sahil Evleri, Narlıdere’de Çeşme’nin efsanesi Balıkçı Niyazi’nin kışlık restoranı. Tabak, çanak, ortam, menü her şey mükemmel. Ünlü Şef Garson Halil’in orkestrasyonunda mutluluk garantili bir mekân Pavarotti. Urla’da et restoranları çoğalmaya başladı. Uzun yıllar “Seyhan Et” rakipsizdi. Şimdilerde “Kırmızı” ve “01-Adana, Ocakbaşı” da lezzet kervanına katıldı. Tavsiye olunur. Bu arada, biliyorsunuz İstinye Park İzmir yakınlarda açıldı. AVM’de müthiş yeme-içme mekânları bulunuyor. Hemen dikkat çeken “Pivora” adlı mekân. Zaten balık sektörünün içinde olan Şemsi Kavala’nın restoranı hakikaten çok özel. Bu arada aynı AVM’de “Dönerci Vedat” her daim kapalı gişe olmaya devam ediyor. Yanısıra Masterchef’den bilinen şef Danilo da burada bir mekân açmış. Daha pek çok yer olduğunu belirtelim. Biraz uzaklara, Tire’ye gittiğimizde, “Gastro Tire” den mutlaka söz etmek gerekiyor. Hani yılların Kaplan Restoranı ile bildiğimiz tepede, bu defa onların çocuklarının açtığı ama mesleki diplomalardan beslenen şeflik kalitesinin nasıl bir mucize oluşturduğuna tanık oluyorsunuz. Mutlaka görülecek bir yer. Biraz da daha bir esnaf lokantalarından söz ederek yazıyı noktalayalım. Birinci, bir İstanbul fenomeni olan “Vefalı” köftecisi, Urla merkezde Malgaca meydanının hemen kenarında. Piyazı, özel çorbası ile ve her daim yandaki fırından temin edilen sıcak ekmeği ile tam bir klasik köfteci. Diğeri de, Seferihisar Ulamış köyünde Pideci Fırat Usta. Hem güzel bir hafta sonu gezisi hem de harika bir pide. Tavsiye olunur.",https://www.hurriyet.com.tr/yazarlar/sitki-sukurer/aday-olan-lider-olur-41988020
Sıtkı Şükürer,Zor bir 2022,"Ocak 09, 2022 06:29","Döviz fiyatlarının yükselmesi, enflasyonu, enflasyon yeni zamları tetikliyor. Tekrar 2000’li yıllara dönüldü. Bu sarmal umarız kırılır. ÜFE’nin yüzde 79’larda oluşu yüzde 36’lar seviyesindeki tüketici enflasyonuna da baskı oluşturacaktır. Şu anda iş dünyasında en güncel konusu girdi maliyetlerinin bir anda yüksek oranda artmasının yarattığı problemlerdir. Bahse konu zamların ayrıca ciddi manada “işletme sermayesi” ihtiyacı doğurduğu bilinmeli. Elektrik, doğalgaz, ücretler, SGK, muhtasar gibi “peşin ödeme esaslı” giderlerde, yüzde 50’den az olmamak üzere, yüzde 100’leri aşan fiyat artışları, ödenebilirliği bir yana, çok ciddi “işletme sermayesi” açığı oluşturacaktır. Bu handikapı karşılamak için banka kredilerine yönelindiğinde rotatif kredilerin yüzde 30 ile 45’ler arasında belirlendiği nazara alındığında, hakikaten sermayesi kıt işletmelerde işler hayli zora giriyor demektir. Böylesi durumlarda “tedarik zinciri” kırılır, daha da kötüsü “ödeme namusu” kriteri zaafa uğrar. Özetle ekonomide işler tatsız gidiyor. Ücretler için konuşulan yüzdeler 45 ile 60’lar mertebesinde. Asgari ücret yüzde 50 artınca, bağlı olarak diğer ücretler için bu seviyeler konuşuluyor. Ama bu artışlar ne ölçüde mümkün olabilir, bu halmeçhul. İhtimal, firmalar 6’şar aylık periyodlarda daha temkinli bir ücret artışı planlayacaklardır. Özetle; zor bir 2022 herkesi bekliyor. --------------- ZORUNLU DEVİR TEDİRGİN EDER TCMB ihracat dövizlerinin yüzde 25’ini, açıkladığı kurlar üzerinden, bankalar marifetiyle ihracatçıdan, bedel döviz alım belgesi ve benzeri bir belgeye bağlandığı anda satın alma kuralını getirdi. Hani bu düzenleme yanlış anlaşılmamalı. İhracatçı mecburen sattığı dövizleri, kambiyo mevzuatı cari olduğuna göre hemen bankalardan yine satın alabilir. Ama bu işlemin maliyeti yüzde 1-2’ler mertebesi olacaktır. Bu düzenleme evvel emirde Merkez Bankası’nın brüt rezervlerini artırıcı bir etki yaratır. Brüt derken bu tutarların neticede “borç” olduğuna vurgu yapıyoruz. İkincisi; Merkez Bankası bahse konu dövizleri, ki 2022 yılı için bu uygulama aynen devam ettirilirse takribi 65-70 milyar dolardan söz ediyoruz, doğrudan piyasadan temin etme yolunu tercih etseydi müthiş bir talep oluşacağından döviz fiyatları yukarılara tırmanacaktı. Bu yöntem, fiyatını kendi belirlediği için nispeten dalgalanma öncesi fiyatlardan döviz temini imkanı sağlayacak ve daha hesaplı olacaktır. Tabii ki piyasa döviz talep ettiği müddetçe günün sonunda döviz fiyatları bu neviden palyatif çözümlerden etkilenmeyecek ve nereye gidecekse yine o yere gidecektir. Ama belirttiğimiz gibi TCMB için bu yöntemde brüt rezerv artırımı ve edinimde bir maliyet avantajı söz konusudur. Belirtmek gerekir ki, bu uygulamalar geçmişte denenmiştir. Zorunlu devir müessesesi kambiyo serbesti rejimine zarar verir. Bu düzenleme, bahse konu serbestiye yönelik “çemberin daraldığı” izlenimini verdiği için sakıncalıdır. Diğer bir düzenleme, Merkez Bankası’nın döviz varlıkları ile ilgili, hesaplar arasında virman yapılarak bir realizasyon kaydı oluşturulmasıdır. Bu yolla takribi 130 milyar TL’lik bir ters kayıt işlemi ile 70 milyar TL’lik zararın, 60 milyar TL kâra dönüştürüldüğü, söylenmektedir. Neticede bu yolla bir bilanço karı oluşturarak hazineye kar dağıtımı şeklinde fon yaratılmış ve o bildiğimiz klasik ve muhafazakâr Merkez Bankacılığında yeni bir eşik aşılmıştır. Ekonomi yönetimi, anlaşılan artık her imkânı zorlayarak kaynak oluşturmaya çalışıyor. Bu neviden kısa vadeli çözümlerin sıkıntıları bellidir. Neticede kur farkı fiktif bir gelirdir. Bu gelir banka bünyesinden vergilendirilerek hazineye aktarıldığında geriye kalanların döviz cinsinden ifadesi, esasında yapılanın bir kâr dağıtımı değil, sermaye azaltımı olduğunu gösterir. Neyse, tercih tabii ki ekonomi yönetiminin.",https://www.hurriyet.com.tr/yazarlar/sitki-sukurer/zor-bir-2022-41977987
Sıtkı Şükürer,Yeşil mutabakat gecikmemeli,"Ekim 24, 2021 06:29","Bilahare, insan olma vasfımızı zenginleştiren Türk, Kürt, Alevi, Sünni ve ilave tüm sosyal kimliklerimizle yaşlı gezegenimize yerleşik, sınırlı ömrünü yaşayan, düşünme yetisi ile donatılmış ayrıcalıklı özel “varlıklarız”. Aynı zamanda, her canlı gibi “doğan, üreyen, ölen” ve neslinin bayrağını ileriye doğru taşımaktan başka kozmik görevi olmayan bir “sıradanız”. Yerküremizin tüm canlılarının uyduğu doğal dengeyi örnek almama konusunda ısrarını sürdüren ve bahse konu sıradanlığın bir türlü idrakine eremeyen, hadsiz, huzursuz, meraklı “yaratıklarız”. Öyle olduğumuz içindir ki, kirleten, yok eden, ihtiyacını aşan, doğal dengeye saldıran, çok muhtemel bir “genetik karambol” kimliğiyle belasını arayan, bulması vakit almayacak “lüzumsuzlarız”. Tablo bu kadar açık olmasına rağmen neden insanoğlu “dünyaya” hoyrat davranmaya devam ediyor? Sınırlı sayıda ülke durumun vahametinin farkında olsa da, ülkelerin tamamına yakını büyük bir “aymazlık” içinde gemiyi batırmak için elinden geleni yapıyor. İşin enteresanı, toplumlar zenginleşirken bireylerin insanlığa dair sorumluluklarının evrilmesi bir “duyarlılık” şeklinde gelişmiyor, aksine bir “bencillik” anlayışıyla doğaya saygısızlık katmerleşiyor. Oysa beklenir ki, topluluk yapısından toplum bilincine geçilince, bağlı olarak “vicdanla” tahkim edilen “bireysellik” beraberinde yerkürenin doğal dengesine hassasiyeti de üst seviyede artırır. Maalesef bu durum böyle tecelli etmiyor, vahşi kapitalist ilişkiler ve az gelişmişliğin kurnazlığı bir negatif sentez oluşturarak her yere, herkese, geleceğimize ipotek koyuyor. Akıllı patron BİR şirketi kurmak, ayakta kalmasını temin etmek, büyütmek kolay bir iş değildir. Küçük çapta ya da büyük, böylesi bir organizasyon kişilerle kaim olur. Tabii ki en kritik unsur “sermayedar”dır. Patron, işin hem fikir babası, hem de başlangıç için gereken parayı koyan insandır. Ancak bir adım sonrasında işin sağlıklı bir şekilde yürütülebilmesi için “iş bölümü” bir gereklilik olarak devreye girer. Satın almacısından depocusuna, üreticisinden pazarlamacısına, muhasebeci, finansçı, ihracatçı vs. derken, hep birlikte ve el birliği ile “başarının oluşturulması” için çaba gösterilir. İşler büyüdükçe patronun göreli önemi azalmaya başlar. Hiç şüphesiz stratejik kararlarda yine nihai söz sahibidir. Ama o da artık herkes gibi işleyen bir makinenin en önemlisi de olsa bir “çark dişlisidir”. Tüm kurumsal şirketlerde bu anlamıyla yönetim kurulu başkanlığı tıpkı diğer yönetim kademeleri gibi netice itibariyle bir “pozisyon”dur. Sermayedarın hisseleri elinde tutuyor olması, şirkete yönelik her türlü tasarrufta bulunması imkânı vermemelidir. Aksi takdirde informal örgütün moral değeri olumsuz etkilenir ve bundan en büyük zararı şirket görür. Akıllı patronlar bu hataya düşmezler. Çalışanların “iş ömrünü” vakfettikleri işyerinin, mesela satılması söz konusu oldu, bu kararda herkesin bir ağırlığı olması gerektiğini takdir ederler. Diyelim ikinci kuşak patron işe dahil oldu, onlara mevcut işleyen düzen içinde “bir adım geride” durmalarının faziletlerini öğretirler. Örnekleri çoğaltmak mümkündür. Özetle, hissedar yöneticiler de bir “çalışandır”, önemlidir, bir takım oyununun kaptanıdır, organizasyonla ilişkisinde her konuda paylaşımcı bir anlayışla hareket etmelidir.",https://www.hurriyet.com.tr/yazarlar/sitki-sukurer/yesil-mutabakat-gecikmemeli-41923731
Sıtkı Şükürer,Yorgun kraliçe Alsancak,"Kasım 07, 2021 06:29","Sosyal hayatının türlü yönleri vardır. Bazı yerler konut bölgelerdir, bazıları eğlence, yeme-içme, alışveriş noktalarıdır. Asıl olan bunların hepsinin sadece bir semte yüklenmemesidir. Ancak Alsancak tam da böylesi bir ağırlığın hamalıdır. Sabahın erken saatlerinde her taraftan spor amaçlı gelen insanlarla ortak yaşam başlar. Gün içinde şehirin gençleri, öğrenciler kıyı bandındaki çimlerine yayılırlar. Hafta sonları yukarı mahallelerden gelenlerin piknik alanı yine bu yerlerdir. Geceleri zaten bir başka alemdir. Sabahın saat üçlerine kadar “alkol etkisiyle” bağırıp çağıran da, romantizm yaşayan da illa bu keyiflerini Alsancak’ta yaşamak isterler. Bu arada çer-çöp, çekirdek kabuğu, boş şişe ve hatta tuvalet atıkları eksik dekoru tamamlarlar. Kıyı bandındaki mekânlara baktığınızda; cafeler, müzikli restoranlar, birahaneler gecenin ilerleyen saatlerine kadar gürültülü halleriyle tıklım tıklımdır. Yanısıra, siyasi parti mitinglerinden, açık hava konserlerine, ilk akla gelen yer hep Alsancak’tır. Oysa, sahil binaları ağırlıklı olarak meskûn mahal, yani konuttur. İnsanların huzur talep ettiği, asude ve sakin saatleri özleyerek evlerine döndüğü anlarda pandomima yeni başlamıştır. Bu arada bu binaların bazı yerleri de işyeridir. Yanısıra, ticari mallar satan mağazalar da azımsanmayacak kadar çoktur. O, eğri büğrü taşlarla kaplı daracık Kordon yolu otopark sıkıntısı sebebiyle işgal altında tek şerite mahkûmdur... Buralarda taşıttan inmek binmek bir ıstıraptır. Trafik durur, kornalar başlar. Görüldüğü üzere Alsancak “yedi kocalı Hürmüz” den farksızdır. Gerçekte ise; tarihsel kimliği ile her daim gıpta ile bakılan, kimsenin vazgeçemediği, bir biçimde entegre olmaya çalıştığı bir “yorgun kraliçe”dir. Kraliçe İzmir’e gelen turistlerin de gözdesidir. Şimdiye kadar Alsancak ile Kordon’dan eşanlamlı gibi söz ettik. Oysa Alsancak kıyı-kenar çizgisi tahrip edilerek oluşturulmuş alandan ibaret değildir. Bu semtin hemen birkaç yüz metre gerisinde 400 dönümlük bir “Kültürpark”, nerede ise “ıssız” bir halde gözden uzak tutulur. Kültürpark bir kesimin “seçkinci blokajı” altında “Enternasyonal Fuar”ın kan kaybettiği süreçlerden sonra, halka adeta kapatılmıştır. Görünüşte “korumacı” bir anlayışa boğdurulan, Alsancak’ta oturanların bile çok nadir uğradığı bir yasak bölgedir Kültürpark. Oysa en başta gençlerin yönlendirileceği, cıvıl cıvıl bir park, cafeleri, yeme-içme mekânları, konser alanları ve benzeri kültürel aktiviteleri ile semtle ve İzmir’le bütünleştirilebilir. Bu sayede kıyı bandını giderek artan yükünden azat etmek ve başta konutlarda yaşayanlar olmak üzere, herkes için yaşanabilir kılmak mümkün olabilecektir.",https://www.hurriyet.com.tr/yazarlar/sitki-sukurer/yorgun-kralice-alsancak-41933905
Sıtkı Şükürer,Cumhuriyet ve demokrasi anıtı,"Kasım 14, 2021 06:29","Tabii ki, bir payitaht olan İstanbul gibi olması beklenemezdi. Ama civar şehirler olan Manisa, Bursa, Edirne’ye göre de bu anlamda kalıcı eser katkısı çok sınırlıdır. Bu sebeple kentimize dair simge yapı “nöbeti” hep “Saat Kulesi”ne tutturulur. Hani Kemeraltı bölgesinde birkaç ibadethane, Konak Pier, Pasaport İskelesi, Buca ve Bornova’da az sayıda Levanten köşkleri dışında tarihi kimliğimizi parlatacağımız yerler maalesef yok denecek kadar azdır. Kaldı ki bahse konu binalar ne bir Süleymaniye Camii, ne de bir dev katedral boyutunda olmadığından “simge” niteliği için yeterli değillerdir. Hiç şüphesiz eski çağlardan kalan Kadifekale ve Agora akla gelebilir. Ancak kentin vitrininde yer alan, ilk gelenin anında gördüğü, etkilendiği, İzmir denilince eş anlamlı zihinlerde canlanan bir sembol anıtın eksikliği artık bariz şekilde hissediliyor. Cumhuriyet tarihi boyunca da İzmir’imizde bu manada bir özel görsel eser maalesef oluşturulmamıştır. Diyeceğimiz; hiç olmazsa Cumhuriyet’in 100. yılına yetişecek şekilde, demokratik imgelerle beslenen bir İzmir sembolü bu kente çok yakışacaktır. KADEHİMDEKİ ŞİİRLER BU hafta duygu dünyamıza değerli gazeteci Adnan Sökmen’in yeni yayınlanan şiir kitabı ipotek koydu. Sevgili Sökmen sevilen ve sayılan bir meslek mensubudur. Yanısıra bir başka kalitesine de “Kadehimdeki Şiirler, Tutku İle Yaşamak” adıyla çıkardığı şiir kitabında tanık oluyoruz. “Kadehimdeki Şiirler” bir mahalle kültürü. Sınırlı ekonomik imkanların çerçevelediği bir yaşamda; hayal kırıklıkları, sevinçler, mutluluklar, sıcak dostluklar, aşklar, hüzünler... Ama her koşulda her türlü zorluğa karşı dik duruşunu koruyan insanlar anlatılıyor. Değerli şairimiz Atilla İlhan ve Ümit Yaşar Oğuzcan’dan esintiler taşıyan sürükleyici ve keyifli bir üsluba sahip. Samimi dizeleri ile buram buram yaşanmışlıklar üzerinden sosyolojik bir dünyanın betimlendiği bu şiir kitabından edinmek isteyenler ’e mailinden ulaşabilirler. (Mail: adnan22sokmen.as@gmail.com) - What’sApp 0535 480 5035 Bu arada 30 TL olarak fiyatlanan şiir kitabından elde edilen gelirin bir kısmının sokak hayvanlarına bağışlandığını da belirtelim.",https://www.hurriyet.com.tr/yazarlar/sitki-sukurer/cumhuriyet-ve-demokrasi-aniti-41938810
Sıtkı Şükürer,Riskli strateji,"Ekim 10, 2021 06:29","“Cumhurbaşkanlığı makamı” gibi sadece ağır sıkletlerin boy gösterebileceği bir müsabakadan söz ediyoruz. “Millet İttifakı”, seçilmesi halinde adayından bir an önce parlamenter sisteme dönüş için gerekenleri yapmasını bekliyor. Bu maksatla “görevlendirilmiş köprü aday”dan rakibiyle mücadele etmesi isteniyor. Bilinen avantajları ile Sayın Erdoğan’ın bu şartlarda ilk turda bile seçilmesi sürpriz olmaz. Muhalefetin stratejisi, niyet halis olsa da, çok katmanlı ve karmaşık duruyor. “Seçim zaferi” maksimum kapasitelerin ortaya sürülmesini gerektirir. “Cumhur İttifakı” bu konuda tecrübelidir. Bu seçimin onlar için “telafisi” yoktur, tüm güçleriyle galibiyete yüklenecekleridir. Buna mukabil muhalefet “düşük enerjili endirekt” söylemine mahkûm kalacaktır. Siyaset pratiğinde bu tür retoriğinin pek işlediği görülmemiştir. Normalde her partinin ilk turda ayrı seçime girmesi, ikinci tura kalınırsa mutabık kalınan liderin desteklenmesi beklenir. Halkın öncelikli beklentisi “kuvvetler ayrılığı, parlamenter demokrasi ve benzeri talepler” değil, doğrudan yaşamına etki eden “ekonomik siyasi sosyal” sorunlarının nasıl giderileceğidir. Diğer bir yönüyle de siyaset “güce talip olmak”, “inanç haresi yaratabilmek”tir. Gerekçesi ne olursa olsun bu imkâna mesafelenme izah güçlüğü içerir, zafiyet olarak algılanır. Cumhurbaşkanlığı seçimi iktidara ulaşabilmenin en kritik zirve yarışıdır. Dolayısıyla bu seçime en ağır toplarla ve en talepkar iddialarla girilmesi asıldır. Bu seçim kaybedilirse sonrasına yönelik tüm tasavvurlar “çöp”tür. Millet ittifakının bu anlamıyla “gücü reddeden mutemet ağabey” formülü risklidir. Kaldı ki “güvenilen dağlara kar yağma” ihtimali de göz ardı edilmemelidir.",https://www.hurriyet.com.tr/yazarlar/sitki-sukurer/riskli-strateji-41913942
Sıtkı Şükürer,Konak Pier,"Kasım 28, 2021 09:14","Denize doğru uzanan, Pasaport İskelesi ile birlikte başka bir yer yoktur iç körfezde. Yıllar önce, hani “hoyratlığın zirvesi” anlamında, özensiz bir şekilde “balık hali” olarak kullanılıyordu. Sonraları ihale ile özel sektör yatırımcılarına devredildi. Uzun yıllar boyunca “eksik randımanlı” bir alışveriş merkezi olarak kent sakinlerinin istifadesine sunuldu. Medyada sürekli hukuki çekişme haberini duyardık. Keşke bu tarihi değeri daha efektif olarak nasıl kent envanterine dahil edebiliriz, diye İzmir bileşenleri projeler oluştursalar. Mevcut işletici firma da haklarının kullandırılmadığı gerekçesi ile uzatmak istiyor. Bu kıymetli mülkün Paris şehrindeki meşhur Eyfel kulesinin mimarı tarafından çizildiği söylenmektedir. 1867 yılında Gümrük Binası olarak kullanılmak üzere inşa edilmiştir. 1960 yılından 1995 yılına kadar Balık Hali olarak kullanılmıştır. Bu yerin tarihsel hassasiyetine göre korunup korunmadığı hep tartışma konusu olmuştur. Ama hali hazır durumunda bile bir “muhteşem yapıdır” ve kent mimarisinin en gözde eserlerinden biridir. Hep söylenen bu güzide yerin bir “park yeri” problemi olduğudur. Hani bugünün teknolojisinde otopark sıkıntıları, denizin altı da dahil, çözülemeyecek meseleler değildir. Konak Pier için bizim gönlümüzden geçen, yoğun aktivitelerle beslenen bir “kültür merkezi” olarak hizmet vermesidir. Konak Pier’in denize doğru az açığında Pasaport iskelesine kadar uzanan diğer tarihi yapı “Mendirek”dir. Mendirek, ayrıca değerlendirilebilecek müthiş bir görseli olan bir diğer imkândır. Bu yerde butik bir “marina” yapılabileceği gibi, ışıklandırılarak fıskiyeli su gösterileri ile Las Vegas, Bellagio otel benzeri, kent simgesi olabilecek düzenlemeler planlanabilir. Yine üzerinde Cumhuriyet ve Demokrasi Anıtı yapılarak bir mimari şaheser oluşturabilir. Diyeceğimiz, kentimiz için Konak Pier çok özel bir mücevher. Bu sebeple, iyi düşünmeli, tartışmalı ve aradığımız kent simgesini yaratma anlamında herkesin içine sinen bir sonuç elde etmeliyiz. ----------------- OTOPARK PROBLEMİ KONAK Pier’in otopark probleminden söz ettik. Esasında otopark tüm kalabalık şehirlerin ortak sıkıntısı. Araç sayısı arttıkça çözüm zorlaşıyor. Dünyanın metropol kentlerinde şehrin merkezine giriş son derece kısıtlanmıştır. Bazılarında doğrudan yasak söz konusu iken genellikle çok kısa süreli parka müsaade edilmekte ve ihlal halinde müthiş cezalar kesilmektedir. İzmir’de, insanların yoğunlaştığı semtlerde, herkes arabasının evinin ya da eğlendiği yerin hemen önünde bulunmasını ister. Bu anlayış sürdürülebilir değildir. Kısmi bir çözüm yeraltı otoparklarıdır. Bugün Kültürpark’ın altındaki otopark oldukça verimli kullanılmaktadır. Yine dünya örneklerinde olduğu gibi denizin altında otoparklar yapılabilir. Otopark karlı bir iştir. Bu anlamıyla belediyeler yap-işlet-devret yöntemiyle kolaylıkla yatırımcı bulabilirler. Dolayısıyla bir fon ayırmaları da gerekmez. Yanısıra da pek çok teknolojik yöntem olduğu bilinmektedir. Neyse; konu kapsamlıdır, problemin tırmanması, bir bedel ödeyerek otoparkın muaf kılınmasına imkân sağlayan mevzuatla başlamış, bugünlere gelinmiştir. Tabii ki her konu önemlidir ama bu konu akut tedbirlere ihtiyaç göstermektedir.",https://www.hurriyet.com.tr/yazarlar/sitki-sukurer/konak-pier-41949186
Sıtkı Şükürer,Karavan turizmi,"Kasım 21, 2021 06:29","Yanısıra, tatile ayırdıkları zaman içinde mümkün olduğu ölçüde tek bir yere bağlanmak istemiyorlar. Dolayısıyla “Karavan Turizmi” bir anda çok önemli bir turizm türü olarak karşımıza çıkıyor. Bugün dünyada karavanla yapılan seyahatler ilgili ülkelere müthiş bir katma değer bırakabiliyor. Örneğin Prag, Paris, Roma, Berlin gibi şehir merkezlerinde yaygın olarak tahsis edilen alanlarda 1 gecelik konaklama fiyatları bir çocuklu bir aile için 20 ile 45 Euro arasında değişiyor. Türkiye bu konuda kısmi bir mesafe almış durumda. “Türkiye Kamp ve Karavan Derneği”nin “Kuzey Anadolu Kalkınma Ajansı”yla hazırladıkları raporda ne yapılması gerektiği kapsamlı olarak belirtiliyor. Sözü İzmir’e getirmek istiyoruz. Kent yönetimi bu konuya özel bir önem vermeye başladı. İl sınırları içinde muhteşem ormanlık alanlarımız var. Tabii ki gerekli tedbirler ve altyapı sağlanarak, zaten üst seviyede bilinçli bir turist profili olan “Karavancı”lara bu imkânlar sağlanmalıdır. Kozak yaylasından İzmir Kent Ormanı’na bu kenti karavan turizmi merkezi haline getirmek kentimiz için harika bir gelişme olacaktır. ŞEHİR DEVLET ZAMANLARI GELİYOR DEVLET; insanların huzur ve esenliğini temin ve mülkiyet haklarını korumak için oluşturulmuş bir organizasyon. Devletin vergi alması, kural koyması, cezalandırma yetkisine sahip oluşu, kaynağını hep bu ihtiyaçtan alır. Diğer değişle devlet; teorik planda sınırları içindeki insanlara servis verme amaçlı oluşturulmuş bir yapıdır. Fiiliyatta devletin soyut varlığı, bahse konu yetkilerin deformasyonuna yol açmış ve bürokratik yapı zamanla mutlak güç haline gelmiştir. Öyle olunca da bu güç etki alanını artırmak için hep “genişlemeci” olmuştur. Oysa, yetkiyi veren insanlara sorsanız, nispeten kontrol edebilecekleri “Şehir Devlet” modelini tercih ederler. Eski Yunan’da bu model işlemiş, ancak sürdürülebilir olamamıştır. Sonraki süreçler “İmparatorluklar” dönemidir. Hesapta, uçsuz bucaksız ülkelerde yaşayanların “can, mal, ırz” güvenliği imparatorlardan sorulmuştur. 19. yüzyılla birlikte, sosyoekonomik gerekçelerle imparatorluklar, “ulus-devlet” ölçeğine doğru evrilmiştir. Bunun anlamı, tebaadan vatandaşa dönüşen insanların birbirleriyle mesafelerinin azalmasıdır. Peki, ulus-devlet ideal ölçü müdür? Hiç şüphesiz, devlet ne ölçüde küçültülebiliyorsa “doğrudan demokrasi” anlamında “ideale” o ölçüde yaklaşılır. Ancak ulus devletlerde de merkeziyetçi yapı kırılamamıştır. Bu sebeple ABD, İspanya, Britanya, Belçika, İtalya ve daha pek çok ülke insanları; ekonomik, etnik ve sair gerekçelerle bölünmek istemektedir. Öte yandan; çevresel tehditlerin ve teknolojinin dayattığı realiteler itibari ile gezegenin giderek “büyük ağabey”in denetimi altına girme sürecinde olduğu görülüyor. “Büyük Ağabey”in dünyasında bu anlamıyla güçlü ulus-devletlere yer yoktur. Bu noktada yerel yapılanmalarla minör mutlulukların daha özgür yaşandığı ve fakat temel meselelerin bir yüksek otoriteye teslim edildiği bir yeryüzü düzeni muhtemel bir gelişmedir. Hani “İzmirya” özlemini duyanlar, torunlarının dünyasına dair bu anlamıyla umutlanabilirler.",https://www.hurriyet.com.tr/yazarlar/sitki-sukurer/karavan-turizmi-41944049
Sıtkı Şükürer,İstinye Park İzmir,"Ekim 31, 2021 06:29","450 milyon dolarlık bir yatırımla, 270 mağaza ve 79.600 metrekarelik bir ticari alan, 5 yıldızlı bir otel ve 20.000 metrekarelik şehir parkı, üstelik 4000 kişiye istihdam olanağı sağlayarak kent envanterine dahil oldu. Tamam, o bölgenin trafiğine yönelik bir takım olumsuzluklar yaşanacaktır. Maalesef meslek odalarının başvurusu üzerine yargı kararı ile orada bir katlı kavşak düzenlemesi yasaklanmış durumda. Neyse, esas konu bu değil. İzmir’imizi değerlendirenler hep şehir içi cazibesinin eksik olduğunu belirtirler. Yabancıların bile, gemilerle geldiklerinde, doğrudan Efes-Bergama yapıp geri döndüklerinden söz edilmiştir. Tabii ki bu eksikliğin bilincinde olarak temiz bir körfez, marinalar, otantik Kemeraltı ve benzer çabalar devam etmektedir. Ama muhteşem bir AVM de hiç şüphesiz bu kente katılan bir değerdir. Bulunduğu yeri eleştirebilirsiniz, ancak 450 milyon dolarlık bir yatırımın yatırımcısı muhtemelen bu sayede ikna olmuştur. Bu arada şehir merkezine geçmişte bu tutarda özel sektör yatırımını başka kimler yapmıştır, hatırlamıyoruz. Umarız bugünün ekonomik ve pandemi koşullarında bu işin fizibilitesi tutar. Neyse, o bizim işimiz değil. Konumuza dönersek; AVM’lere hep “vurun abalıya” söylemi geçerlidir, dedik. Oysa normal tüketiciler yönünden; * Hoş bir sosyal ortamdır, trafiğe kapalıdır, * Park yeri problemi minimumda yaşanır, * Kapalı mekânları kışın sıcak, yazın serindir, * Açık hava seçeneği vardır, * Mağazalar, mekânlar kurumsaldır, * Hijyendir, işporta çığırtkanlığı yoktur, * Her mekân fişini, faturasını keser, * Mekânların çoğu yerli sermayedir ya da ürünler Türkiye’de üretilir. Yani hiç de öyle “cüzzamlı” muamelesini hak eden yerler değillerdir. Özetle; kent getirisi götürüsünü çok aşan İstinye Park İzmir’e şehrimize hoş geldin, diyoruz. VAZGEÇEMEDİĞİMİZ HAMASET İZMİR’de resmi bayram etkinlikleri Cumhuriyet Meydanı’nda kutlanır. Her bayram ve öncesi provalarda öğrencilerin coşkulu nutukları, şiirleri kulaklarımızı çınlatır. İçerik hemen hiç değişmez. Programlanmış bir hamasetle “millet ve devlet” yüceltilir. Dış ve iç düşmanlara karşı uyarıldığımız klasik ritüelde, her nedense “insan hakları, demokrasi, evrensel hukuk, dünya barışı, ifade özgürlüğü, etnik zenginlikler” gibi konulara temas ettirilmez. Galiba ulus devlet olmanın kalıplaşmış bir gereğidir bu. Başka ülkelerde de durum pek farklı değildir. Örneğin, aykırı tavırları ve provakatif söylemleri ile bilinen “Sevan Nişanyan”, hatırlanacağı üzere hapishaneden firar etmiş, Yunanistan’ın Samos adasına yerleşmişti. Sevgili Sevan aynı sorgulayıcı ve sivri tutumunu oradan da aynen devam ettiriyordu. Geçenlerde Yunan makamlarını rahatsız etmiş olacak ki sınır dışı edildi. Devletler, realite ne olursa olsun, sanki tartışmaya kapalı bir büyülü fanus oluşturup, bir illüzyonu sürdürmeyi vazgeçilmez addediyorlar. Netameli konuları seslendirenlere dünyanın her yerinde sıkıntı çıkartılıyor. Ülkemizde de yakın geçmişte; Afgan ve Suriyeli göçmenlerde, Azerbaycan-Ermenistan savaş karşıtı tutumlarda, LGBT-İ haklarında... insan odaklı bir şeyler söyleyenlere sert eleştiriler gecikmedi. Diyeceğimiz; “neyin ne olduğunu, doğruyu, eğriyi, yalanı, yanlışı, gerekliyi, gereksizi” bilmemize rağmen, birbirimizin birikimine adeta sağır kalarak, vasat biçimlendirmelerin konforuna yaslanmayı ve genç kuşakların zihnini hümanizmaya kapamayı marifet belliyoruz.",https://www.hurriyet.com.tr/yazarlar/sitki-sukurer/istinye-park-izmir-41928763
Sıtkı Şükürer,Seçim yaklaşırken,"Ekim 17, 2021 06:29","2023 yılında hem cumhurbaşkanlığı, hem de parlamento seçimleri var. Mevzuat gereği seçimlerle ilgili kanun değişiklikleri bir yıl geçtikten sonra uygulanıyor. AK Parti iktidarı bu yolu tercih ederse 2022’nin ilk altı ayı içinde bir aksiyon alması gerekecektir. Bilindiği üzere seçim barajının yüzde 10’dan yüzde 7’ye indirileceği deklare edildi. Bu oran anketlere göre MHP ve HDP’nin elini rahatlatıyor. Ama Saadet, DEVA, Gelecek partileri için yeterli gözükmüyor. Bahse konu partiler için “ittifak” çatısı altında seçime girmek, şartlar değişmediği takdirde Meclis’e girebilmenin tek çözümü gibi duruyor. Zira ittifak listesine dahil partiler için bir seçim barajı kısıtı öngörülmüyor. Kulislerde, ittifaka dahil partilerin de en az yüzde 7 oranında oy almadıkları takdirde, oylarını yetersiz sayan bir seçim kanunu düzenlenmesi konuşuluyor. Hani, ilave olarak, seçim bölgelerinin kaydırılması gibi klasik yöntemlerin dışında bahse konu bu düzenleme tüm küçük muhalif partilerin saf dışı edilmesi anlamına gelir. Pek tabii ilk anda iktidar cephesinden bu durum “iyi bir fikir” gibi gözükse de bu şekilde dışlanan partilerin CHP ve İyi Parti çatısı altına girmesi, belki de erimesi sonucunu da doğurabilir. Bu hal ne ölçüde iktidar tarafından tercih edilir, iyi düşünülmelidir. Denilebilir ki, küçük partilerin sonuca etkisi sınırlıdır, o yüzden çok önemli addedilmezler. Ancak Cumhur ve Millet ittifakları arasındaki yarış tek bir oyu bile önemli kılacak gibi duruyor. Tabii ki en kritik oylar HDP’de. Halihazırda yüzde 10’ların üzerinde bir potansiyelle HDP hangi ittifaka meylederse o tarafın kesin kazanacağı gibi bir görünüm var. Bu arada HDP’nin siyasi duruşunun nerelere evrileceği, siyasetin doğası gereği belirsizlik içeriyor. Normalde, medeni ülkelerde seçime giden süreçlerde sürpriz gelişmeler beklenmez. Ama Türkiye’de nedense bu seçime ilişkin her türlü senaryo konuşulur oldu. Hatırlanacağı üzere Haziran 2015’te yapılan genel seçimlerde hiçbir parti Meclis’te çoğunluğu sağlayamamıştı. Bunun üzerine Tayyip Erdoğan koalisyon görüşmelerine gerek görmeden kasım ayında seçimleri tekrarlatmış ve AK Parti oyunu 5 ay içinde yüzde 40.9’dan yüzde 49.5’e çıkartmıştı. Bu hızlı değişim hafızalardan henüz silinmemiştir. Neticede, siyasal tarihte 20 yılı aşan iktidarların seçim kaybedilse bile, hele Ortadoğu coğrafyasında değişiminin kolay olmayacağı bilinir. Bu nedenle mevcut iktidar her türlü imkânı zorlamak isteyecektir. Ezcümle, ülkeyi çok hareketli bir 20 ay bekliyor. Umarız, eksik ve aksak demokrasimiz bu sınavdan “kırık not” almadan çıkmayı başarır.",https://www.hurriyet.com.tr/yazarlar/sitki-sukurer/secim-yaklasirken-41918814
Sıtkı Şükürer,Köprüden önceki son çıkış ‘demokrasi’,"Eylül 05, 2021 06:29","Mustafa Kemal Atatürk gibi dâhi bir kişilik, devrin koşulları ile örtüşünce, her boyutuyla farklı bir yapı hayata geçirilmiştir. Neticede adına ‘Cumhuriyet değerleri’ dediğimiz bir kültürel programlama ile geçmişine mesafeli, hamaset yüklü bir milliyetçi insan modeli inşa edilmiştir. 2023 yılında Cumhuriyet’in 100. yılını idrak edeceğiz. Hani, ortada ne ölçüde bir başarı öyküsü var, bunu bile dürüstçe tartışabilecek bir özgür ruha ve tabii ki denklemde hiç olmamış demokrasiye sahip değiliz. İnsanlarımız bu ülkede yirminci yüzyılın ilk çeyreğinde milyonlarca Hıristiyan’ın yaşamış olmasının ne anlama geldiğini, neden şimdi yaşamadıklarını ya da Boşnakça ve Çerkezce’nin neden unutulduğunu tartışmıyorlar, konuşmuyorlar, hatta umursamıyorlar. Neden tüm yer isimlerinin değiştirildiğini, Kürtler’in, Aleviler’in ve 36 etnik kültürün sindirilmeye çalışıldığını, niçin bilimde, sanatta, sporda, üniversite klasmanlarında dünya ölçeğinde en gerilerde anıldığımızı bir türlü sorgulamıyorlar. İzmir’e gelince; hep övünüyoruz, 8500 yıllık bir tarihe sahibiz diye. Geçmişin kozmopolit yapısını sanki kalmış gibi satmaya çalışıyoruz. Oysa, o dediğimiz zenginlik iki unsura bağlıydı. Önce, çok dinli, çok dilli insan dokusuna; sonrasında bin bir birikimle oluşturulmuş tarihi binalarına, siluetine, korunmuş doğasına. Şimdi, 100. yıla giderken hangisi kalmıştır? Hangi İzmirliliğimiz suyun öteki yakasına savrulmuş insanları hatırlıyor, kaçımız giderek azalan Yahudi vatandaşlarımıza hüzünleniyor, biraz palazlanmış olanlarımız neden kapağı ‘Batı’ya atmak istiyor? Bu haller maalesef tüm ülke için geçerli. Bugün Tunceli yerine Dersim diyenlerin cesaretli sayıldığı bir ülkede yaşıyoruz. Denizleri kirletmeyi, nehirleri zehirlemeyi, dağı taşı betona çevirmeyi, haksız kazanca ‘beceremediği gerekçesiyle’ karşı çıkmayı ‘vatan sevgisi’ ile bağdaştırıyoruz. Bu böyle gitmez. Kurulduğunu söylediğimiz 15 devlet neden yıkıldı? Osmanlı niçin adeta infilak ederek tuzla buz oldu? Türkiye iyiye gitmiyor. Düzelmesine dair bir topyekun niyetlenme çabası ufukta görülmüyor. Zannedilmesin ki yarılmalar sadece laik, muhafazakâr, Kürt ekseninde. İnsani değerlerin yara aldığı, gönlü kırık, ürkek, temkinli ve bir o kadar tehlikeli ve kurnaz kitleler artık hakim karakterimiz. Hani bir mucize olur, bu topraklara evrensel demokrasinin ve hukukun ışığı düşer, o zaman tıpkı yanmış ormanlarımız gibi kadim Anadolu değerleri, kaldığı kadarıyla, yeniden yeşermeye başlar. Yoksa, hakikaten işimiz zor, çok zor.",https://www.hurriyet.com.tr/yazarlar/sitki-sukurer/kopruden-onceki-son-cikis-demokrasi-41887991
Sıtkı Şükürer,Dünün güneşi ile bugünün çamaşırı,"Ağustos 29, 2021 06:29","Ama 1960, 71 veya 80 darbeleri ölçüsünde ürpertici bir yapıdan söz edilemez. Bu toprakların normali, son zamanlar hariç, silahlı kuvvetlerinin vesayeti üzerinden şekillenmiştir. Devletin harcı “irtica ve bölünme” sendromları üzerinden karılmış, bu unsurlara yönelik bir “tehdit” algılandığında “balans ayarı” gecikmemiştir. 28 Şubat’çılar da, tıpkı öncekiler de olduğu gibi, hak bildikleri yolda kendi kültürlerine uyumlu bir müdahalede bulunmuşlardır. Hiç şüphesiz bahse konu “hadsizlikleri”, evrensel demokratik standartlarda kabul edilemez bir tutumdur. Bu duruma itiraz oluşturmak, “demokrasi tembeli” sivil siyasete düşerdi ama olmamıştır. Sonraları AK Parti iktidar süreci başladı. Bu dönemde meşhur FETÖ kumpas davaları ile 28 Şubat dönemi sorgulandı. Ama kısa zamanda anlaşıldı ki düzmece bir hukuk oluşturulmuştu. Şimdi ise 24 yıl sonra yeniden bilinen mahkûmiyet infazları gündeme geldi. An itibari ile toplumun önemli bir kesiminde “şartların zorlandığı” duygusunu gözlüyoruz. Mevcut iktidarın rövanşist olmaya ihtiyacı yok. Güçlüler dahil bu ülkede herkes “cam evde” oturduğunu bilmelidir. Her yönüyle hukukun üstünlüğünün tesis edildiği bir düzen bu memleket için henüz bir projedir. Hal böyle olunca, kendi doğrularımızdan hukuk oluşturmak yerine beyaz sahifeler daha anlamlı ve güvenilirdir. ------------- GÖZLEM 31 YAŞINDA GEÇENLERDE Yeni Asır’ın 127. kurtuluş yıldönümüydü. 26 Ağustos’ta da Gözlem Gazetesi’nin 31. yılı kutlandı. Gözlem, bildiğiniz gibi haftada bir yayınlanan siyaset ve ekonomi gazetesidir. Her daim Cumhuriyet değerlerini savunmuş, yüzü çağdaşlığa yönelik saygın çizgisi bir İzmir değeridir. Yıldönümü münasebetiyle İzmir’de 40 kanaat önderi Gözlem’e dair duygu ve düşüncelerini paylaşmış. Böylesi bir sevgi ve saygıya ulaşılmasının arka planda Çetin Gürel, Öcal Uluç gibi abide basın duayenlerinin varlığı ana faktördür. Gözlem, haftalık yayın organı olması sebebiyle resmi ilanlarından pay alamıyor, yaşadığı ağır sıkıntılara rağmen okur desteği ile dik ve onurlu duruşunu sürdürüyor ve İzmirlilerin iftihar vesilesi olmaya devam ediyor. Böylesi kurumların sürekliliğini temin için her kesime görev düştüğünü ısrarla hatırlatmak istiyoruz. Sevgili Gözlem ailesini kutluyor ve nice 30’lu yıllara diyoruz.",https://www.hurriyet.com.tr/yazarlar/sitki-sukurer/dunun-gunesi-ile-bugunun-camasiri-41883082
Sıtkı Şükürer,Kolay çözümler hayal edilmesin,"Ağustos 22, 2021 06:29","Sayılarının 5 milyona vardığı söylenen göçmenler dar gelirlilerimiz yönünden “ekmeğin bölüşülmesi” anlamına gelirken, demografik hassasiyetlerden kültürel uyumsuzluklara, çok yönlü itirazlara sebep olmaya başladı. Büyük devletlerin kâğıt üzerinde kurguladıkları sosyal mühendislik uygulamaları Suriye ve Afganistan’da bugün yaşanan perişanlıklara yol açmıştır. Bu durumların diğer bir nedeni de o yerlerde yaşanan ekonomik sıkıntılardır. Pek çok göçmenin hedefi bu anlamıyla ülkemiz üzerinden “Batı”ya ulaşmaktır. Ancak çok azı için bu hülyanın gerçekleşebileceği anlaşılıyor. Hal böyle olunca bu insanların önemli bir yüzdesinin, bir fiili gerçeklik olarak ülkemizde kalacağını bilme durumundayız. Sayın Kılıçdaroğlu iktidar olurlarsa iki yıl içinde bu insanları ülkelerine, onları da ikna ederek, göndereceklerini söylüyor. Mevcut iktidar bu konuda yeterince açık değil, suskun bir politika izliyorlar. Hatta ülkeye entegrasyonları için kısmi çabalar gösteriyorlar. Kimi yazarlar, bu neviden göçleri emperyalistlerin organize ettiğini, bu sayede emeğin ucuzlaşacağını ifade ediyorlar. Bu konularda çok sayıda komplo teorileri üretiliyor ve paranoya ölçüsünde endişeler belirtiliyor. Hemen her söylenende az da olsa bir gerçeklik payı olabilir, diyerek konuyu geçelim. Tüm bunlar bize gösteriyor ki, kucağımızda “öznesi insan” olan çözüme muhtaç zor bir meselemiz var. Diyeceğimiz, sıradan insanların bu gelişmelerden hoşlanmaması, tedirgin olması, göçmenleri istememesi anlaşılmaz değildir. Ama ne çare, gelinen durum onları da, yerel yöneticileri de aşmıştır, ancak merkezi hükümetin kararlarıyla mesafe alınabilir. Bu aşamada meselenin sonuçlarından etkileniliyor olunsa da, yine de demokratik tepkinin dışına taşan eylem ve söylemlerden kaçınmak gerekir. Yerel yönetimler maalesef ve mecburen “günah keçisi”dir. Sığınmacılar, her şeyden önce “muhtaç insan”dır. Hiçbir basiretli ve duyarlı tutum, hele o kentin yöneticisi ise bu duruma seyirci kalamaz. Bu, hem kendi hemşehrilerinin güvenliği, hem de bahse konu insanlar için beşeri ve vicdani sorumluluktur. Bu konuya dair karşı görüşler tabii ki çok kıymetli, demokratik bir kamuoyu baskısı oluşturur. Meğer ki nefret söylemine dönüşmesin ve olumsuz sonuçlara yol açacak tahriklerde bulunulmasın. Başa dönülürse; bu meselenin izleyeceği seyir merkezi idarenin kararlarıyla şekillenecektir. Kamuoyunun gelişmelerden hoşnut olmadığı ortadadır. Makaranın geriye sarılmasının mümkün olamayacağı fiili bir durum oluşmaya devam etmektedir. Umarız, mevcut rejimimiz izah edilebilir bir stratejiye göre hareket etmektedir.",https://www.hurriyet.com.tr/yazarlar/sitki-sukurer/kolay-cozumler-hayal-edilmesin-41878294
Sıtkı Şükürer,Tahammül sevgi ve saygıya dönüşmeli,"Eylül 26, 2021 06:29","Ama birlikte bir arada yaşama iradesini “mecburiyet” üzerinden tanımlamak rehabilite edilmeye muhtaç bir “eksikliktir.” Hani “tasada, kıvançta” diye başlayan “ülkü birliğini” geçiniz, ülke tasavvurunda “asgari müşterek” temin edilmeden geleceğe umutla bakmak sürdürülebilir değildir. Bahse konu eksikliğin üçüncü bir tarafını da tabii ki unutmamalıyız. Bu ülkenin kadim vatandaşı olan on milyonlarca “Kürt” kendi kimliklerine dair evrensel demokrasinin tarif ettiği şekliyle makul haklara sahip olmak istiyorlar. Bu son sorun an itibari ile “buzdolabında”dır. Neyse, Süleyman Demirel’in meşhur tespitindeki gibi “olacaklar için olamayacakları yaşamak gerekiyor.” Bu ülke Osmanlı’dan itibaren çok şeyi yaşadı. Sevr, Lozan, 12 Eylül öncesi dönemler, 15 Temmuz’lardan geçti, bugünlere ulaştı. Gelinen noktada “olması gereken” hususunda ne ölçüde “akıllandık”, maalesef çok iyimser olamıyoruz. Herkesin kendi köşesine çekildiği, gettolaşmış bir Türkiye asla huzur vaat edemez. Bir-iki yıl içinde seçimler yapılacak. Her kim iktidar olacaksa, en önde gelen misyonu, siyasi bedel ödemeyi göze alarak toplumumuzu asgari müştereklerinde bütünleştirmek olmalı. İnsanlarımızın birbirini hissetmesini sağlayan, ortak hedeflerde heyecanlandıran yeni bir Türkiye silkelenmesine ihtiyacımız var. An itibari ile taraflar “her koyun kendi bacağından asılır” yaklaşımı içinde, kendi torunlarının geleceğine kurşun sıkıyor, istikrarsız, tatsız, tuzsuz bir tuhaf ülke oluşumuna “bencil zehrini” boşaltıyor. ---- Süslü kadınlar etkinliği BİLİNDİĞİ üzere birkaç yıldır bir etkinlik ile laik kesimin kadınları, bakımlı halleri ve bisikletleri ile “özgür ruh”larını kamuoyu ile paylaşıyorlar. İyi yapıyorlar. Ama bu etkinliğin sosyolojik geri planı çok kişinin gözünden kaçmıyor. “Bu ülkede biz de varız” derken, karşı tarafla ilişkilerini “tahammül” esası üzerinden tarifleyen bir dik duruş çabası kolaylıkla tespit edilebiliyor. Aynı durum Ayasofya’da cuma namazını kılanların rövanşist mutluluklarında da gözleniyordu. Özetle; bu ülkede her daim farklı dünya görüşleri olan insanlar tabii ki hep olacaktır. Tahammül mesafeyi korumak demektir. Ancak her seviyede karşılıklı mesafelerin azaltılması için gayret gösterme durumundayız. Yoksa bu böyle gitmez, gidemez. ------ Kısa bir not daha BU ülkede 1970’lerde devrimci-ülkücü yarılması vardı. Bırakın devrimcileri CHP’lilere bile “ortanın solu, Moskova yolu”, “Allahsız komünistler” diye yaklaşılır, ülkücüler “faşist” diye nitelendirir, neticede birbirlerine acımasızca kıyarlardı. Bu korkunç süreç, çok şükür ki geçti gitti. Şimdi o günlerden kalan farklı kamplardaki siyasetçiler bile birlikte politik tutum alabiliyorlar. Daha da önemlisi yeni nesiller o döneme dair husumeti anlamakta zorluk çekiyorlar. Demek ki bu ülkede onarılamaz denen kutuplaşmalar zamanla yumuşatılıyor. Demokrasi ırmağının iyileştirici gücüne inanarak bugüne dair her kesimin arınmaya ve özeleştiriye ihtiyacı var. İnsanoğlu “final tahlilde” makul varlıktır. Umarız, hep birlikte bir “basiret kalkışması” yaşarız.",https://www.hurriyet.com.tr/yazarlar/sitki-sukurer/tahammul-sevgi-ve-saygiya-donusmeli-41903317
Sıtkı Şükürer,Her taraftan sinyal gelmeye başladı,"Eylül 12, 2021 06:29","Hele bir 2022 yılını idrak edelim, “sandık heyecanı” hepten ülkeyi saracak. Bu hallerimiz, hani kalitesini çok tartışsak da, demokrasimiz açısından çok iyi bir şey. “Halkın gözüne girmenin” en temel kriter olduğunu hissettiriyor. Bu ülke bir biçimde seçim sandığını korumayı hep bildi. Hani, manipülasyonlar yapılıyor, rekabet koşulları eşit olmuyor, bazen oyun başladıktan sonra kurallar değiştiriliyor, oy güvenliği konusunda sesler yükseliyor... Ama neticede kabul edilebilir bir seçim, öyle ya da böyle yapılabiliyor. Bu seçimler öncekilerden daha farklı olacak. 20 yıllık bir iktidar, hele “Başkanlık” sistemi geldikten sonra bir kere daha kazanmayı hedefleyecek. Buna mukabil, muhalefet değişim zamanının geldiği kanaatiyle seçime yüksek motivasyonla asılacak. Çok partili dönemde aynı siyasi partinin hiç bu kadar kesintisiz iktidar süreci olmamıştı. Bu yönü itibariyle demokrasimiz özel bir sınava hazırlanıyor. Sınav derken, şayet iktidar değişirse sancısız bir devir teslimi kastediyoruz. Bu konuda bir sıkıntı olabileceğini düşünmek bile son derece yanlıştır. Demokrasinin en önemli unsuru “değişim” dinamiğini canlı tutabilmesindedir. AK Parti’nin 2002 yılında iktidara gelmesi Türkiye açısından yepyeni bir sürecin başlamasıydı. Muhafazakarlar cumhuriyet dönemi boyunca tek başlarına ilk defa iktidar fırsatını elde etmişlerdi. Bu sebeple zor ve çalkantılı zamanlar yaşanacağı bekleniyordu. Aradan geçen 19 yıl boyunca Cumhuriyet’in ortodoks değerlerinden askeri vesayete hakikaten “köprülerin altından çok sular aktı.” Hani bir ekstremden diğerine savrulduğumuzu söyleyenlerimiz çoktur. Belki de “toplumsal mutabakata” varabilmek, diğer değişle “denizlerin durulması”nı temin için “dalgalanması” mukadderdi. Neticede bu ülkede herhangi bir kesimin diğerlerine baskıcı bir üstünlük sağlamasının mümkün olamayacağı anlaşılmıştır. Diyeceğimiz; “demokrasi” bu coğrafyada zor bir zanaat. Bu ülke 71 yıldır bu çabayı gösteriyor ve yanlışları yaşayarak, bedeller ödeyerek demokrasisini korumayı biliyor.",https://www.hurriyet.com.tr/yazarlar/sitki-sukurer/her-taraftan-sinyal-gelmeye-basladi-41892978
Sıtkı Şükürer,Demokrasi iyileştirir,"Eylül 19, 2021 06:29","İşte bu noktada ülkemize dair bakış açılarında iki farklı temel yaklaşım ortaya çıkıyor. Birinci anlayışta bu ülke insanına yönelik “kötümser kanaatler” hakim. Bu görüşlerini gerekçelendirirken sosyokültürel yapımızın bilimden sanata, demokrasiden insan haklarına, batı toplumları gibi biçimlenmediğini belirtiyorlar. Münferit örneklerin bu tabloyu değiştirmeye yetmediğini, ideal söylemlerin sadece kağıt üzerinde kalmaya mahkûm olduğunu, ekliyorlar. Bu bakış açısı, “teslimiyetçi” bir tutumdur. Bu ülke insanının medeni toplumların seviyesine ulaşması mümkün değilse, o zaman hep birlikte “dükkânı kapatmak” daha anlamlıdır. Diğer bir anlayış ise, insana dair umut taşır. Tabii ki toplumların silkinmesi ve her yönüyle pozitif bir iklime geçişi bir anda olabilecek bir şey değildir. Burada en kritik husus, insan denen varlığın “doğrunun” ne olduğuna dair her daim bir “fikrinin” ya da en azından “sezgisinin” olduğunu kabul ediyor olmaktır. Hele kadim Anadolu insanının, hani şartlar onu “kurnazlığa” yöneltmiş olsa da, “gelişmişliğin” hemen her konuda “düzgün” olmaktan geçtiğinin farkında olmaması düşünülemez. Bu anlamıyla, “olması gereken”e doğru bir çaba göstermelerinin artık zamanı gelmiştir. Bu çevrede yılların baskıcı yönetimleri ile küllenmiş özgüvenlerini kazanabilmeleri için “demokrasi” ırmağı ile sürekli yıkanmalarının temini gerekiyor. Pek tabii, bahse konu durum kendiliğinden zor oluşur. Bu sebeple, toplum önderlerine, siyasetçilere önemli bir görev düşmektedir. ------ ÇEKİRDEK KABUKLARI İZMİR denizi hissederek yaşamayı seven bir kent. Hele kolaycılığa kaçıp kentin tarihsel kıyı bandını doldurduktan sonra ilave ortamlar oluştu. Ancak buraları öncesinde konut mahalleriydi. Şimdi, hem insanların buluşma ortamı, hem restoranların, kafelerin yoğunlaştığı yerler, hem zaman zaman miting alanları... Ez cümle bir koltuğa kırk karpuzun sığdırılmaya çalışıldığı alanlar olmaya başladı. Hal böyle olunca sabahlara kadar süren “gürültü” konutlarda yaşayanları mutsuz ediyor. Çözümü kolay değil, diyerek geçiyoruz. İkinci husus; bu yerlere necip halkımızın çekirdek çitleyip fütursuzca kirletme ısrarları. Gerçi belediye birimleri ertesi gün temizlik yapsa da, buralarda erken saatlerde yürüyüş yapanlar “kabuk deryası” ile hemhal oluyorlar. Fotoğraf Sahil Evleri Narlıdere kıyısından. Belediyeden istenen, mümkünse temizliğin daha erken saatlerde yapılması ve çöp kovası sayısını artırmasıdır. Hani çekirdek satıcılarını yasaklasalar bile çözüm temin edilir mi? Pek zannetmiyoruz.",https://www.hurriyet.com.tr/yazarlar/sitki-sukurer/demokrasi-iyilestirir-41898018
Sıtkı Şükürer,Artık netleşme zamanı,"Ekim 03, 2021 06:29","Bu yapı “ulus-devlet” esasına göre kurulmuştur. İki temel ilkesi vardır. Birincisi “Türklük” kimliği üzerinden bir konsolidasyon sağlamak, ikincisi “laiklik” ilkesini esas almak. Birinci ilke “gayrimüslimleri” tasfiye etmek, “Kürtleri” ise sindirmek sistematiği üzerinden işlemiştir. İkinci ilke, gerçek bir laiklikten ziyade Diyanet denetimli bir din yönetimi şeklinde tecelli etmiştir. Bu politikalar ne Kürtleri ne de muhafazakârları mutlu etmiştir. Muhafazakârlar bir biçimde iktidar fırsatı yakalamış ve kurucu irade ile hesaplaşmışlardır. Gelinen noktada, CHP muhafazakârların gücünü kabul etmiş, büyük ölçüde ortak bir zeminde yaşayabileceklerine rızaları oluşmuştur. Şimdi aynı gerçekçi tutum Kürtlerle olan kimlik ilişkilerinde de beklenmektedir. CHP’nin, HDP’yi meşru temsilci olarak işaret etmesi bu niyetin göstergesidir. Ancak gerek CHP içindeki ortodoks unsurlar, gerekse milliyetçi partiler Kürtler konusunda katı tutumlarını sürdürür gözükmektedir. İYİ Parti milliyetçi bir kökten geliyorsa da “merkez sağ” oylarına talip olduğundan, bahse konu meselelerde, tıpkı CHP gibi, nispi bir esnek tutum alabilir. Neticede CHP, iki temel Cumhuriyet paradigması konusunda “kelepçelerini çözerek”, kendine iktidar yolunu açarken, Türkiye’nin demokratikleşmesi konusunda özlenen başlangıç ivmesine sahip olabilir. Bu anlamıyla, muhtemel koalisyon ortağı ile (İYİ Parti) bu konunun, cesur ve gerçekçi bir şekilde konuşulması ve kamuoyuna deklare edilmesi gerekir. Aksi taktirde “HDP’yi meşru temsilci kabul etmek”, cümlesi havada kalır. Kürtlerin taleplerine gelince; HDP 10 madde halinde bunları açıklamıştır. Kritik konu, “anadilde eğitim” ve “güçlendirilmiş yerel yönetimler”dir. “Anadilde eğitim” demokrat zihinler için bir “kâbus” maddesi değildir. Hatta neden karşı çıkıldığının anlaşılması zordur. Diğer konu ile ilgili, zaten Türk Devleti; 1988’de imza koyup, bazı çekingelerle 1992’de onayladığı Avrupa Yerel Yönetimler Özerklik Şartı ile gereken mesafeyi almıştır. Hiç olmadığı kadar demokratikleşmek için şartlar olgunlaşmaya başlamıştır ---- SEÇİM ÇÖZÜMÜ TETİKLER ABDULLAH Öcalan ve doğal olarak PKK, Kürt meselelerinde muhatap alınabilir mi? Sayın Kılçdaroğlu bu hususlarla ilgili, vurguladığımız gibi meclisi ve meşru temsilci HDP’yi işaret ediyor. Türkiye’nin en hassas konularının başında gelen bir kronik problem Kürt meselesi. Devlet 1984 yılından itibaren bölgede yoğun bir silahlı mücadele veriyor. Bu uğurda on binlerce insanımız hayatını kaybetti, sakat kaldı, aileleri perişan oldu. Ama bir yandan da gayri resmi olarak bahse konu yapılarla ilişkiler sürdürüldü. 2015 yılında kapsamlı bir çözüm inisiyatifi geliştirildi. Bu dönemde Oslo Görüşmeleri, Nevruz mesajları, türküler, şarkılar, adeta bir beyaz sahifenin açılacağı bir barış ortamı oluşturulmuştu. Sonra işler tersine döndü. Son seçimlerde sürpriz “İmralı mektubu”na müsaade edildi. Şimdi seçimler yaklaşıyor. Kürt oyları seçimi kazanmak isteyenler için, hiç olmadığı kadar, stratejik öneme haiz hale geldi. Bu anlamıyla taraflar doğru iletişim kanallarının arayışı içinde. Olayları 40 yıla yakın bir süreçte izleyenler “HDP, İmralı ve PKK’nın birbirlerinden final tahlilde soyut olmalarının pek mümkün olamayacağını” ifade ederler. CHP’nin bu konuda Kürtlerin iç dengelerine kendisini mesafeli tutması ve HDP’yi muhatap alması anlaşılır bir tutumdur. Kaldı ki CHP’nin deklarasyonunun HDP’ye sabitlenmesini, ayrıca “Millet İttifakı” hassasiyeti içinde değerlendirmek gerekir. AK Parti, çok muhtemeldir ki Kürt oylarını yanına çekebilmek için seçime giden süreçte çok taraflı ve daha esnek politikalar üretebilir. Özetle, Kürtlere yönelik seçim vaatlerinin yoğunlaşacağı dönemler yaklaşıyor. Sorunu sadece bir seçim avantajı sağlama çabasından çıkartmak icap eder. Aksi takdirde, taraflar itibari ile “güven” ve “inandırıcılık” bir darbe daha alır. Bu konunun tüm siyasi partilerin bir araya gelmesi ile, dünya örneklerinden beslenerek, gerçekçi ve samimi bir şekilde ortaya konulması çok gecikmiş bir gerekliliktir.",https://www.hurriyet.com.tr/yazarlar/sitki-sukurer/artik-netlesme-zamani-41908817
Sıtkı Şükürer,Siyaset mümkün olabileni zorlamaktır,"Ağustos 15, 2021 06:29","İktidarlarının devamının ülke için elzem olduğunu düşünüyorlar. Bu sebeple diğer partilerle ilişkileri daima esnek olmuştur. Geçmişte Kürt siyasi hareketlerine ve liberal demokrat kesimlere hitap eden bir politik anlayış içindeydiler. Şimdilerde katı milliyetçi tezleri savunanlarla ittifak çizgisi oluşturmuş durumdalar. İktidarlarının ilk yıllarında yeni olmanın getirdiği yıpranmamışlık ve hemen her konuda “güvercin” tutumlarla oy oranları yüzde 50’lerin üzerindeydi. Söylemleri ve icraatlarıyla uluslararası topluma uyumlu bir demokrat fotoğraf veriliyordu. Ancak demokrasinin bir “değişim rejimi” olması zamanla kendilerinin vazgeçilmez olmadıklarının idrakini hissettirmeye başladı. Bu ülkenin geleneğinde bulunan “devr-i sabık” yaratma olgusunu yaşamak istemediler. Bu sebeple “kalıcılık” arayışları hız kazandı. Türkiye’nin siyasi hafızasında yer etmiş denkleme doğru bir yönelim başladı. Ülkenin yüzde 65’i “sağcı” idi ve sağcıların terkibi milliyetçi ve muhafazakârlardan oluşuyordu. Bu arada 15 Temmuz travması yaşanmış ve ulusalcı anlayışlarla bir koalisyon zemini gelişmeye başlamıştı. Artık içte ve dışta “şahin” olma dönemi gelmişti. Kürtlerden gelecek oy MHP seçmenleriyle ikame edilecekti. Ancak bir müddet sonra “İyi Parti” olgusu milliyetçi oyları bölmeye başladı. Gelinen noktada vazgeçilen Kürt oylarının bölünmüş milliyetçi oylardan daha bereketli olabileceği değerlendirilir oldu. Pek tabii böylesine bir yönelim mevcut dengelerde ve seçmen nezdinde “kâğıtların yeniden karılması” anlamına geliyordu. AK Parti, Kürt oylarını kazanabilir mi? Anketlerde yüzde 7’ler civarında olduğu söylenen MHP bu durumu “siyasi gerçekçilik” olarak karşılar ve içine sindirebilir mi? Yoksa, “Cumhur İttifakı” deklare ettiği çizgiden vazgeçmez, yoluna devam eder mi? Bunları şu aşamada öngörmek pek mümkün değil. Ancak, yazının başında da belirttiğimiz gibi, “esas olan iktidarın devamlılığı” ise AK Parti eski politikalarına dönüş için imkanları zorlayacaktır. “Kürtler böylesi bir anlayış değişikliğine itibar ederler mi?” sorusunun cevabı AK Parti’nin bu konuda ne kadar ileri gidebileceğidir. Selahattin Demirtaş’tan başlayarak “bir beyaz sahife” açılması halinde, iktidarın bahse konu sıkışmışlığından kendilerine dair bir “yarar” oluşacağını görürlerse dengelerin değişmesi şaşırtıcı olmaz. Zira Kürtler bilmektedirler ki, olası bir iktidar değişikliğinde CHP-İyi Parti koalisyonunun kendilerine sağlayacağı demokrasi seviyesi belirsizlikler içermektedir. Neticede, önümüzdeki süreçte “Kürt oyları” büyük ölçüde “anahtar” rolüne gelmiş gözükmektedir. Gerek Cumhur, gerek Millet ittifakları bahse konu “anahtar oyları” yanlarına çekebilmek için ikna edici özgürlükçü politikalar oluşturmak durumundadırlar. Tarafların iktidar talepleri bu anlamıyla hayırlı demokratik gelişmelere umarız vesile olur.",https://www.hurriyet.com.tr/yazarlar/sitki-sukurer/siyaset-mumkun-olabileni-zorlamaktir-41873461
Sıtkı Şükürer,İzmir deniz kentidir,"Temmuz 11, 2021 06:29","Büyükşehir Belediyesi bu konuda çok çaba sarfediyor. Özellikle arabalı feribotlar vasıtasıyla 15 dakikaya inen seferler, Bostanlı ve Üçkuyular iskeleleri arasında çok rahatlatıcı fonksiyon icra ediyor. Bu hatta bir köprü yapılıp yapılmaması son 6-7 senedir çok tartışılmıştı. Tabii ki trafiği rahatlatan, sıkışıklığı azaltan her çözüm desteklenmeli. Ama artık dünyamıza her yatırım tercihinin, çevresel etkilerini göz önünde bulundurularak alınması birinci öncelik haline geldi. Kendi adımıza Gediz Deltası’ndaki kuşları, hele flamingoları görünce buralarda oluşabilecek en küçük bir zararın bile göze alınamayacağını düşüncesindeyiz. Bu sebeple köprü fikrine “heyecanlanmayanlar” safındayız. İzmir körfezinin yüzülebilir hale gelmesi özellikle 1970’lerden beri bu kentte yaşayanların en büyük hayalidir. Tamam arıtma tesislerimiz yapılmıştır ama bir türlü istenen seviyelere gelemiyoruz. Şimdilerde atık sularla yağmur sularını ayrıştırma, birincisinin arıtmaya ikincisinin körfeze verilmesi çalışmaları Büyükşehir Belediyesi tarafından hızla sürdürülüyor. Beklenti, bu yatırım tamamlandığında iç körfezin kendi kendini doğal sirkülasyonu ile temizlemesi. Yanısıra, körfeze akan nehirlerin ilk kaynak bölgelerinden itibaren denetleniyor olması önem taşıyor. Geçen hafta Tunç Soyer ve ekibi Kütahya, Uşak, Manisa il sınırları içinde Gediz’e deşarj edilen her türlü atık için neler yapılacağına dair bir dizi temas gerçekleştirdi. Neticede, giderek anlıyoruz ki gezegenimiz küçük ve sınırlı. Bu ölçüde hoyrat davranılmasına artık tahammülü yok. Tüm dünya “Yeşil Mutabakat” diye çığlıklar atmaya başladı. Artık tabiata zarar vermek, giderek bir “insanlık suçu” haline dönüştürülmeli. İzmirliler bu konuda örnek olmak zorunda. Ama maalesef çok duyarlı olduğumuz söylenemez. Şimdi yaz akşamları başladı. Bunun anlamı kordon kıyı boyunca “çekirdek kabuklarının” da mevsiminin başlıyor olması demektir. Pazartesi sabahları, belki de İzmir’in en güzel yeri “Narlıdere Sahil Evleri”nde bir yürüyüşe çıktığınızda etrafa saçılarak bırakılmış çöpleri görünce insan profilimiz konusunda iyimser duygularımız yerle bir oluyor. Başa dönersek; İzmir için körfez hayati öneme sahip. Kalbimizden geçen, tertemiz plajları, yelkenli tekneleri ve en aşağı dört-beş marinası ile “Akdeniz incisi” unvanına geri dönme yolunda hayli mesafe almış bir İzmir. İzdeniz şirketi eski Levent Marina’yı kiraladıktan sonra yapmış olduğu düzenlemelerle harika bir “deniz kıyısı vahası” oluşturmuşlar. İçinde sosyal tesislerin, yüzme havuzunun ve “Nefes” adıyla çok özenli bir restoranın olduğu tesis bu sayede kentin “kıyı kalite envanterine” kazandırılmış. Bu arada Başkan Soyer Midilli adası ile periyodik seferlerin başlayacağından söz etti. Ege adaları ahalisi ile yakınlaşmak insan olarak çok kişiyi mutlu eder ve sanki yakın tarihimize bu vesile ile iade olunuyor hissi uyandırır. Neyse, İzmir önce bir “Deniz kenti”dir. Bunun idrakinde olmalı ve gereği için her imkan zorlanmalı ve her seviyede çaba göstermeliyiz. ENFLASYON SORUNU HAZİRAN ayı enflasyon oranları açıklandı. Tüketici fiyatları TÜİK verilerine göre yüzde 1,94, üretici fiyatları ise yüzde 4,08 oranında arttı. Böylece TÜFE yıllık yüzde 17,53, ÜFE ise yüzde 42,89’a ulaştı. Üretici enflasyonu, adından da anlaşılacağı üzere henüz nihai tüketiciye yansımayan ama onun ayak sesleri olarak nitelendireceğimiz fiyat artışlarıdır. Öte yandan ABD’de dolar enflasyonu oldukça yüksek seviyelerde seyretmeye başladı. ABD nisan ayı ÜFE’si yüzde 6,2’ye, mayıs tüketici enflasyonu yüzde 5’lere geldi. Bizim ülkede döviz kuru ile enflasyon ilişkisi çok açıktır. Bir yandan, bırakın bizim iç ekonomik dengelerimizi, bizatihi ABD’de dolar, enflasyon karşısında değer kaybetmeye başlar, bir de buna Türkiye’nin enflasyon baskısı eklenirse, çift etki hayat pahalılığını tahminlerin de ötesine taşıyabilir. Hani, kuraklık nedeniyle zaten arz sıkıntısı çeken ekonomimiz, dünya hammadde fiyatlarının artışı, zorlanan turizm gelirleri gibi daha pek çok faktörün etkisiyle çok cepheli olarak enflasyona karşı eli zayıf görünüyor.",https://www.hurriyet.com.tr/yazarlar/sitki-sukurer/izmir-deniz-kentidir-41850833
Sıtkı Şükürer,Bitti güzelim dizi,"Haziran 20, 2021 06:04","Türkiye bu konuda çok üretken. Sektör, hele dizi tutulmuşsa kendi yıldızlarını yaratıyor, yapımcısına yurtiçi-yurtdışı para kazandırıyor, hepsinden önemlisi izleyenlerine hoş vakitler geçirtiyor. Bu sektörde rekabet çok yoğun ve acımasız. Şayet umulan reytingler elde edilmese, genelde 13 hafta sonunda yayından kaldırılıyor. İşte bu noktada, yani tutmayan dizinin apar-topar bitirilmesi, bir şekilde onu izleme alışkanlığı edinmiş insanlara karşı nezaketsiz bir durum oluşturuyor. Esasında tantanalı reklamlarla başlayacağı ilan edilen bir dizi izleyicileri yazılı olmayan bir sözleşmeye davet ediyor demektir. Onun davetine icap edenlere karşı bu anlamıyla yapımcının artık bir vecibesi oluşur. Bu konuya nereden geldik? Bir kanalımızda son derece absürt “batman-superman” karışımı üstün güçleri olan bir kişiyi konu alan yerli yapım bir dizi başlamıştı. Dizi öylesine fütursuzdu ki, tıpkı Cüneyt Arkın’ın “Dünyayı Kurtaran Adam” filmi gibi, dünya çapında “absürt literatüre” girecek bir potansiyel içeriyordu. Kahramanımız bir vuruşta on kişiyi yere serdikçe bu türün müptelası olan bizler keyifleniyorduk. Bir ara nedense diziyi özel kılan bu değerin farkında olmayan yapımcılar senaristlere müdahale etmişlerdi. Jenerikte danışman olarak sektörün saygın senaryo yazarı Ahmet Yurdakul’un ismini görünce, eyvah dedik, şimdi dizimiz mantıklı, derli-toplu bir hale dönüşecek, “tutarsız tutarlılığı” mundar edilecek. Nitekim gelişmelerde o şekle dönüşmeye başlamıştı. Bereket ki bahse konu danışman birkaç bölüm sonra diziden ayrıldı. Tekrar eski mutlu günlere dönmüştük. “Akıncı”mız asıp kesiyordu ki, halkımız maalesef bu mümtaz eserin kıymetini takdir etmedi. Bu sebeple bir anda “sezon finali” yapıldı ve tüm karakterler rol gereği öldürüldü, yok edildi. Şimdi soruyoruz, bu “emri vaki” azınlıkta kaldık diye bizim gibilere yapılan açık haksızlık(!) değil midir? KSK’DE ÖNEMLİ GELİŞMELER İZMİR futbolu üzerinde ısrarla durmaya çalışıyoruz. Göztepe ve Altınordu örneğinden “şirketleşme” olgusunun önemini hep vurguladık. Çok güçlü bir camia olan Karşıyaka’da da bu anlamıyla olumlu gelişmeler yaşanmaya başladı. Eski başkanlardan Cenk Karace’nin önderliğinde kulübe gönül vermiş iş insanları 100 milyon TL sermayeli bir şirket kurma yolunda hayli mesafe aldılar. Bahse konu şirket dernekten Futbol şubesini sınırlı bir süre için aktif ve pasifiyle devir almayı hedefliyor. Tabii ki konu, önce dernek genel kurulunun onayı, sonrasında başta Türkiye Futbol Federasyonu izni olmak üzere bir takım hukuki prosedürleri gerektiriyor. Öncelikle belirtelim ki bu fedakâr girişimi yürekten alkışlıyoruz. “Kaf Kaf” ne denli büyük bir camia olduğunu bir kere daha gösteriyor. Kurulacak şirket 25.000 TL’lik sermaye paylarından oluşuyor ve hiçbir kişinin hissesinin yüzde 5’i geçmemesi öngörülüyor. Yıllar boyu Yaşar Holding’in milyonlarca dolara ulaşmış desteklerine ilaveten ilk defa bu boyutta toplu bir çaba her Karşıyakalıyı mutlu ediyor, iyi günlerin kısa zamanda geleceğine dair umutlandırıyor. ÜÇ ÖZEL RESTORAN “PANDEMİ kısıtları” kademeli azalıyor, bağlı olarak yaz mevsimine giriş yapılınca restoranların keyfi yerine gelmeye başladı. Üç mekândan söz etmek istiyoruz. Birincisi, “Od Urla”. Bu mekân bırakın İzmir’i, Türkiye’nin yüz akı. Tıpkı, aldıkları Nobel ödülü ile ülkeyi dünyaya tanıtan Orhan Pamuk, Aziz Sancar gibi. Osman Sezener ve ekibi uluslararası gastronomik derecelendirme kuruluşlarında kendine yer bulmaya başladı, dolu dizgin zirveye koşuyor. Diğer bir mekân, bize göre Türkiye’nin, hani “en iyi” demek had aşmak olur, ama en iyilerden biri olan Özbek köy’de “Akın’ın yeri”. Her daim taze deniz ürünleri, istiridyeler, kidonyalar balık ciğerleri, havyarları, yenilenen dekoruyla ve güleryüzlü patronları Mehmet ve Himmet kardeşlerle fark yaratıyor. Üçüncü mekân, Levent Marina’nın içindeyken bir efsane olan “Sipari”. Bahse konu yer belediyeye geçince mecburen taşınma durumunda kalmışlardı. Yeni yeri Sahil Evleri’nde. Bu defa ismi “Zeitun”. Mehmet Bey, oğlu Hasan, mutfakta biraderleri İbrahim beylerle bayrağı dalgalandırmaya devam ediyorlar.",https://www.hurriyet.com.tr/yazarlar/sitki-sukurer/bitti-guzelim-dizi-41835712
Sıtkı Şükürer,İşi satmak,"Temmuz 18, 2021 06:29","Hıristiyan kesimden Müslüman ve Türk eşrafa intikal eden işyerleri de bahse konu sahipleri tarafından devam ettirilmemiştir. Esasında kalıcı olmama hali bugün de bir gelenek gibi devam etmekte, sermaye sürekli el değiştirmektedir. 1950’li yıllardan itibaren Marshall yardımıyla başlayan süreçte oluşmuş sanayi tesislerin kurucu ailelerinin çoğu yine hisselerini devrederek iş hayatından çekilmişlerdir. Anlaşılan, İzmir iş insanları kuşaklar boyu tüccar ve sanayici kalmayı hayal etmiyorlar. İstisnaları olsa da kişiler bir şekilde oluşturdukları iş düzenlerini belirli bir seviyede elden çıkartarak varlıklarını nakde dönüştürmeyi istiyorlar. Bu neden böyledir? Neden insanlar iş yerlerini çocuklarına, torunlarına bırakmayı hedeflemezler? Hani, “aldığım para bana yeter, ölümlü dünya, risk, stres nereye kadar, ya iş bozulursa, bu memlekette ne siyasi ne ekonomik istikrar yok zaten, ortaklar hiç anlaşamıyoruz” gibi gerekçelerle niçin kendilerini ikna edip erken emekliliğe hevesle geçiyorlar? Pek tabii beşeri sebepler dışında sosyolojik geri planın biçimlendirdiği zihin yapısı da bu kararlarda rol oynuyor. Böyle olunca iş-insan ilişkisi uzun soluklu olamıyor, oluşturulmuş değerlerden “acele vazgeçişler” yaşanıyor. İşin sıkıntılı süreci çok kişide hisseler devredildikten sonra başlıyor. İşini “satan”lar kısa bir mutluluk evresinden sonra başka bir alana yönelmemişlerse bir boşluğa düşüyorlar. Aynı zamanda toplum içinde sahip oldukları “iş insanı prestijinin” giderek kaybolduğunu ve sosyal kimliklerinin yara aldığını, yaşamaya başlıyorlar. Bir süre sonra, biraz da kendilerini avutma adına genelde, küçük çaplı ticarete veya risksiz gördükleri gayrimenkul gibi işlerine yöneliyorlar. Kimi durumlarda da “hazıra dağ dayanmaz” deyiminin pratikleri yaşanıyor. Neticede denilebilir ki; hayata karşı bu denli temkinli pozisyon almanın ekonomik ve sosyal anlamı tartışılmaya muhtaçtır. Esasında işi devretmek gibi radikal kararlar sadece hissedarların hakkı olmamalıdır. O iş yeri ki, beyaz ve mavi yaka çalışanları, tedarikçileri, müşterileri ile birlikte herkesi ilgilendirir. Patron, sadece o bütünün bir parçasıdır ve bütünü etkileyen bir kararı çok boyutlu düşünerek alması icap eder. Neyse, mülkiyet hakkına tabii ki kimse karışamaz. Ancak bu tercihte bulunanların İzmir ticaret kültürüne de olumsuz anlamda dokunduklarının farkında olmaları gerekiyor.",https://www.hurriyet.com.tr/yazarlar/sitki-sukurer/isi-satmak-41855688
Sıtkı Şükürer,Gazeteci dediğin,"Haziran 27, 2021 05:26","Bir gazeteci; vicdan sahibi olsun, demokrat olsun, araştırsın, teyit etsin, dik dursun, işinin gerektirdiği moral değerlere sahip olsun, o değerleri korumanın tatmini ile mutlu olsun, bir kamu hizmeti yaptığının bilincinde olsun, geçim kaygısının onu zedelemesine imkan tanımasın, yazılarında, röportajlarında muhatabı karşısında ön yargısız ve objektif olsun, hiçbir politik görüşün ve ideolojinin askeri olmasın... Bir amatör köşe yazarı olarak gazetecilik mesleğinden anladığım bunlardır. Kutsal olan halkın haber alma hakkıdır. Gazeteci sadece bu işin “vasıtası”dır. Ötesi rol çalmaktır, had aşmaktır. Gazeteci mesleğin dışına taşmaya görsün nereye savrulacağı belli olmaz. ------------ KAPI DUVAR YAŞAM içerisinde bir hareketlilik oluşabilmesi için “etkiye tepki” gerekir. İçinizde istediğiniz kadar öfke biriktirin, hiddet gösterin, şayet karşınızdaki hiçbir tepki vermiyorsa durumda bir değişiklik olmaz. Ülke siyasetimiz de bu esas geçerlidir. Muhalefetten sosyal medyaya sıkıntılı görülen konuları gündeme getirerek sarsıcı sonuçlar doğurmasını bekleyenler, muhatap aldıkları nezdinde kaale bile alınmıyor ve hiçbir şey olmuyorsa, bu durum demokrasileri “dumur”a uğratır. Yaşanan son olaylar; sükunetle tepkisiz geçiştirilmeye çalışılıyor. Haliyle, bir müddet sonra köpürtülen her şey “bayatlıyor” ve ülke gündeminden düşüyor. Genellikle dünyadaki bütün iktidarlar hesap verme zemininin sadece “genel seçim” olduğunu düşünüyor. Bağlı olarak, adli ve idari bürokrasi de uyumlu ve sakin tutum alıyor. Neticede, ortada kendini boşuna “helak eden” bir takım muhalifler kalıyor, “anlat anlat heyecanlı oluyor” klişesine hep birlikte alışılıyor. Şunu unutmamak gerekir; Türkiye’de saygı gösterilen bir “sandık” söz konusudur. Esasında geçmişimize dair, zaten kuvvetler birliği dışında bir tecrübemiz hiç yoktur. Selçuklu’dan Osmanlı’ya tüm sultanlarımızın iradesi “mutlak” olmuştur. Hani Abdülhamid bir ara kerhen yetki paylaşımı yapmışsa da, ilk fırsatta 33 yıllık “istibdat”ına geri dönmüştür. İttihat Terakki’nin ve Cumhuriyet’in ilk yıllarında da aynı anlayış egemendir. Çok partili hayat esnasında yaşanan 1960, 1971, 1980 ve sonrası müdahaleler kuvvetler ayrılığının kağıt üzerinde olduğunu gösterir. 2000’li yıllara gelindiğinde ilk defa “acaba mı” denmeye başlanmıştır. Ama “anlaşılmaz olmayan” sebeplerle kısa zamanda “yerleşik nizam” tek elden yönetilmenin “bahtiyarlığına” halkımızı kavuşturmuştur. Halen “sandık” mevcudiyetini koruyor. An itibari ile hiçbir tartışmayı karşılıklı beslenmek ve fayda üretmek için yapmıyoruz. Bizi yönetenlerin veya yönetmeye aday olanların halkın özlemlerini görmesi ve gereği için çaba göstermesi gerekiyor. Yoksa, içten içe çürüyen, heyecanını kaybeden, mutsuz, umutsuz bir topluma dönüşeceğiz.",https://www.hurriyet.com.tr/yazarlar/sitki-sukurer/gazeteci-dedigin-41840818
Sıtkı Şükürer,Asıl olan korumaktır,"Temmuz 25, 2021 06:29","Sevgili Tunç Soyer’in Gediz havzasına yönelik geçenlerde gerçekleştirdiği etkinlik bu sebeple bir başlangıç vuruşu olarak çok önem taşıyor. Bu neviden çabalar bir İzmir projesi, bir Ege ve nihayet böylesi bir bilincin dalga dalga yayılacağı Türkiye ve insanlık projesidir. Tüm sivil toplum kuruluşlarımızla ve tabii ki merkezi hükümetimizin sahiplenmesi ile “çevre bilinci” her daim birinci gündem maddemiz olmak zorundadır. Doğa üzerinden bir maliyet planlaması yapma çocuklarımıza, torunlarımıza karşı bir haksızlık, ötesinde vicdansızlıktır. Gediz Nehri’ne atığını boşaltan ve benzer aymazlıklara teşebbüs eden zihniyet hiçbir seviyede tolere edilmemeli ve bir doğa cinayetinin faili olarak toplum ve hukuk nezdinde mahkum edilmelidir. Pek tabi mevzu sadece nehirlerle sınırlı değildir. Son dönemlerde tüm dünyada yaşanan iklim faciaları gidecek başka bir gezegeni olmayan insanlığa çok katı tedbirleri tavizsiz dayatmaktadır. İzmir iş insanlarının “yeşil mutabakat” kavramını gündemde tutarak meselenin ciddiyetine vardığını gözlüyoruz. Bu arada “Paris İklim Antlaşması”na henüz dahil olunmadığını hatırlatıyoruz. İnsanoğlu yaşlı dünyamızı, ülkelerimizi, kentlerimizi çok yordu, yıprattı. Asıl olanın “korumak” olduğunun bilincine maalesef sınırlı sayıda ülke yeni yeni varıyor. Çevre duyarlılığının yanı sıra tarihi dokulara, geçmiş kültürlere ve bizlere emanet gelen her türlü değere sahipleneceğimiz zamanların geldiği idraki, artık iş insanlarından siyasetçilere bilinçlerde uyanma durumundadır. Başa dönersek; Kütahya, Uşak, Manisa, İzmir il ve ilçe belediyelerimizin bir işbirliği anlayışı içerisinde Gediz’e yönelik yapacakları korumacı icraatlar hem “delta” hem “körfez” için çok önem taşıyor. Kamu görevlileri için bu konunun bir tercih değil vecibe olduğunu ısrarla hatırlatma durumundayız.",https://www.hurriyet.com.tr/yazarlar/sitki-sukurer/asil-olan-korumaktir-41859299
Sıtkı Şükürer,Yeter artık,"Ağustos 08, 2021 06:29","Medyayı izliyorsunuz. Atılan manşetler “ormanlarımız yanıyor.” Bu aşamada bile “birinci çoğul şahıstan”, “bizim ormanlarımız” ifadesi kullanıyor. Oysa milyarlarca yaş almış bir yerkürenin yine milyarlarca canlısından sadece biri bu “insan” denen varlık. Esasında “varlık” kelimesi bile fazla. Zira sadece “yokluk” getiriyor, tüm dünyayı “hiçliğe” sürüklüyor. İnsanoğlu esasında en nitelikli canlı türüydü. Din kitapları “eşref-i mahlukat”, yaratılmışların en şereflisi, diye belirtirdi insanı. Ancak bir başka canlıda olmayan “düşünce” yetisini hep kötüye kullanılıyor. Evrenin muhteşem dengesine uyumlu bir gezegen, kendi iç işleyişinde insan denen yaratığın müdahalelerini kaldıramaz noktaya geldi. Yaşadığımız sistematik çevre felaketlerine muhatap olan ilk nesiller biziz, muhtemeldir ki son nesil de biz olacağız. “Bu yaşlı dünya bu yükü daha çok kaldırır” zihniyeti halen devam ediyor. Soluk soluğa “kirletme” dur durak bilmiyor. Türkiye daha Paris İklim Sözleşmesi’ni imzalamadı bile. Ülkenin dört bir yanını tarumar etmeye devam ediyoruz. Duyarlı kişiler, kuruluşlar, yöneticilerimiz nerede ise feryat ediyor. Doğu Karadeniz’de HES’ler olmasın, Gediz kirletilmesin, göllerimiz yanlış sulama politikaları ile kurutulmasın, karbon emisyonu, sera gazları... Aklımız başımıza geldiğinde çok geç olacak. Topyekûn bir seferberlik gerekiyor. Sadece ülkemiz değil, bütün dünya “tabiat cinayeti” işlemeye eş zamanlı son vermek, tedbir almak durumunda. Hani tarihin en kabul edilemez suçu “soykırım” denilirdi, “çevre” o suçu bile ikinci plana atacak ve en ağır yaptırımı gerektirecek kadar vahim ve önemli hale geldi. İzmir, tüm bileşenleri ile birlikte, kamu, sivil toplum “yeşil mutabakat”a dair uluslararası duyarlılığa dahil olmaya çaba sarf ediyor. Bu noktada bile, “aksi halde ihracata gelen vergi nedeniyle işlerimiz bozulacak” gerekçesini, maalesef birincil öncelik olarak ifade ediyoruz. Bu mesele ticaretin devamlılık kaygısını çoktan aştı. Artık, çoluk çocuğun, hayvanların, bitkilerin, tüm ekosistemin bekası meselesi haline geldi. Birkaç yıl öncesinde orman yangınları gibi bir felaket yaşandığında üzülür, birkaç gün sonra unutulurdu. Ama şimdi böyle bir şey olmayacak. Tabiat her daim bize, bizlerin “kriminal aymazlığını” hatırlatacak. Çevreci hareketler başladığında, yeşillere, çevreyi militanca savunan örgütlere bıyık altından gülen, küçümseyen, çevre için bilinç oluşturmaya çalışanları “börtü, böcekle uğraşma, çöpleri toplat” diyen zihniyet, bugün herhalde başını önüne eğmeye başlamıştır. İnsanın içi çağlıyor, isyanını dindiremiyor, söylendikçe söylenmek istiyor. Umarız duyarlılığımızı daim kılarız. Çevre tedbirleri temelde bir “bilinç” meselesi. Ancak bu çaptaki “akut” felaketlere devlet gücüyle müdahale edilebilir. İnsanlarımızın yardım kampanyası çırpınmaları iyi niyetten öteye geçemez. Bu memlekette yardım toplamanın bile izine bağlandığını unutmayalım. Bu boyuttaki felaketler yerel yönetimlerin de boyunu aşar. Topladığı vergileri toplum adına doğru yönetmekle sorumlu devlet bu konularda vakit geçirmeden gerekli tedbirleri almalıdır.",https://www.hurriyet.com.tr/yazarlar/sitki-sukurer/yeter-artik-41868622
Sıtkı Şükürer,Göçmenler insandır,"Ağustos 01, 2021 06:29","Kamu vicdanı aksini makul görse de terörden pedofiliye linç ya da ölüm cezası uygar ülkelerde kabul edilemez. Tüm bunların gerekçesi, değilmi ki dünyaya “insan” olarak geldiniz, bu vasfınızdan dolayı tartışılamaz haklara sahip oluşunuzdur. İnsana “insan kimliği” nedeniyle saygı göstermek, onu bir “nefret objesi” yapmamak, aşağılamamak, tek tek ya da toplu olarak yaşam koşullarını kısıtlamamak, yok etmeye çalışmamak, hukukun üstünlüğünü esas almış toplumların “günün sonunda” geldiği bir mertebedir. Denilebilir ki en uygar bilinen ülkelerde bile bu kurallara ne ölçüde uyuluyor? Doğrudur, ama bahsi diğerdir. Bu noktada kıymetli olan, sözünü ettiğimiz ilkeleri insan kimliğimizle samimi olarak içselleştirebilmektir. Bu anlamıyla kişisel gelişiminde mesafe almış, empati ve vicdan kalitesini oluşturmuş her “insan evladı”, muhatabı yine bir “insan”sa, ona karşı tutumlarında saygılı olma durumundadır. Konuyu Afgan ve Suriyeli göçmenlere getirmek istiyoruz. Şüphesiz bu konuya ilişkin her türlü görüş, değerlendirme, eleştiri yapılabilir. Ama bir kritik husus var ki, o da bu kişilerin “insan” olduğudur. Bu duruma yol açanlara tepki göstermek yerine, muhtelif gerekçelerle buralara savrulmuş insanlar hedefe konularak, bir “çevre felaketi” muamelesi yapılmamalıdır. Türkiye bir göçmen diyarıdır. Tarihsel olarak bu böyledir. Son yüzyılda artan ölçüde kalabalıklaşan nüfus nedeniyle, sadece bizim ülkemizde değil, tüm dünyada genel eğilim “doğudan batıya” göçtür. Demografi bilimiyle ilgilenenler birkaç yüzyıla kalmadan önce Anadolu’nun, sonra Avrupa’nın Arap, Afgan, Hint, Pakistanlı nüfusun çoğunlukta olduğu yerler haline geleceğini belirtirler. Bizim ülkemizde de Batı’ya ve büyük şehirlere göç yoğun yaşanan bir gerçekliğimizdir. Ekonomik, sosyal, siyasi, iklimsel gerekçelerle binlerce yıldır oluşmuş bu trend güncel tartışmaların ötesinde “büyük resimde” ayrıca not edilmesi gereken bir husustur. Avrupa ve ABD bu anlamıyla bir çekim merkezidir. Avrupa ve ABD’ye güney sınırlarından ve eski sömürgelerinden yoğun bir akım uzun zamandır söz konusudur. Bu durum öyle anlaşılıyor ki orta vadede engellenemeyecektir. Memleketimizde bile, en refah içinde olan kesimler dahil, yapılan anketlerde çok insanın gözü ve gönlü bahse konu batı ülkelerindedir. Başa dönersek; Göçle gelenler “insan evladıdır.” Bu insanlar, hele birkaç yıl ülkenizde kalmışlarsa Anadolu’nun kadim kaderine dahil olmuşlar, demektir. Gönüllüler dışında geri döndürmeniz çok zordur. Diğer yandan bu insanların nihai emeli imkân buldukları anda Avrupa’ya gitmektir. Kalanlar büyük şehirlerimizde Anadolu şehrinden gelmiş mevcut “hemşeri” mozaiğine, büyük ölçüde ekleneceklerdir.",https://www.hurriyet.com.tr/yazarlar/sitki-sukurer/gocmenler-insandir-41863858
Sıtkı Şükürer,Anlamaya çalışmak,"Temmuz 04, 2021 19:01","Tabii ki bu durum ülkeyi yönetenlerin “Devlet politikası” tercihidir. Bu neden böyledir, ne gibi yararlar umulmaktadır... mutlaka öncesinde değerlendirilmiştir. Ancak bu tutumun karşılıklı ilişkilere bir “gerginlik” yüklediği açıktır. Ak Parti iktidarının ilk dönemlerinde aksi bir dış politika uygulanıyordu. AB parlamentosunda üyeliğe yönelik çabalarımız teşvik ediliyordu. Ermenistan’la sınır kapılarının açılması, Suriye ile ileri dostluk ilişkileri dış dünyaya Türkiye’nin barışçı pozitif iklimini yayıyordu. Bu durumun sonucu doğrudan yabancı sermaye akımında rekorlar kırılıyor, Türk Lirası istikrar kazanıyor, tüm ekonomik parametreler iyiye gidişi işaret ediyordu. Sonra hava değişmeye başladı. Bunda başta ABD olmak üzere dış dünyanın siyasi ve ekonomik tutumlarının farklılaşması rol oynadı. Bağlı olarak dış dünya ile karşılıklı itibarsızlaşma politikaları giderek tırmanır oldu. Türkiye artık uyumlu bir ülke izlenimi verme gayreti içinde değildi. Tabii ki bu tavrın ekonomi alanına yansımaları olumsuz olacaktı. Bugün sıradan insanlar uluslararası toplumla mesafeli olunmanın ne gibi bir yarar hesabı ile tercih edildiğini anlamaya çalışıyor. Böylesi konularda yeteri kadar bilgi sahibi olmadan, genel çerçevede hükümler oluşturmak hiç şüphesiz doğru değildir. Aradığımız cevap; uzmanların, tarihçilerin ve yayınlanırsa otobiyografik eserlerin açıklamaları ve değerlendirmeleri ile aydınlanır. “KADİM HEMŞEHRİ” PLAKETİ GEÇENLERDE usta gazeteci Hasan Tahsin Kocabaş “İzmirliyim diyenlerin çok düşük yüzdesinin dedesi İzmir’de doğmuştur” diye yazarak 8500 yıllık kentin insanlarının kadim yerleşik olmadığını, hatırlatıyordu. Hakikaten pek azımız, bırakın bir üst kuşağı, halen kendi doğduğumuz evde yaşıyor. Kent’in en eskileri, gayrimüslüm yerleşikler hariç, çok büyük ölçüde “mübadele” ile gelenlerdir. Ama artık bazı taşlar yerli yerine oturmaya başladı. Balkanlar’dan, Ada’lardan hatta Anadolu’dan göç edenlerin torunları öz be öz İzmirli oldular. İlk kuşaklar bu biblo kente hoyrat davranmışlardı. Ama şimdilerde nispeten tarih ve çevre bilinci oluşmaya başladı. Biliyorlar ki başka bir İzmir yok. Bu güzelliğe yapılan kalıcı tahribatlar doğrudan çocuklarına yönelik en büyük haksızlıktır. Bu sebeple topyekûn bir sahiplenme ertelenemez bir gereklilik haline geldi. Maalesef herkes henüz böylesi bir anlayışa sahip değil. Ama başta kamu kuruluşları ve Oda’lar olmak üzere “korumacı bilinç” giderek yaygınlaşıyor. Sorumlu İzmirliler yok ettikleri “sakız evler”e, inci gibi kıyıya dizilmiş köşklere, tertemiz körfeze hayıflanarak özlem duyuyorlar ve “nereden dönülse kardır” yaklaşımının bir mecburiyet olduğunu biliyorlar. Bu çerçevede “Kent yerleşiği” olmak, bu sıfatı kazanmak İzmir’in geleceği açısından vazgeçilmez önem taşıyor. Peki, bahse konu sıfat acaba somutlaştırılabilir mi? Bunun yöntemlerini bulur ve hayata geçirebilirsek hem anlamlı bir teşvik hem de farkındalık oluşturabiliriz. Sayın Kocabaş’ın yazısında belirttiği üzere, mesela halen doğduğu evde yaşayan, 40 yaşı geçmiş İzmirlilerin evlerinin önüne isimleri yazılı, krom bir plaket çakarak onların yerleşikliğini, bu kadarı bile olsa, tescil edebilir miyiz? Tıpkı Konak Sevgi Yolu’nda yaptığımız gibi, Hollywood’un artistler bulvarına benzer bir hoşluğu yerel yönetimlerimiz oluşturamaz mı? Tabii ki bu proje yeni gelenlere karşı bir üstünlük veya ayrımcılık amacı taşımıyor. Sadece, kentine sevgi ve saygının yaşadığın mahalle ve evin içselleştirmeden geçtiğini ifade eden bir simgesel uygulamadır amaçlanan. Böylesi bir bilinç oluştuğunda; semtimizin parkına, ağacına, hafızaya dahil olmuş her bir köşesine başkalarının müdahale hakkı, ötesinde haddi olamaz, gün gelir “geçmişin” aslında “biz” olduğunun idrakine varırız. İZMİR BEYEFENDİSİ NE zaman kim daha İzmirli tartışması açılsa Moris Bencuya’nın karşısında önümüzü ilikleriz. Bir Sefarad Yahudisi olan “otistik çocukların Moris amcası” erişilmez yardımsever kimliği ile her daim iyilik ışıklarını yayarak çevresini aydınlatmaya devam ediyor. 11 yıl önce yapımını büyük ölçüde üstlendiği “Otistik Çocuklar Eğitim Merkezi” 6,6’lık depremde maalesef hasar görerek yıkılmıştı. Milli Eğitim Müdürlüğü 24 derslik özel bir okul yapılması için çalışmalara başlamıştı ki sevgili Bencuya elini yine taşın altına koydu ve ne gerekirse yapılacağını söyledi. Moris bey başarılı bir iş insanıdır. Ama onu üstün kılan vasfı dostlarını hayran bırakan kalbi özellikleridir. Mutluluğun; paylaşmaktan, iyilikseverlikten ve hayattan keyif almayı ve vermeyi bilmekten geçtiğini Moris bey kadar içselleştirmiş insan çok azdır. Hani bu tarihi kent’e bir simge isim aransa, hiç şüphesiz Sayın Bencuya ilk akla gelen insanların arasında yer alır. Bu anlamıyla, aynı zamanda bir sanatsever, sivil toplumcu, Altay ve Beşiktaş aşığı, muhteşem bir aile babası sevgili Moris Bencuya gerçek bir İzmir beyefendisidir. Kendisini sevgiyle selamlıyoruz, iyi ki varsın “Bay İzmir” diyoruz.",https://www.hurriyet.com.tr/yazarlar/sitki-sukurer/anlamaya-calismak-41846101
Sıtkı Şükürer,Demokrasi zamanları,"Nisan 25, 2021 07:30","Cumhuriyetin ilk dönemlerinde demokrasinin olması gereken dengesini tesis etmek kolay değildi. Atatürk muasır medeniyet seviyesi derken, her yönüyle katılımcılığı hayata geçirmiş, özgür bir toplum düzeni hayal ediyordu. Demokrasi çabamız halen sürüyor. Bu kalite giderek anlaşılan manası itibari ile tüm toplum bileşenlerine güçlerinin sınırlarını hatırlatıyor. Demokrasilerde toplumun her kesimi bir diğerinin hukukuna saygı gösterme durumundadır. Ülkemizde kesintiler yaşanmış olsa da her şeye rağmen işleyen bir sandık rejimine sahibiz. Yaşanmış sorunların ana sebebi iktidarı elinde tutanların toplumun çok sesliliğine güvensizliği ve bağlı olarak devlet gücüyle tedbirlenmesiydi. Ama şimdilerde bedeller ödenerek anlaşıldı ki, hiçbir kesim diğerini yok sayarak sürdürülebilir bir iktidar yapısı oluşturamaz. Toplumun huzuru için 84 milyonun her bir rengi birbirinin varlığını içine sindirmek durumundadır. Tabii ki, bu aşamada dahi alınacak mesafelerimiz var. Toplum muhafazakar-laik, Kürt-Türk ve benzeri kamplaşmaları yaşamak istemiyor. Demokrasi kim iktidarda olursa olsun herkesin mutabık kaldığı kurallar çerçevesinde, hukukun üstünlüğü esasına göre işlemesi gereken bir yaşam biçimi. 100. yıldönümünde, demokrasimize dair kaygıların kalıcı bir şekilde giderildiği dönemlerin artık başlaması gereğini umut ediyoruz. ----- Evdeyiz, mutluyuz YAŞADIĞIMIZ her ortam bir müddet sonra kendi yaşam rutinini ve geleneklerini oluşturur. Örneğin askere gitmek gözde büyütülür, tezkereye gün sayılır, ama sonrasında bir ömür boyu anıları anlatılır. Mevzuyu pandemi kısıtlamalarında evde geçirdiğimiz günlere getirmek istiyoruz. Kim ne derse desin, bir yılı aşkın süredir hiç de bir “esaret duygusu” yaşamadık. Esasında bir yerlere yetişme telaşı duymadan, sakin ve tadını çıkarmayı öğrenmiş hallerimizle, aileyle birlikte vakit geçirmenin keyfini bu virüs sayesinde idrak etmiş bulunuyoruz. Bu vesile ile bir çoğumuz “evde ekmek” yapmayı, “çiğköfte” yoğurmayı, profesyonel barmenlere taş çıkartacak “kokteyller” yaratmayı, birlikte konuşmayı, gülmeyi, hafiflemeyi, film seyretmeyi, kağıt oynamayı adeta yeniden keşfettik ve aile olmanın kaybolmaya yüz tutmuş hazzını doya doya yaşadık. Bir gün pandemi bitecek, kısıtlar kalkacak. Umarız aile ile geçirdiğimiz zamanlar unutulmaz ve yine bir özleme dönüşmez, salgın sebebiyle edinilen alışkanlıklarımız kalıcı kazanımımız olur...",https://www.hurriyet.com.tr/yazarlar/sitki-sukurer/demokrasi-zamanlari-41796427
Sıtkı Şükürer,Resmi tarihçiler,"Haziran 06, 2021 06:29","Devlete yaslanmanın getirdiği özgüvenle, yaklaşımlarına karşı duranlara hakarete varan ölçüde saldırgan üslup kullanırlar. Hiç şüphesiz, aykırı görüşleri savunanların da her zaman haklı olması söz konusu değildir. Genelde hakim otoriteler kendi devamlılıkları için tarihsel doğruları manipüle etme yolunu tercih ederler. Bazen bu çarpıtmanın dozu kaçar ve yaratılan hikayelerle zihinler adeta inşa edilerek biçimlendirilir. Bu süreçlerde kitlelerin “merak” yeteneği dumura uğratılır, hamasetle sıvanan “uyduruk tarih” “fiktif hakikate” teslim edilir. Ancak birileri mutlaka bu esaretten firar eder ve ortaya çıkarak “kral çıplak” der. İşte bu noktada, aniden en acımasız linçler, küfürler, horlamalar, vatan haini yaftalamaları başlar. Hani, halk kitlelerinden statükonun her boyutuna, bu tepkileri anlamak mümkündür. Ama bilimsel bir eda ile ortaya çıkan resmi tarihçilerin gayretkeşlikleri hayret ötesi bir eğlenceye dönüşür. Diyeceğimiz, resmi tarihçiler, istisnalar hariç, entelektüel namuslarını pazara çıkartmış, “kadrolu palavra imalatçıları” dır. Devran değişmedikçe de “muteber araştırmacı” muamelesi görürler Gavur İzmir TÜRKİYE geniş bir coğrafya. Her bir yerleşim yerinin yaşayanları muhtelif namlarla anılmaktan hoşlanırlar. Örneğin; Gakkuşlar, Dadaşlar, Yiğidolar gibi tanımlamalar hem bir aidiyeti işaretler hem de bölge insanını onere eder. Aynı türden bir tanımlamada, mevzu İzmir olunca akla nedense “Gâvur İzmir” gelir. Bu söylemde biraz kıskançlık, biraz bastırılan hayranlık ama manşet ifadede küçümseme hatta yurtseverliği sorgulama gayreti görülür. Oysa “Gâvur İzmir” nitelenmesi bizim gökyüzümüzde olumsuz bir çağrışım içermez. Aksine, genetik kodlarında yer alan çok kültürlülüğün bugüne dair bir kalite deklarasyonudur. Gâvur İzmir; batıya açık bir zihin yapısının, açık toplum olmanın, özgürlüğü teneffüs edebilmenin bizim topraklarımızın mutadı ve vazgeçilmezi olduğunun mesajını içerir ve övünç tınısı ile keyifle sahiplenilir. Günümüze dair algımız böyle olmakla birlikte, tarihsel olarak “Gavur İzmir” deyiminin 14. yüzyılda Haçlı St John şövalyelerinin İzmir’in bir kısmına hakim olmalarına dayandığı söylenir. Onların kontrol ettiği bölgeyi tarif eden bir deyiştir. Pek tabii “mübadele”ye kadar olan süreçte gayrimüslim nüfusun Anadolu’nun diğer yerlerinden farklı olarak hem sayısal hem de ekonomik olarak yoğun ve güçlü olmaları bu nitelemede rol oynamıştır. Neticede “batıya açılan pencere” unvanı boşa söylenmiyor. İzmir, tam bu sebeple çok renkliliğin ve demokrasi umudunun hiç yitirilmeyeceği sembol topraklarıdır. İçe dönük yaşamaya alıştık 1 Haziran itibariyle “kademeli normalleşme” başladı. Artık pandemili günler geride kalıyor. Aşılama da yaygınlaştıkça umarız “kovid” insanlık için bir tarih olur. Hani, denilebilir ki halkımız balık hafızalıdır ve 16 aydır uygulanan tedbirler kısa bir süre sonra unutulur. Gençler için bu saptama geçerli olsa da belirli yaştakiler için bu travmanın kolay atlatılacağına ihtimal vermiyoruz. Hepimizin uzak-yakın bir tanıdığı bu virüse kurban oldu. Bağlı olarak, içimize saldığı korkunun çok insanda uzun yıllar geçmesi beklenmemelidir. Kendi adımıza söyleyebiliriz ki, kolay kolay kapalı ortamlardaki kalabalık etkinliklere pek itibar edeceğimizi zannetmiyoruz. Hatta açık havada dahi mesafeli olma hali uzun süre refleksimiz olacaktır. Kaldı ki bu lanet virüs muhtemelen sonbahara doğru tekrar bir “dalga” oluşturmaya kalkışacaktır. Salgından en fazla etkilenen hizmetler sektörünün kısa dönemde toparlanamayacağını öngörebiliriz. Pandemi aylar boyunca dayattığı yaşam biçimine hepimizi alıştırdı. Sanal konserler, çevrim içi sohbet odaları ve benzeri online etkinlikler bir anlamda “yeni normal” imiz haline geldi. Bu nedenle hayatımızdan hemen çekip çıkartmayı istemeyebiliriz. Neticede, pandemi belki geçecek, ama “içe dönük” yaşam tarzı yeniden sentezlenen yaşam rutinimizde kendine kalıcı bir yer bulacaktır.",https://www.hurriyet.com.tr/yazarlar/sitki-sukurer/resmi-tarihciler-41826061
Sıtkı Şükürer,Futbol İzmir’le özdeştir,"Mayıs 30, 2021 06:29","Bu yıl süper ligin güçlü bir takımıydı. Sayın Sepil’in bu süreçte çok mücadele verdiği biliniyor. Bu ülkede, pek çok şeyde olduğu gibi, futbol dünyasının da maalesef yıpratıcı zorlukları vardır. Yaşadıklarının detayını bilmesek de tüm bunların Sevgili Sepil’de bir birikim yarattığı anlaşılıyor. O sebeple kulüp yönetiminden ayrılacağını anons etti. Yükselen İzmir futbolunun bayraktarlarından olan Mehmet Sepil’in bu kararından vazgeçirilmesi önem taşıyor. Umarız sevgili başkan ikna edilir. Diğer bir futbol şövalyemiz Altınordu Başkanı Mehmet Özkan. Altınordu, bugün alt yapı tesisleri, ortaya konulan felsefesi, uygulamada elde ettiği harika sonuçlar ile tam bir “yetiştirici kulüp” hüviyetinde. Kurumsal bir anlayışla planlı hareket edilince, “başarı” size talip oluyor. Nitekim genç oyuncularıyla yakın gelecekde Süper Lig’de fırtınalar estireceklerdir. Altay’a gelince. O her zaman “Büyük Altay”dır. Fedakâr başkanları Özgür Ekmekçioğlu ile birlikte yeni sezonla birlikte Süper Lig’in en dişli takımlarından olacaklar. Sevgili Mustafa Denizli’nin de takımını sahiplenmesi ilave bir motivasyon oluşturdu. Karşıyaka’nın da bahse konu uyanışın dışında kalması düşünülemez. Basketbolda Yaşar Holding sayesinde Pınar Karşıyaka iftihar vesilemiz. Futbolun mevcut durumu camiayı üzüyor. Şimdilerde şirketleşme çalışmaları yeniden başlıyor. Göztepe ve Altınordu tecrübeleri ile gerek KSK’nin gerekse Altay’ın doğru modellerle “şirketleşme” olgusundan uzak kalmaması gerekir. İzmirspor, Buca, Menemen aynı şekilde İzmir futbolunu zenginleştiren camialar. Özetle; asırlık kulüpler, şanlı geçmişler, meftun taraftarlar, akil camia büyükleri ile İzmir takımlarının ülke futboluna damga vuracağı günler çok yakın görünüyor. Kulüpler kent emanetidir FUTBOL kulüpleri, hele İzmir’de olduğu gibi “asırlık” oluşumlarsa her biri bir kent değeridir. Hal böyle olunca bu yapıların mülkiyeti anonimdir. Yani herkesin kent aidiyetine ilişkin bilinçli ve duygusal bütünlüklerinin bir parçasıdır. Mevzuyu futbol kulüplerinin şirketleşme olgusuna getirmek istiyoruz. Günümüzde futbol bir endüstridir. Bağlı olarak kulüp yönetimi ciddi bir “iş”tir. Ama aynı zamanda bir hissiyatın da yönetimi söz konusu olduğundan bir ticari şirket rasyonalitesinin bahse konu camiaların akil insanları tarafından mutlaka desteklenmesi ve beslenmesi icap eder. Pek tabii bu bir özel denge ve hukuki statü oluşturmayı gerektirir. Bu aralar, tıpkı Altınordu ve Göztepe gibi Karşıyaka’nın da şirketleşme çalışmaları konuşuluyor. Kulüp yönetimi hakikaten kolay çözümü olan bir denklem değildir. Bir yandan bir kent emanetinin parayı veren hissedarlara teslim etmenin tedirginliği, diğer yandan camianın ileri gelenlerinden bazılarının aşırı müdahaleci tutumları. Tüm bunları dengelemiş ve sorunları halletmiş sihirli bir formül henüz icat edilmemiştir. Ancak sadece dernek yapılarının kifayet edemeyeceği giderek anlaşıldığından, bu yola mutlaka çıkılmalıdır diye düşünüyoruz. Kaldı ki “parayı veren hissedarların” yerel yönetimler ve odalar dahil sivil toplum kuruluşları tarafından oluşturulabilme seçeneği de gözden uzak tutulmamalıdır.",https://www.hurriyet.com.tr/yazarlar/sitki-sukurer/futbol-izmirle-ozdestir-41821243
Sıtkı Şükürer,Savaş insanlık dramıdır,"Mayıs 23, 2021 06:29","Filistin ve İsrail arasında bayram öncesi başlayan ve devam eden acımasız bir süreç var. Hükümetimiz Filistinlilerin tarafında, Netenyahu yönetimini “Terörist Devlet” olarak nitelendiriyor. Buna mukabil İsrail Devleti de, pek çok Batı ülkesi gibi Hamas’ı terörist olarak değerlendiriyor. Her iki taraf sivillerin yerleşim yerlerine bombalar yağdırıyor. Türk Medyası daha ziyade her yaştan Filistinlilerin mağduriyetlerini paylaşıyor. Bakınız; Müslüman dayanışması anlaşılmaz bir şey değildir. İsrail Devleti orantısız güç de kullanıyor olabilir. Ama Hamas da sütten çıkmış ak kaşık değildir. Her iki tarafta da masum insanlar maalesef bu çekişmeden etkileniyorlar. Hele çocukların ölmesi vicdanlarımızı kavuruyor, isyan ediyoruz. İzmir’de Musevi vatandaşlarımızın çok sayıda akrabaları İsrail’de yaşıyor. Bu insanların günlerdir sığınaklarda çoluk çocuk korkuyla bekleştikleri haberlerini alıyoruz. Tıpkı Filistinli aileler gibi, bu lanet savaşın ortasında çaresizliklerini yaşıyorlar. Aidiyetlerimizden öte, insani duyarlılığımızı esas almamız gereken zamanlardayız. O topraklarda kimin kimden önce hakkı olduğu bir kördüğümdür. Hiç şüphesiz sıradan insanlar, Yahudi ya da Filistinli olsun, vatan diye bekledikleri bu yerlerde sadece huzur talep ederler. Fanatiklerin bu neviden provakasyonları İsrail Devleti içinde oluşturulmaya gayret edilen Arap-Yahudi nüfus arasındaki barış iklimine umarız kötü etki etmez. Sorunlar daha da olumsuzluğa sürüklenmeden her iki kesimin makul insanlarının bu anlamsız savaşı sonlandırmalarını temenni ediyoruz. ----- Türk tipi sosyalist BU ülkede sosyalistler geleneksel olarak Kemalizmle çekişme içine girmemişlerdir. Kurtuluş savaşının batılı emperyalistlere karşı kazanılmış olması onları rejime zihnen yakınlaştırmıştır. Zira anti sömürgeci her mücadele aynı zamanda ezilenden ve emekten yana bir tutumdur, bu sebeple Kemalizm ve sosyalizm birbirleriyle bağdaşır görülmüştür. Oysa Cumhuriyet ideolojisi milliyetçiliğin bir özel türü olan Ulusalcıdır ve sosyalizmin enternasyonalist anlayışından tamamen farklıdır. Yanı sıra, Kemalizm özel mülkiyete karşı değildir, ülke tasavvurlarına uygun olarak toplumu homojenleştirmeye çalışmıştır. İttihat Terakki ile başlayan süreçte gayrimüslim nüfus tasfiye edilmiş, diyanet denetimli bir Sünni Müslümanlık anlayışı ön plana alınmış, kültürel bir şemsiye yaklaşımıyla Türk’lük kimliği esas kılınarak tüm etnisitlerin geri plana alınması hedeflemiştir. Bunca farklılığa rağmen Kemalizm’in “ülkemiz sosyalistlerine” yakın gelmesinin bir diğer sebebi de, Arap Müslümanlığı’nın dominant unsurlarına set çeken bir “laiklik” anlayışına sahip oluşudur. Sosyalist ideoloji, felsefesi gereği materyalist ve tüme varımcıdır, milliyet ve din başta olmak üzere kimlik ayrımcılığını reddeder, sadece “insan” odaklı olduğu iddiasındadır. Kendisinden önceki tüm kurum, kural, ahlak ve mitosların bir sömürü düzeni için oluşturulmuş olduğunu varsaydıkları için, “din” olgusuna da mesafelidir. Bir kısım sosyalistler bu sebeple laiklik ilkesi üzerinden kendilerini Kemalizm’e yakın hissetmişlerdir. Hele muhafazakârların “laiklik dinsizliktir” söylemi karışık zihinlerinin Cumhuriyet rejimine bir kere daha yakınlaşmalarına vesile olmuştur.Ancak Kemalizm hiçbir zaman kendilerine “mültefit” olmamıştır. Sosyalistlerimiz her dönemde bu iki ideolojinin birbirleriyle alakasızlığına dair çok sayıda tecrübe yaşamış olsalar da, hala pek çoğunun zihinlerinde Kemalizm, muhtemelen Mustafa Kemal Atatürk’ün üstün ve karizmatik kişiliği sebebiyle, bir dokunulmazlık koruması altındadır.",https://www.hurriyet.com.tr/yazarlar/sitki-sukurer/savas-insanlik-dramidir-41816444
Sıtkı Şükürer,Vesayet fanusunun narin çiçekleriydik,"Haziran 13, 2021 06:29","Çocukluğumuzun mütevazi koşullarda geçtiğinden dem vururuz. Aynı zamanda, kimsenin diğerinin dinini, mezhebini sorgulamadığını, ötesinde farkını dahi bilmediğini belirtir dururuz. Buradan hareketle, günümüzde nereden nereye geldiğimize hayıflanır, o zamanları yücelterek anarız. Hani ima ettiğimiz şekliyle, kişilerin birbirleriyle “birey” kimlikleri itibariyle, “insan” oluşlarının yeterliliği üzerinden ilişki kuruyor olması, tabii ki müthiş bir medeni seviyedir. Ancak “geçmiş” gerçekte böyle miydi? 1970’ler ve öncesinde Türkiye dışa kapalı bir ülkeydi. “Genç Cumhuriyet” toplumu kendi değerlerine göre biçimliyordu. Eğitim ve kültür politikaları ile rejime uyumlu kitleler, “geçmişleriyle mesafelendirilmiş” insanlar haline dönüştürülmüşlerdi. Kişi başı gelirin 1000 dolarlara zor ulaştığı “statik” bir toplumda “sorgulama ihtiyacından” arındırılmış zihinler hesapta “huzur” içinde yaşıyorlardı. Oysa Alevilerin kendi kimliklerini gizleme ihtiyacı içine sokulduğu, Yahudilerin 1946 varlık vergisi mezaliminden söz edilmesini kendilerine bile yasakladıkları, Dersim’de yaşananlardan, hatta 1980’lerde Diyarbakır cezaevinde insanlık dışı acılardan bihaber bırakılmamız, kimi dindar çevrelere uygulanan baskılar... Bunların hiç biri ne derdimizdi ne de merak ediyorduk. Bizler; Süryanilerin, Ermenilerin, Pontusluların, mübadelenin, bu sebeple yaşanan insani dramların ne ayırdında olduk, ne de doğru bilgimiz vardı. Açıkça, verildiği ile yetinen mazbut insanlardık. Bu anlamıyla böylesi makbul addedilirse, evet o günlerde hem mutlu, hem huzurluyduk. Neyse; bu eleştirisel bakış tabii ki Cumhuriyet’in kazanımlarını gölgede bırakmaz. 1920’lerin şartlarında darmadağın olmuş bir toplumdan bir millet, ötesinde bir devlet oluşturmak, İttihat Terakki ile başlayan “katı tercih”leri dayatmış olabilir. Ama her “tercih” beraberinde “vazgeçişleri” getirmiştir. O vazgeçişler ki, bu coğrafyanın tarihi boyunca gördüğü en kapsamlı tedbirlerin ve sosyolojik inkârların hayata geçirilmesi şeklinde olmuştur. Bu sebeple “yaralar kolay kapanmıyor.” Dediğimiz gibi; Cumhuriyet’in olumlu katkıları tartışılmaz. En azından “laiklik” kalitesini kazandırma çabası bile çok önemlidir. Ama, bugüne yansıyan sıkıntılarda onun da payı vardır ki; jakoben tabiatı icabı toplumda demokrasi kültürünün oluşmasını teşvik etmemesi en temel eksikliğidir. KADIN MAKAM ŞÖFÖRLERİ GEÇEN yıl bu köşede “Ege Makam Şoförleri Derneği”nin kuruluşundan söz etmiştik. Makam şoförlüğü her daim saygın bir meslektir. Meslek mensupları aileden biri gibidir. Böylesine önemli bir mesleğe her nedense “kadın”ların ilgisi genelde sınırlı olmuştur. Ancak örnekleri yok değildir. Mesela, Aynur Sofular ve Hale Yapşık uzun yıllardır bu mesleği başarı ile icra ediyorlar. Aynı zamanda mesleki örgütlenmenin bilincine varmış olacaklar ki “Ege Makam Şoförleri Derneği”nin yönetiminde de yer alıyorlar. Başkan Nurettin Azlal, kadın şoförlere yönelik farkındalığın bu sayede daha da artacağına vurgu yaparken, giderek güç kazanan derneklerine, bu manada ilave kalite kazandırmanın mutluluğunu yaşadıklarını ifade ediyor. NEJAT BEKMEN KIYMETLİ okurlar, hiç sormayın, tam anlamıyla perişan etti bizi bu kalbi çocuk. Sevgili eşi Resmiye ile çok uyumlu bir beraberlikleri vardı. İkisi de daima sevgi doluydu. Hayatın her alanını, insan ilişkilerini, mesleğini bir resital sunar gibi yaşadı. Bu kadar erken, bu kadar genç yaşta kaybettik muhteşem kardeşimizi. Sözcükler bile tıkanıyor. Düzgünlüğün sembolü sevgili dostum, huzur içinde uyu. Başta Hürriyet olmak üzere tüm İzmir’in başı sağolsun.",https://www.hurriyet.com.tr/yazarlar/sitki-sukurer/vesayet-fanusunun-narin-cicekleriydik-41831162
Sıtkı Şükürer,Alsancak Mustafa Denizli Stadı,"Mayıs 09, 2021 08:43","Bu durum İzmir kulüpleri için de geçerlidir. Karşıyaka; Gode Cengiz, Erol Baş, Kör Hikmet’lerle, Göztepe; Gürsel Aksel, Ali Artuner, Halil, Ertan, Fevzi’lerle, Altay; Ayfer, Büyük Mustafa’larla, İzmirspor; Kral Metin Oktay, Hasan Elidemir’lerle, Hakeza tüm spor kulüplerimiz nice sembol isimle kendi özel tarihini oluşturur. Camialar bu sporcularına vefalarını tesislerine ve statlarına onların isimlerini vermek suretiyle göstermek ister Bu sebepledir ki, Devlet yetkililerinin de uygun görmesiyle, Göztepe Stadı “Gürsel Aksel”dir. Şimdi bitmek üzere olan Alsancak Stadı için de beklentiler oluşmaya başlamıştır. Alsancak Stadı, Altay’ın ruhunu taşır. Hani, kamu otoriteleri burayı tüm kulüplerin istifadesine sunmayı planlasalar bile, dert değildir, bu gerçek asla değişmez. Hal böyle olunca da bu tesise de Altay’ın efsanesi “Mustafa Denizli”nin ismini vermek çok yakışır. “Büyük Mustafa” sadece futbolculuğu ile değil, teknik direktörlük başarıları ve kişisel kaliteleri ile tıpkı Fatih Terim ve Şenol Güneş gibi futbol tarihimize çok önemli izler bırakmıştır ve bırakmaya devam etmektedir. Duyumlarımıza göre stada Metin Oktay’ın ismi de seçenekler arasındaymış. “Metin Oktay” denilince ona olan hayranlığımız tartışılmaz ve bambaşkadır. Ama Metin Oktay, Galatasaray ile özdeşleşmiştir. Onun İzmirli olmasından onur duyarız, ancak Metin Oktay’ı ölümsüzleştirecek isimlendirme Galatasaray’a düşer. Nitekim Florya’daki tesisler onun adını taşır. Neticede İzmirli olarak kalbimizden geçen Alsancak Stadı’na Mustafa Denizli’nin isminin konulmasıdır. Büyük heyecan ve fedakar bir tutumla “Büyük Altay”ın teknik direktörlüğünü üstlenen Mustafa Denizli’ye böylesi bir “hak teslimi” hepimizin vecibesidir, diye değerlendiriyoruz. Yetkililerin uygun görüşlerine sunulur. ----- Siyaset ısınırken CUMHURBAŞKANLIĞI ve meclis seçimleri 2023 yılında... Ancak siyaset ısınıyor. Bu sebeple erken seçim bir sürpriz olmaz. Bu aralar anket şirketleri yoğun kamuoyu sonuçlarını paylaşıyor. Verdikleri izlenim hiçbir kişi, siyasi parti ve ittifakın %51 çoğunluğa sahip olmadığı. Bu durum geçerli ise Cumhurbaşkanlığı seçimi ikinci tura kalacak demektir. Başkanlık sisteminin kuvvetlendirilmiş yetkileri göz önüne alındığında iktidar olmanın anlamı milletvekilliği dağılımından ziyade Cumhurbaşkanlığı seçimini kazanmaktır. Bu nedenle seçimler mevcut iktidar açısından da soluk soluğa bir çabayı gerektirecektir. Halbuki eski parlamenter sistem olsaydı, Cumhur İttifakı muhalefetin çoklu yapısından istifade ile mevcut anketlere göre daha rahat olabilecekti. Eski sisteme dönüş bir Anayasa değişikliği gerektiriyor. Cumhur İttifakı’nın sayısı Anayasa değişikliğine yetmiyor. İktidar eski sisteme dönüşü kendi açısından elzem görürse muhtemelen muhalefete bir çağrıda bulunmak isteyecektir. Muhalefetin bu aşamada önce Cumhurbaşkanlığı seçimi, bilahare parlamenter sisteme dönüş için Anayasa değişikliğini tercih edeceğini öngörebiliriz. Ama böylesi bir iktidar çağrısını “daha sonra” diyerek karşı çıkmak siyaseten zor izah edilir bir durumdur. Muhalefet mevcut sistemde, ikinci turda ortak adaylarının kazanabileceği hesabını yapıyor. Bu sebeple siyaset giderek bir satranca dönüşecek gibi duruyor. Bu anlamıyla, belki de yeni ittifaklara şahit olacağız. Neyse, her şeyden önemlisi bu süreçlerin demokratik iklimi zedelemeden yaşanmasıdır. ----- Çeşme Projesi hepimizin GEÇEN hafta CHP Lideri Kemal Kılıçdaroğlu, İzmir’de Ticaret Odası’nın bir etkinliğinde “Çeşme Projesi” ile ilgili olumlu ifadeler kullandı. Hatırlarsanız Çeşme Projesi; Turizm ve Kültür Bakanı Mehmet Nuri Ersoy’un detayları ile açıkladığı üzere yarımadanın çevreci bir anlayışla turizme kazandırılmasına yönelikti. Geçmişte pek çok turizm projesinin maalesef “doğaya saygı” anlamında sicili bozuktur. Bu sebeple, duyarlı kesimler bu yatırımda hassasiyetlerin ifade etmişlerdi. Sayın Bakan, bu konuda doyurucu açıklamalarda bulunmuştu. Pek tabii, bu neviden projeler iktidar icraatı olarak algılandığı için genelde muhalefet partilerinin doğrudan karşı çıkması alışık olduğumuz bir düzendir. Ancak, bu defa farklı bir ses duyuldu. Sayın Kılıçdaroğlu “betona teslim edilmemesi” koşuluyla Çeşme Projesi’ne desteğini ifade etti. İşsizliğin bu denli yüksek olduğu bir ülkede, bu projeyi sahiplenmek doğru bir yaklaşım olmuştur.",https://www.hurriyet.com.tr/yazarlar/sitki-sukurer/alsancak-mustafa-denizli-stadi-41807128
Sıtkı Şükürer,Pandemi halleri,"Mayıs 02, 2021 06:29","Hele ihracata yönelik tedarik zincirinde yer alıyorsanız, üretiminizin aksaması zincirleme etki yaratacağından, kapanma kararı kolay alınamıyor. Bu arada, herkes bir parça pandemi uzmanı haline geldi. Hani, uzun süre kapansak da neticede “aşı”lama geniş kitlelerde realize edilmemişse salgına ne ölçüde çare olur, hepimiz bu tereddütü yaşıyoruz. Çin aşısında, Sağlık Bakanı Fahrettin Koca’nın açıklamalarına göre bir aksama söz konusu, Alman aşısının yeterli temin edilmediğini biliyoruz, Rus aşısını bekliyoruz... Diğer yandan, kapanma sürecinde özellikle havaların ısınması gençleri ne ölçüde baştan çıkaracak, bu husus da bir soru işareti. EKONOMİK BOYUTU DA VAR İdari tedbirlerin sıkı uygulanması halinde, tepki olarak kapalı ortamlarda kalabalıkların oluşması bir diğer sosyal gerçekliğimiz. Bunların yanı sıra bir de salgının ekonomik boyutu söz konusu. Devletin bütçe olanakları ne yazık ki, sınırlı. Bu yüzden özellikle hizmetler sektöründe faaliyet gösteren esnaf ve ücretliler neredeyse kaderlerine terk edilmiş durumda. Tamam, bu ülke “geniş aile” dayanışmasının geçerli olduğu bir sosyal dokuya sahip, ama bu durum her işsiz kalan için geçerli değil. Kaldı ki, hayat pahalılığı sınırlı aile bütçelerinde mütevazi tencerelerin bile kaynamasına yetmeyebilir. Anayasamızda “sosyal devlet” olduğumuz yazılı. Pandeminin yarattığı “gelir dağılımı eşitsizliğinin” giderilme yöntemlerini aramak yöneticilerimizin birinci önceliği olmalı. Tabii ki, en başta Devlet’in kendisi örnek tutum almalı, arkasından gerekirse, “servet vergilerine” kadar gidecek tedbirlere başvurulmalı. Bahse konu “salgın belası”nın ne zaman biteceğini öngörmek şu aşamada mümkün gözükmüyor. AŞI İÇİN YAPTIRIM OLMALI Hep sözü edilen “sürü bağışıklığı” efsanesi ne zaman oluşur, aşılama hangi vakitte gerekli sayılara ulaşır, en önemli husus bu... Bu arada, aslı astarı olmayan gerekçelerle aşılamayı reddetmek, bir “insan hakkı” falan olmamalı. Bu doğrudan toplum sağlığını ilgilendirdiği için kesinlikle sert yaptırımlı bir mecburiyet haline getirilmeli. Buraya kadar kapama kararının negatiflerinden söz ettik. Tüm bu sıkıntıların en pozitif yönü yakınlarımızla daha bir iç içe olma imkanını sağlamasıydı. Ancak, biraz tadının kaçmaya başladığını itiraf etmek icap ediyor. Tabii ki, beraber olmanın koşulları çok çok önemli. Hani küçük bir evde, aile büyükleri ve çocuklarla bir arada yaşama durumunda kalanlara “Allah kolaylık versin” demek gerekiyor. Gün gelecek, bu günler de bitecek... Hakikaten hayatımızda hiçbir şekilde unutamayacağım özel bir kesit yaşıyoruz. Umarız, bu yılın sonuna kadar “pandemi günleri”, “hatıralarımız” kategorisine terfi eder, normal yaşantımıza döneriz.",https://www.hurriyet.com.tr/yazarlar/sitki-sukurer/pandemi-halleri-41801584
Sıtkı Şükürer,Giresun granitleri,"Mayıs 16, 2021 06:29","Ancak pragmatist zihniyet neyi kaybettirdiğinin bilincinde olmadan orantısız gerekçelerle bu güzelliği tarumar etti. Anımsıyorsanız, Cumhuriyet Meydanı ile İzmir Limanı arasındaki kıyı boyu 1997 yılında altı şeritli kara yolu yapılması amacıyla denizden 150 metre dolduruldu. 1999 yılında bölgenin sit alanı ilan edilmesiyle dolgu çalışmaları mahkeme kararı ile durdurulduğunda artık çok geçti. Aynı yıl başkan seçilen Ahmet Piriştina kıyı dolgusunu yeşil alan olarak düzenlemeye karar verdi. Bu tercih tabi ki kaybedileni geri getirmiyordu ama netice itibari ile kadim kente “saygısızlık sembolü” bir yeşil alan, kötünün iyisi anlamında kazandırılmış olacaktı. Dolgu alanı yeni haliyle 15 Haziran 2000 tarihinde halka açıldı. Projede tek şeritli bir yol yapılması planlanmıştı. Yolun zemininin “asfalt” olmaması iyi fikirdi. Nitekim, “taşla” kaplama kararı alındı. Başkan Piriştina mahkeme sürecinin menfi çıkma ihtimaline karşı, boşa masraf yapmamak için Giresun Belediyesi’nden hurdaya çıkartılmış granit taşları bedelsiz alarak Kordon yolunda kullandı. Neticede bugünlere kadar uzanan herkesin malumu bir “ıstıraplı yol” böbrek taşı düşürten, tökezleten halleriyle nerede ise “kaderimiz” haline geldi. İmrenilen “Kozak” taşlarımız varken, minör bir tasarruf yaklaşımı nedeniyle 21 yıldır sıkıntı yaratmaya devam ediyor. Hani “eğri büğrü” taşların araç trafiğini engelleme amacıyla Sayın Piriştina tarafından, özellikle böyle döşettirildiği söyleniyorsa da bu gerekçeyi bir “kara mizah” olarak değerlendiriyoruz. Bu arada Sayın Kocaoğlu’nun yolun bu halinden daha sonra rahatsızlık duyduğunu, bir granit taş kesme fabrikası kurmak üzere olduklarını ve bu sorunu halledeceklerini, söylediğini biliyoruz. Atatürk’ün adını taşıyan bir bulvarda böylesi bir kronik ihmalkârlığın giderilmesi hususunu Büyükşehir Belediyemizin ilgisine sunuyoruz. ----- Sezen Türkiye’dir SEZEN Aksu bu aralar Rize’de bir doğa koruyuculuğu eylemine destek vermesi ile gündeme geldi. Bunun üzerine belirli kesimler sosyal medya üzerinden ona yönelik incitici yaylım ateşe başladılar. Gerekçeleri, vaktiyle Anayasa oylamasında “Yetmez ama Evet”çilerden olmasıymış. Kadına yönelik söylenmedik söz bırakılmadı. Bu ülkede bazı kesimler için kutuplaşmayı sürdürme “hastalıklı” boyuta gittiği için herşey “siyah-beyaz” ikileminde ele alınıyor. Öncelikle belirtelim ki; Sezen Aksu insanımızın duygu haritasında çok önemli izler bırakmış bir efsane sanatçımızdır. Ötesinde; bir başka sanatçılar gibi “etliye, sütlüye” karışmayan bir tarzı hiç olmamıştır. Açıkça; Sezen Aksu her daim koyduğu tavırlarla bu toplumun “vicdanıdır”. “Yetmez Ama Evet” diyen pek çok demokrat o süreçte “barış” ihtimali için o desteği vermişlerdir. Bakınız; bir entelektüel, tavırlarını niyet okuyarak, kötü ihtimallere tedbirlenerek oluşturmaz. Onlar fikrini söyler, kanaatlerini açıklar, kahin ve icracı değillerdir, bağlı olarak sorumlulukları yoktur. Bir demokrat her tutumunda “insan” odaklı ve mutlaka “sahici” davranır, vasat ve biçimlenmiş zihin yapılarının eleştirilerine göre hareket etmez. Kaldı ki; “Sezen Türkiye’dir” O, hata bile yapsa “fenafillah”dır, kredisi tükenmez.",https://www.hurriyet.com.tr/yazarlar/sitki-sukurer/giresun-granitleri-41811669
Sıtkı Şükürer,İstanbul Sözleşmesi,"Mart 28, 2021 06:29","Her insan kendi tasavvuruna göre kendini gerçekleştirme hakkına sahiptir. Uygar dünyada insanlar arasında kimliklerine göre ayrım yapılamaz. İnsan olarak doğmak, temel insan haklarına istisnasız sahip olmayı gerektirir. Bu anlamıyla; etnik, dini, cinsel, tüm kimlikler yasalar ve vicdanlar önünde eşittir. “İstanbul Sözleşmesi” de bu yaklaşım üzerinden vücut bulmuştu. Özellikle, başta kadınlar olmak üzere, toplumun ezilen ve hor görülen kesimlerine yönelik önleyici, koruyucu tedbirlerin alınmasını prensip mutabakatı olarak ifade ediyordu. Türkiye’nin böylesi bir uluslararası anlaşmaya önderlik etmesi ve kendi Meclisi’nde öncelikli olarak onaylaması uluslararası toplum nezdinde iftihar vesilemizdi. Üstelik, bu konuyla ilgili ayrıca bir yasal düzenleme yaparak kararlılığımızı tüm dünyaya göstermiştik. Ama ne olduysa bir anda alınan “karar” ile İstanbul Sözleşmesi’ne taraf olmaktan vazgeçildi. Şu ana kadar ikna edici bir gerekçe de açıklanmadı. Kimi çevrelerin şahsi telakkilerinin din kisvesi adı altında baskıyla dönüştürüldüğü ve bu kararın bu sebeple alındığı izlenimi yaygın. Tabii ki, hem insan sıfatıyla kendimiz hem de cinsel kimlikleri nedeniyle kötü muameleye uğrayan, dayak atılan ve tehdidi yaşayanlar ve aileleri adına, bu kararın gözden geçirilmesi icap eder, diye düşünüyoruz. Umarız hatadan dönülür ve bir sıkıntı ortadan kaldırılır. ----- Yönetsel kaygı pek duyulmuyor TÜRKİYE’de karar vericiler sebep oldukları ekonomik türbülansları pek önemsemezler. Yaşanan pek çok örnek bu durumu teyit eder. Yöneticilerimiz bilirler ki, alınan kararlar problem oluştursa bile ülke ekonomisinin dinamik yapısı bir biçimde yoluna devam eder. Bu yüzden bütçe disiplini önemsenmez, borçtan korkulmaz. Hatta tedirgin olanlar tam aksine vatandaşlar ve alacaklılardır. Dış dünyaya ülke bütününde 430 milyar dolar mertebesinde borçluyuz. O sebeple; hukukmuş, insan haklarıymış, bunlar dış dünyada birinci dereceden problem edilmez. Ötesinde, düzenlerini koruma adına kuyuyu susuz bırakmazlar. Yani yönetim bu cephede rahattır. Öte yandan, Türkiye’de iktidarlar iç borç nedeniyle zaten hiçbir zaman baskılanma içinde olmamıştır. Zorda kalırlarsa, kuralı da hukuku da rafa kaldıracakları bilinir. Halk fakirleşirmiş, mağdur olurmuş, milli gelir düşermiş, bunlar statükolarına bir tehdit olarak değerlendirmez. Neticede bu ülke otoriterlerin tarihidir. Dolayısıyla hak aramanın pratik bir sonucu yoktur. An itibari ile de meclis, kamusal organlar, yargı, asker, polis, medya ve maliyeye hakim olan iktidarımız, ülkeye dair doğruyu tek başına belirlemektedir. Zaten, eski Türkler’den Osmanlı’ya, cumhuriyetin tek parti döneminden 12 Mart, 12 Eylül, 28 Şubat’a, “Kurumsal Demokrasi”nin bu topraklarda hükmü de sevdası da pek yoktur. Şimdilerde de bermutat gelenek korunmaktadır. Özetle; kimse ekonomide niye yönetsel kaygı duyulmuyor diye şaşırmamalıdır.",https://www.hurriyet.com.tr/yazarlar/sitki-sukurer/istanbul-sozlesmesi-41773665
Sıtkı Şükürer,İzmir Futbol Holding A.Ş.,"Nisan 11, 2021 06:33","Kulüplerin uluslararası ve ulusal organizasyonlardan elde ettikleri gelirler, stat bilet gelirleri, yayın gelirleri, ürün satışları, resmi bahis gelirleri, sponsorluk, transfer, yetiştiricilik payları ile büyük fonlar yaratmaya imkân sağlayan bir ekonomisi söz konusudur. Konuyu İzmir futboluna getirmek istiyoruz. İzmir kulüpleri, özellikle Karşıyaka, Göztepe, Altınordu ve Altay, bir adım geride İzmirspor, gerek geçmişleri gerekse taraftar sayılarıyla, her biri bir kent değeri konumunda. MODEL OLUŞTURDULAR Göztepe Mehmet Sepil’in stratejik yönetimiyle Süper Lig’e yükselerek kendini mali olarak döndürebilen bir yetkinliğe ulaştı. Yine Altınordu’da Mehmet Özkan muhteşem tesisleri ilk alt yapıyı önceleyerek yetiştiricilik gelirleriyle sağlam bir modelleme oluşturdu ve Türk futboluna damga vuracak adımları herkese hissettiriyor. Bu süreçte Karşıyaka ve Altay’ın da gecikmeden benzer bir yolculuğa çıkması elzem gözüküyor. Ancak bir şehire bu kadar çok takım gerçekçi bir gözle bakıldığında fazla duruyor. Ama, biliyoruz ki bu kulüpler birer camia niteliğindedir ve hiçbiri diğerleri adına kalıcı bir fedakarlığa asla yanaşmaz. Bu sebeple yapılacak her “makro planlama” bu realiteyi göz önüne almak zorundadır. “Makro Planmalamadan” kastımız, kentin kurumsal bileşenlerinin kent katkı bilinciyle ortak bir projede bir araya gelmeleridir. Büyükşehir, ilçe Belediyeleri, Ticaret Odası, Esnaf Odası, diğer tüm STK’lar, özel kişi ve şirketlerin taşın altın ellerini koymak suretiyle rol üstlenmelerinden söz ediyoruz. Bu işin organizasyonunu İZVAK rahatlıkla yapabilir. İzmir Spor Kulüpleri Birliği Vakfı esasında bu işler için vardır. Bir üst kuruluş olarak objektif kriterlerde paylaşım esaslarını uzlaşı ile oluşturabilir. Bu tip bir yapılanmanın gayesi sürdürülebilirliğinin temin edilmesidir. Bu yüzden de katkı koyanların katkılarının mutlaka bir karşılığı olmalıdır. Sporsorluk veya bağış bir yere kadardır. HOLDİNG KURULABİLİR Bu amaçla bahse konu şirketlerin tamamı öncelikle şirketleşmelidir. Her kulüp şüphesiz kendini yönetmeye devam eder. İlk aşamada İZVAK’ın yönetim imtiyazını elinde tuttuğu İzmir Futbol Holding A.Ş kurulur. Her kulüp için paylaşım anahtarı olarak kullanılmak üzere marka değerleri, gelişim potansiyeli ve mevcut durumları nazara alarak uluslararası kriterlere göre değer tespitleri yapılır. Bu aşama sonrasında, diyelim Büyükşehir Belediyesi (bu yıl olduğu gibi) kulüplere 18 milyon TL vereceği zaman bahse konu tutarı İzvak Futbol Holding’e sermaye olarak koyar, holding şirket de ilgili kulüp şirketlerden hisse satın alarak onlara bu tutarı sermaye olarak enjekte eder. Aynı şekilde Ticaret Odası, diyelim kent futboluna 10 milyon TL destek vermeyi kararlaştırdı. Önce İZVAK Holding’e, o da belirlenen kriterlere göre kulüplere sermaye olarak aktarır. Pek tabii gerek holding şirketin, gerekse kulüp şirketlerinin cari değerleri her yıl mevzuata uygun olarak değerletilip sermaye ve hisse alımları emisyon primi nazara alınarak tespit edilir. Kulüp şirketini iyi yöneten yönetici, hissesini daha değerli hale getirecek ve kent bileşenlerinden daha az hisse vererek doğal olarak daha fazla yatırım alacaktır. Bu yöntemde, özellikle Oda’lar yönünden bağış kısıtları nedeniyle yaşanan sıkıntılar, karşılığında bir hisse alınması sebebiyle çok daha hafifleyecektir. Sistem işlemeye başladıktan sonra İZVAK Holding ve kulüp şirketlerinin halka açılmadan uluslararası yatırım fonlarına kadar ilave finansmana erişim imkanları da artacaktır. HUKUKİ ÇERÇEVE ÖNEMLİ Nitekim Göztepe’nin böyle bir girişimi olduğu bilinmektedir. Hiç şüphesiz İZVAK’ın yönetiminde kent bileşenlerinin, holding şirketinde de kulüp temsilcilerinin yer aldığı ve dalgalanmalara karşı yönetim yapısının korunduğu bir hukuki çerçeve önceden temin edilmelidir. Son olarak belirtelim ki; bu modelde gerek belediyeler gerekse Oda’lar spor kulüplerine doğrudan ortak olmuyorlar. Zamanla, hele başarılı performans elde edilir ve halka açılma aşamasına gelinirse işte bu aşamada ciddi potansiyele kavuşmuş şirkete ortak olunuyor. Hiç şüphesiz Holding sahip olduğu kulüp şirket hisselerini satabilir, gelirler elde edebilir ve bu fonları İzmir kent turizmine veya kent için önem arz eden farklı yatırım alanlarına yönlendirebilir. Özetle bu girişim bahse konu kurumların halen kurduğu ya da ortak olduğu şirketlerden mahiyet itibari ile farklı değildir. Neticede burada bir model tariflenmeye çalışılmıştır. Şüphesiz öneriler çoğaltılabilir ve daha uygunları geliştirilebilir. Asıl olan bir yerlerden başlamaktır.",https://www.hurriyet.com.tr/yazarlar/sitki-sukurer/izmir-futbol-holding-a-s-41785342
Sıtkı Şükürer,Bir siyasi analiz,"Nisan 04, 2021 06:29","Siyasi müktesebatları itibari ile bu birliktelik Türk - İslam sentezi izlenimi veriyor. Son dönemlerde sayın Bahçeli’nin de ifade ettiği gibi, “Arap olmayan Müslümana Türk derler”, “İslam demek Türk demektir” tarzındaki, İsmet Özel’in ısrarla vurguladığı söylem tekrar bir ideolojik çerçeveye oturtulmaya çalışılıyor. Açıktır ki, İslam ve Türk kavramlarının devlet yönetiminde alacağı rol eşit olamaz. Zira, İslam kendini sadece uhrevi bir alanla sınırlamaz. Onun ekonomik, sosyal, siyasal konularda detay belirlemeleri vardır. Bu anlamıyla İslam her yönüyle özel bir yaşam biçimi tarifler. Oysa Türklük kavramı bir aidiyettir. Hiç şüphesiz kültürel iddiaları vardır. Ama diğeri gibi sosyal, ekonomik, siyasal planda kendine özgü dayatmaları söz konusu değildir. İttifaklar “Türk İslam sentezi” üzerinden lanse ederek esasında İslam’ın dominant karakterinden Türklüğe sığınmak suretiyle, bir nevi bir muhtariyet alanı oluşturmaktadırlar. Bu, bir yönüyle kurallarını kendilerinin empoze edebilecekleri ve ülkedeki muhtelif odakların etkilerinin müsaadeye bağlandığı bir korunaklı düzendir. Toplum nezdinde İslam’ın ağırlığı nazara alındığında, kıymeti tartışılmaz “din joker” inin vitrinine konduğu ve fakat Türklük panzehiri ile etkisinin seyreltildiği bir özel formülden söz ediyoruz. Neticede gerek din kurallarının gerek laik tercihlerin değişimli kullanılabilmesine imkan sağlayan bir terkip elde edilmiş olmaktadır. Bu yolla da seçmen teveccühünün temini öngörülmektedir.",https://www.hurriyet.com.tr/yazarlar/sitki-sukurer/bir-siyasi-analiz-41779585
Sıtkı Şükürer,Yeryüzü meleği,"Mart 07, 2021 06:29","Ama nasıl bir adalettir ki bu insanlar bazen aramızdan çabuk ayrılırlar. Sözü birkaç gün önce kaybettiğimiz çok bir özel insana getirmek istiyorum. “Nilgül Uysal” 60’lı yaşlarının başlarında amansız bir hastalık sebebiyle yaşama veda etti. Her koşulda nezaket, her daim zarafet ve hiç tükenmeyen bir enerji ve güler yüzle erişebildiği ihtiyaç sahiplerine fedakârca kendini vakfetti. Onu yıllarca görme engellilerin eğitimi için çabalarken ve onlar için alfabeler hazırlarken hatırlıyoruz. Yine “Barış Çocuk Senfoni orkestrası”nın oluşturulmasında, “Ege Sevgi Çemberi Kulübü” ile taşın altına elini koyarak çocuklara ve gençlere yönelik pek çok projede durmaksızın çalışırken yorulmazlığına hayret ederdik... Sevgili eşiyle birlikte kurdukları vakıfta onlarca öğrenciye burs verdiler, onların dertleriyle yakından ilgilendiler. Hayatının son demine kadar insanlara hep faydalı oldu. Ama vurguladığımız gibi, heyhat, kader onu elimizden erken koparttı. Sevgili kardeşim rahat uyu. Gençler, çocuklar, engelliler ve etrafında oluşturduğun sevgi haresi ile dostların seni asla unutmayacak. ----- Çekin elinizi futboldan BU “futbol” denilen fenomeni öyle seviyoruz ki hani sanki inadına ilgimiz, alakamız azalsın, mesafemiz artsın diye ellerinden geldiklerini artlarına koymuyorlar. Ama yine de heyecanla ekranların başında toplanıyoruz, kendi aramızda konuşuyoruz, kaynıyoruz, keyifle kendimizden geçiyoruz. En büyük golü “Pandemi” nedeniyle yedik. Bu noktada kimsenin günahı yok. Seyircisiz bir futbol mücadelesi tatsız tuzsuz bir şey gibi geldi ilk anlarda. Zamanla alıştık. Derken bir garip var’lı yok’lu hakemler tutumu devreye girdi. Maçtan maça, takımdan takıma değişen, belli bir standardı olmayan, arzuya göre sonuca hükmeden bir zihniyet keyfimize musallat oldu. Derken çok sayıda takım nedeniyle hafta içerisinde de ilave maçlar koyuldu ve izleme ritmimiz alabora oldu. Tüm bunlar yetmiyormuş gibi giderek unuttuğumuz zevksiz gündüz maçları devreye girdi. İklim koşulları nedeniyle değil, başta işi iyi organize edememekten kaynaklanan maçlardan söz ediyoruz. Tüm bunlara rağmen yine heyecanımızı kaybetmiyoruz. Transatlantiklerin batışı santim santim olur, sona doğru aniden hızlanırmış. Futbola dair içimizden heyecanımızı çekmeye başladılar. Umarız şu andaki hafif sızıntı kontrol edilemez bir kan kaybına dönüşmez.",https://www.hurriyet.com.tr/yazarlar/sitki-sukurer/yeryuzu-melegi-41756879
Sıtkı Şükürer,Futbol İzmir projesidir,"Şubat 28, 2021 06:29","İzmir bizim iftiharımız. Kentimize ölesiye bağlıyız. Ama gereklerini ne ölçüde yerine getiriyoruz. Olması gerekenleri listelemeye kalksak sahifeler yetmez. Burada, sadece bir konuya vurgu yapmak istiyoruz. Bu şehrin, hani diğer sporlar da çok önemlidir, ama dünyayı kasıp kavuran bir futbol takımı neden yok? Barcelona’yı marka şehir yapan, “turist kabul etmiyoruz” noktasına getiren, Nou Camp’ı bir mabede dönüştüren olgu futbol takımıdır. Öteye gitmeden, ülkemize dönersek, nüfusun çok önemli bir yüzdesi için futbol temel ilgi alanı konumundaysa ve tekrarlanan başarıları sebebiyle “taraftarlık” duygusu İstanbul’un üç büyük kulübüne kaptırılmışsa, burada İzmir’in, İzmirlinin bir yanlışı var demektir. Esasında spor kulübü geleneğinde hiçbir eksiği bulunmayan asırlık camialara sahibiz. BÜYÜKŞEHİR’DEN 18 MİLYON TL Göztepe, Karşıyaka, Altay, Altınordu ve diğerleri her an alevlenecek, mevcudunu katlayacak potansiyellere sahipler. Göztepe geçen hafta Fenerbahçe’yi İstanbul’da yendi. Yaşadığımız sevinç unutulmuş heyecanlarımızdır. Geçmişte sözünü ettiğimiz kulüplerle efsanevi hatıraların sahibiyiz. Ama sonraları nedense ipin ucu bırakıldı. Bugün ne “Kaf-Kaf” ne de “Büyük Altay” olması gereken yerde. Göztepe, sevgili Mehmet Sepil’le, Altınordu sevgili Mehmet Özkan’la, kurumsallaşma yolunda ellerinden gelen çabayı gösteriyorlar. Diğer kulüpler imkânsızlıklarla boğuşuyor. Ama biliyoruz ki, özlenen seviyeyi bu halde de yakalamak mümkün değil. Futbol sadece birkaç cesur ve zengin insanın sürükleyebileceği bir spor olmaktan çoktan çıkmıştır. Bu konu tüm kent bileşenlerinin sorumluluğuna girmektedir. Bu olgu İzmirlilerin ekonomik, sosyal, kültürel, turistik “doğrudan yararına” olan, onlara menfaat yaratan çok önemli bir jokerdir. Meseleye böyle bakıldığında, başta merkezi idareden, yerel yönetimlere ki, İzmir Büyükşehir Belediyesi, İZVAK organizasyonunda profesyonel lig takımlarına 18 milyon TL destek vermiştir ve hiç şüphesiz sivil toplum kuruluşları ile şirketlere çok önemli bir rol düşmektedir. Yine, taraftarların sadece gönül vermesi yetmez, kulüplere katkı anlamında üzerlerine düşeni yapmaları gerekir. KULÜPLERİMİZ ŞİRKETLEŞMELİ Neticede bu iş topyekûn bir projedir. İzmir için tozlanmış kent değerlerinin tekrar parlatılmasıdır. Peki, bahse konu mücevherlerimizi nasıl parlatacağız? Her şeyden önce belirtmek gerekirse, asırlık kulüplerimizin tamamının “şirketleşmesi” şarttır. Göztepe ve Altınordu bunu gerçekleştirdi. Bu aşama sonrasında bu şirketleri karlılık vadeden ticari modellere dönüştürmek gerekiyor. Kulüpler; yayın gelirleri, yasal bahis gelirleri, forma ve benzeri markalı ürünlerin satışları, kombine ve diğer bilet satışlarından elde edilen gelirlerle yaşar. Bunlara sporcu transferlerinden elde edilecek gelirler dahil olur. Ezcümle bu yapılar ciddi manada bir ticari potansiyel içerir. Pek tabii, bu seviyeye gelebilmek için başlangıçta ciddi bir fon gereksinimi vardır. Dernek tipi yapılarda bu gelir, zengin taraftarlar üzerinden oluşturulmaya çalışılır. Açık söylemek gerekirse, bu yöntem üzerinden kulüplerin finansmanı sürdürülebilir değildir. İnsanlar “kulüp sevgisiyle” yardımda bulunsalar dahi karşılığında somut bir değer elde edemediklerinden birkaç çaba sonrasında sponsorluk olgusuna mesafeli kalmaya başlar. Oysa Göztepe örneğinde gördüğümüz üzere, girişim sermayesi niteliğindeki fon kuruluşları ile işbirliği gerçekleştirildiğinde, iyi yönetilen ve şirketleşmiş spor kulüplerinin oldukça anlamlı bir ticari değere sahip olabileceği anlaşılmıştır. O halde karşılıksız sponsorluk beklentisi yerine, onlara maddi katkıları karşılığında “şirket hissesi” verilmesi çok dengeli bir değiş tokuş sonucunu doğurur. Yanı sıra, vurgulamak gerekir ki, hep yardım etmesi istenen TOBB ve TİM’e bağlı odaların hatta YÖK’e bağlı üniversitelerin bu neviden doğrudan bağış yapmaları kanunen mümkün değildir. ‘ŞEHİR FONU’ OLUŞTURULMALI Şayet sözünü ettiğimiz türden bir şirketleşme olursa, en azından bu yapıların kurulu şirketleri üzerinden hisse alabilme ve bu yolla kulüplere finansman sağlamaları mümkündür. Bu arada, bir tehlikeye de işaret etmek gerekiyor. Şirketleşmiş spor kulüplerinin “bahis mafyalarına” karşı özellikle korunması icap ediyor. Herhangi bir kulübü ele geçirip, bir zaman sonrasında aşırı sürprizli bir netice üzerinden yüksek tutarlı bahisle bir “vurgun” planlaması maalesef günümüzün gerçeğidir. Bu sebeple şirketleşen kulüplerin hisse yapısının mümkün olduğu ölçüde bilinen, kentini seven, kulübe yatırımın neler sağlayabileceğinin bilincinde olan ve ilaveten karlı bir yatırım yaptığı duygusuyla hareket eden ortak profillerinden oluşması önem taşır. Diyeceğimiz; futbol kulüpleri için belirtilen çerçevede “şehir fonu”nun oluşturulması ve profesyonel esaslara göre bir yönetim yapısının kurulması gerekir. Sözünü ettiğimiz kulüplerimizin bir kısmının stat sorunu çözülmüştür. Yakın gelecekte hepsinin, gerek stat gerekse genç yeteneklerin yetiştirileceği alt yapı yatırımları tamamlandığında kentin tanıtımında bambaşka bir rol üstleneceklerdir. Bu yöntem kulüpleri şahıslara bağlı olmaktan çıkartacak, kulüp aşkını ticari yararla birlikte bir bayrak yarışına dönüştürecek ve uluslararası finansman kuruluşlarının ilgi alanına sokacaktır. Son olarak; merkezi hükümetin özellikle stat katkılarını, yanı sıra Yaşar Holding ve Arkas Grubu’nun İzmir sporuna kalıcı mutluluklar yaşatan kurumsal tutuşlarını bu vesileyle tekrar vurgulamak gerekiyor.",https://www.hurriyet.com.tr/yazarlar/sitki-sukurer/futbol-izmir-projesidir-41751287
Sıtkı Şükürer,Fadıl Sivri,"Mart 14, 2021 06:29","Gerek kanunla kurulmuş Oda’ları gerekse gönüllülük esasında çalışan dernek ya da vakıf şeklindeki örgütlenmiş yapılarıyla hemen her konuda takdir edilesi bir duyarlılıkla faaliyet gösterirler. Bugün bahse konu yapıların en başarılılarından bir tanesi “Ege Sanayicileri ve İşinsanları Derneği”nin dört yıldan beri sürdürdüğü başkanlık görevini bu ay içerisinde devredecek olan sevgili Fadıl Sivri’den söz etmek istiyoruz. Sivri ailesi Ege Bölgesi’nin duayen nitelikteki sanayici ailelerindendir. Fadıl Bey ESİAD Yönetim Kurulu Başkanlığı’nı üstlendiği andan itibaren bu neviden işlerin ancak büyük bir ciddiyetle yapılırsa anlamlı olabileceği mesajını vermiştir. Hakikaten sivil toplumculuk ucundan tutularak yapılacak bir iş değildir. Pek tabii bu gibi yerlerde yöneticiliğe soyunanların bulundukları ortama katkı koyabilecek birikime sahip olmaları icap eder. Fadıl Bey de bu esasa uygun olarak iki dönem yönetim kurulu üyesi sıfatıyla çalıştıktan sonra kurumun bayrağını çok daha ileriye taşıyabilecek bir zihinsel hazırlıkla başkanlık direksiyonuna geçmiştir. Başkanlık süreci boyunca ESİAD’ın geleneksel demokrat tavrını cesur söylemleriyle sürdürürken, özellikle bilgi toplumuyla dönüşen ve teknolojiyle birlikte yeniden tariflenen iş yapış şekilleri üzerine çok sayıda ufuk açıcı etkinlik ve projelerle derneği çok özel bir çizgiye taşımıştır. KENTİN ÖNCELİKLERİ Her yıl geniş katılımla güncellenen Ekonomik Değerlendirme raporları ile kentin önceliklerini saptamaya yönelik anket çalışmaları bu dönemde bir klasik halini almıştır. Ekonomi kurmayları ile toplantılar, tarımda sürdürülebilirlik konusu öncelikler arasında yer almıştır. Faaliyetleriyle nitelikli eğitimin gereğine dikkat çeken Sivri, genç işsizliğine cevap olarak iş garantili teknoloji eğitimi projesinin yanı sıra, ESİAD mentorlar ekibinin 2 yıl boyunca mezun öğrencilere destek olmasını sağlamıştır. Komitelerin de katkısı ile sürdürülebilirlik ve inovasyon alanında girişimcilere ilham veren Climathon fikir yarışması, sanayide dijital dönüşüm günleri, Avrupa Birliği, Brexit, Çin gibi uluslararası gündemlere ek olarak kent vizyonuna ve kent kalkınması alanında öneriler üreten “İş Dünyası Gözüyle Gelecek İzmir” dosyası yerel yönetimlerle paylaşılmıştır. “Verilerle İzmir” kitapçığı yerli yabancı yatırımcılar için referans niteliğinde bir kaynak olarak hazırlanmış, “İzmir’de Ticaret Hayati ve Çarşılar” kitabı bu dönemdeki iz bırakan yayınlar arasında yer almıştır. KARABAĞLI DEVRALACAK Avrupa Birliği tarafından desteklenen sivil toplumun güçlendirilmesi projesi ve bu kapsamda 18 ay boyunca faaliyet gösteren Ankara İletisim Ofisi’yle Ege’nin diğer şehirlerindeki STK’larla birlik olup kamu kurumları ile daha yakın ilişkilerin kurulmasına öncülük edilmiş oldu, çareleri yerinde aktarabilme şansını yakalamıştır. Şimdi nöbeti, tabii ki yapılacak genel kurulun onaylaması halinde, pırıl pırıl ODTÜ’lü bir mühendis ve çok başarılı bir iş insanı olan Mustafa Karabağlı’nın devralması bekleniyor. Pek tabi Sayın Sivri cephesinden, bunca edinilmiş tecrübe, bu tip görevler tamamlanınca asla boş bırakılmamalı. Sivil toplumculuk bir ömür boyu heyecan duyulabilecek ve bu sorumluluğu hissedenlerin bir biçimde kulvarını yaratabileceği bir sevdadır. Bu anlamıyla sayın Sivri’ye kent adına teşekkürlerimizi iletirken çizmelerini çıkartmasının mümkün olamayacağını hatırlatmak istiyoruz.",https://www.hurriyet.com.tr/yazarlar/sitki-sukurer/fadil-sivri-41762293
Sıtkı Şükürer,Geri dönüş vakti,"Nisan 18, 2021 06:29","Foça’da o bakir koyda ayağına batan deniz kestanesidir bize denizi sevdiren. Aradığımız lezzet ve koku okul çıkışındaki fırının gevreğinde işlenmiştir zihnimize. Bu sebeple memleketi terk ettiğimizde vazgeçtiğimiz kendimizdir biraz da. Uzaklaşmak nasıl dolacağı meçhul bir eksilmedir. Neye değdiğinin vahim sonucunu hesap etmemektir. Çoğu kez azar azar azalıp, yabancılaşmaktır. Mevzuyu İzmir’i terk eden eğitimli insanlarımıza getirmek istiyorum. Hoş şimdilerde tersine göç başladıysa da yıllar boyu kanama çok oldu. Henüz telafiden çok uzağız. Her şeyi geride bırakıp mesela Kanada’ya yerleşmek ya da bazı gerekçeleri çok dert edip İsrail’e gitmek, hatta İstanbul keşmekeşine bir marifetmiş gibi savrulmak.. Geriye doğru 20-25 yıl içerisinde adeta bir “moda humması” gibi eğitimli İzmirlileri yadellere kaptırdık. Şimdilerde dönüş çağrısının yapılmasının vakti gelmiştir, diye düşünüyoruz. İnsanlarımızdan daha evvel bu gökyüzünün farkına varanlar öbek öbek İzmir’e geliyorlar. Son birkaç yıl içinde on binlerce “dışarlıklı” eğitimli insan İzmir’de yaşamayı tercih etmeye başladı. Başta Büyükşehir Belediyesi olmak üzere kentin tüm bileşenlerinin donanımlı evlatlarımızı memleketlerine geri dönmeye teşvik etmelerinin gereğine inanıyoruz. Bir kentin kadim olması insanlarının kuşaktan kuşağa o topraklarda anılarını biriktirmeleri ile mümkün olabilir. Kentleri özel kılan temel olgu, böylesi değerlere sahiplenen ve vazgeçmeyi aklından bile geçirmeyen insanlar sayesinde mümkündür. ----- Yaratıcı şehirler AMERİKA ve İskandinav ülkelerinde yapılan araştırmalarda mutluluk ve refahı bir arada temin etmek istiyorsanız “Yaratıcı Ekonomi” modellerinin arayışına geçmeniz gerekiyor. Yaratıcı ekonomi esas olarak üç ana parametreden besleniyor. 3T prensibi denilen bu modelde, Teknoloji, Yetenek ve Tolerans (Technology, Talent and Tolerance) kalitelerini sağlayan ortamlar oluşturulduğunda hedeflenen olumlu sonuçlara ulaşılıyor. Yetenek; yüksek eğitim seviyesi olan ve yaratıcı mesleklerde çalışan insanlardır. Bu özelliklere sahip insanlar teknolojiyi önceleyen yerlere yönelmek isterler. Teknoloji; güçlü, bilgi yoğun endüstrilerdir ve nakit girişleri başta olmak üzere rekabetçi ve karlı bir ekonomik yapı ortamıdır. Ancak bu iki unsur yaratıcı bir ekonomi için yeterli gelmez. Ayrıca iş ortamının toleranslı olması icap eder. Bunun anlamı, çalışılan yerin; açıklık, kültürel çeşitlilik ve entelektüel seviyesidir. Mesela, ABD’de gay’lerin bu tip yerlerde kabul görmeleri onların estetik ve sanat dallarında yaratıcı yönlerinin ortaya çıkmasına vesile olmaktadır. Yaratıcı sınıflar geleneksel toplumlardan yaratıcı merkezlere doğru hareketlenmektedir. Bu sebeple, yaratıcı insanlar yaşamak istedikleri yerlere firmaları da çekmektedir. Bu olguyu bir yönüyle İzmir’e yönelik teveccühte gözleyebiliriz. Bu noktada araştırmacılar “Yaratıcı Şehir” yaklaşımını geliştirmeye başlamışlardır. Yaratıcı şehirlerin özellikleri şöyle sıralanmaktadır; * Sanatçılar, bilim insanları, işçiler, ustalar… yaratıcı çalışmayı sadece kendileri için değil, herkes için istemeli ve çaba sarf etmelidir. * Üniversitelerden kültürel kurumlara, yaratıcı destek alt yapılar oluşturulmalıdır. * Çevre politikaları, tarihsel mirasa duyarlılık vatandaşların yaratıcılığına doğrudan etki yapar. * Pek tabi yaratıcı bölgeyi destekleyen sürdürülebilir dengeli bir ekonomik temele sahip olunmalıdır. Yaratıcı şehrin üç önemli bileşeni vardır. Bunlar; Konsantrasyon, Çeşitlilik ve İstikrarsızlık olarak tasnif edilmektedir. Konsantrasyon; belirli bir bölgedeki yüksek insan yoğunluğu, bireyler arasındaki buluşmalara ve rastlantılara neden olur, bu da yeni fikirlerin ve yeniliklerin ortaya çıkmasına yardım eder. Çeşitlilik; şehir sakinlerinden bina tiplerine kadar farklılıklar, bilgiler, beceriler, faaliyetlerdeki değişkenliklerdir. İstikrarsızlık; yaratıcılığın, kriz, çatışma, sosyal ve entelektüel çalkantı dönemlerinde ortaya çıktığı gerçeği vurgulanmaktadır. Neticede tek tip yaratıcı şehir yoktur. Sırasıyla; Teknolojik-Yenilikçi Şehirler (Detroit), Kültürel – Entellektül şehirler (Atina), Kültürel – Teknolojik şehirler (Bombay), Teknolojik – Organizasyonel şehirler (Roma, Paris), sıralanabilir. Bu tip şehirler Avrupa, Amerika ve Japonya’nın GSMH’na % 12 katkı yapmaktadır. Bu oran Çin’de % 4-5 civarındadır. Avrupa ülkelerinde % 6,2 ile %3,6 arasında değişirken Türkiye için bu rakamlar Avrupa’nın yarısı kadardır. Neticede, ülkemiz yaratıcı sınıfın potansiyelini ortaya çıkartacak ve onları cezbedecek ortamlar yaratmalıdır. Bu amaçla her şehirin sahip olduğu yaratıcı özelliklerin tespit edilmesi ve hayata dahil edilmesi ihtiyacı vardır. Rahatlıkla söyleyebiliriz ki İzmir bu konuda en avantajlı şehirdir.",https://www.hurriyet.com.tr/yazarlar/sitki-sukurer/geri-donus-vakti-41791094
Sıtkı Şükürer,Mustafa Aslan ve Hasan Küçükkurt,"Mart 21, 2021 06:29","Pandemi nedeniyle ertelenen seçimler genel kurulların serbest bırakılması ile arka arkaya yapılmaya başlandı. Geçen hafta ESİAD’daki değişimden söz etmiştik. Bu defa EGİAD ve İZSİAD yönetimleri yenilenme bilgisini paylaşmak istiyoruz. Ege Genç İş İnsanları Derneği’nde (EGİAD) Mustafa Aslan ve yönetimi, görevi Avni Yelkenbiçer ve ekibine devretti. EGİAD, unvanında yazan “gençliği” her zaman avantaja dönüştürmüş ve olumlu anlamıyla sinerjinin, ufuk açıcı projelerin, sosyal sorumluluğun simgesi olmuş bir dernektir. Her dönem birbirinden başarılı yönetimleri ile dernek çizgisini hep yukarıya taşımışlardır. Mustafa Aslan’ın dönemine dair devir genel kurul sunumunda üç yıl içinde 253 faaliyetin gerçekleştirildiğini öğrendik. Çok sayıda eğitim programları, söyleşiler, paneller, sosyal sorumluluk etkinlikleri, gerek uluslararası ilişkiler gerekse Danışma Kurulu, komisyon ve muhtelif ortak toplantılarla bu neviden bir dernek yöneticiliğinin ancak bu konsantrasyonda “iş” edinilirse başarılı olabileceğinin göstergesiydi. Derneğin “EGİAD Melekleri” projesi ile genç yatırımcıları özendirmelerine ve “EGİAD Think Tank” adıyla oluşturdukları yapıda da son derece vizyoner çalışmalara imza attıklarına yine bu dönemde tanık olduk. Özellikle kamuoyu ile paylaşılan Çin Raporu sayesinde bu ülkenin stratejik anlamda İzmir’i, limanlar marifetiyle ne denli yakından ilgilendirdiğini hepimiz idrak ettik. Özetle; Mustafa Aslan yönetimi, İzmir sivil toplum dünyasında unutulmayacak bir iz bırakmıştır. Tabii ki, bu görev bitmiştir, ama sivil toplum yarışında koşmaya devam edeceklerdir. İZSİAD’da da Hasan Küçükkurt yeniden başkan seçildi. Hasan Küçükkurt’u uzun uzadıya anlatmaya gerek yok. O, sivil toplum dünyamızın her daim cömert, çalışkan, iyi kalpli yıldızıdır. Hasan başkanın yönetimindeki İzmir Sanayici ve İş İnsanları Derneği (İZSİAD) özellikle pandemi ve deprem süreçlerinde en ön saflarda yardım kampanyalarında etkin rol oynamıştır. Hasan Küçükkurt’un karizmatik ve faydacı yönetim anlayışından İzmir yararlanmaya devam edecektir. Küçükkurt’u ve yeni yönetimini de bu vesile ile kutluyoruz. ---- Balmumu sevdası İZMİR giderek bir gastronomi kenti oluyor. Özellikle Urla ve Çeşme bölgelerinde her yönüyle kaliteyi gözeten üst düzey yeme-içme mabetlerinin sayısı artmaya başladı. Buralarda kariyerini ispatlamış “şef”ler, genelde Akdeniz mutfağını esas alarak, geçmişten bugüne özel tatlara kendi katkılarını da koyarak müthiş sonuçlar elde ediyor. Bilbao örneğinde olduğu gibi, yaşadığınız yerlere böylesi bir boyut eklediğinizde tüm dünyanın çekim merkezlerinden biri olabiliyorsunuz. Pek tabii, İzmir hatta Ege Bölgesi’ni sadece “Yarımada” ile sınırlı varsaymak eksik olur. Kent içinde tarihi nitelikte çok sayıda esnaf lokantaları kendi kulvarlarının şahikalarıdır. Yine Ege kasabaları, bilenler için adeta “lezzet esareti” konumunda olurken, bilmeyenler için keşfettiklerinde bir “sürpriz şöleni”ne dönüşür. Bu genel yazıyı bir somut öneri ile tamamlamak istiyoruz. Kent içinde, Alsancak, Reyhan Pastanesi’nin karşı sokağında, sadece bir kaç masa ile hizmet veren bir “beş yıldız mabet” gizlidir. Yerin adı “Balmumu”dur. Sahibi ve tabii ki, şefi Ahmet Güzelyağdöken’dir. Ahmet Bey, bu dünyayı takip edenlerin büyük usta sıfatıyla önünü iliklediği bir şeftir. Onun lokantasında o gün ne uygun malzeme bulunursa o pişer. Bazen Tire’nin unutulmaya yüz tutmuş bir yemeği, bazen dağlardan toplanmış bir kuzu göbeği, bazen de özel imalat peynirler, lakerdalar, mumlu havyarlar... Ne diyelim, kent simgeleri sadece “Saat Kulesi” gibi yerlerden ibaret değildir. Balmumu ve benzeri mekânlar, pamuklara sararak yaşatacağımız özel değerlerimizdir.",https://www.hurriyet.com.tr/yazarlar/sitki-sukurer/mustafa-aslan-ve-hasan-kucukkurt-41767971
Sıtkı Şükürer,Cemreler düşerken,"Şubat 21, 2021 06:29","2021 baharı yoğun gündemlere gebe gözüküyor. Her ne kadar 2023 yılında yapılacak olsa da siyaset ritminin yükseldiği dönemlerde erken bir “seçim” sürpriz olmaz. Sayın Cumhurbaşkanı yeni Anayasa çalışmalarından söz ediyor. Bilindiği gibi Meclis’te 400 oyu bulamadıkları takdirde Anayasa değişiklikleri sadece referandumla mümkün oluyor. Referandum, hiç kuşku yok ki, bir güven oylamasına dönüşür ve siyasal sonuçları kaçınılmaz olur. Öte yandan, muhalefet partilerinin üsluplarının giderek sertleştiği gözleniyor. İktidarın genelde alttan alan bir tarzı olmadığı biliniyor. Neticede yükselen bir tansiyon var. Son dönemlerde Boğaziçi Üniversitesi’nde rektör atamasıyla başlayan tartışmalar, önce gençlere sonrasında daha geniş kesimlere sirayet etmeye başladı. Dediğimiz gibi, iktidar bileşenlerinin olayları yumuşatma çabası hiç yok... Aksine gözdağı vermekten çekinilmiyor. Beri yandan, halk kitleleri zaten ekonomik problemleriyle boğuşuyor. Pandemi gereği getirilen kısıtlamalar insanların psikolojilerini zorlar hale geldi. Özetle, mutsuz sayısının çok olduğu, gergin bir Türkiye’de yaşıyoruz. “Yorgun iktidar” ve “dağınık muhalefet” çok kişinin karamsarlık sebebi... Muhalefet uygun şartlara rağmen bir umut yeşertemiyor. Hatta iktidarın “inanç” ve “milliyetçilik” üzerinden kurguladığı siyaset anlayışına ters düşmemek için onların kuyruğuna takılmış izlenimi veriyor. Boğaziçi Üniversitesi’nde yaşanan olaylara verdikleri ilk resmi tepki “insanlığın mukaddes değerlerine yönelik hiçbir saldırı ve aşağılamayı kabul edemeyiz” şeklinde oldu. Asılları dururken taklitlerine bakılmaz ve kimseye sahici gelmez. Muhalefet hep bir “yanlış anlaşılırım” telaşı içinde, gereken tutumunu rezervsiz bir şekilde ortaya koyamıyor. İktidar bloğu da pek farklı değil... 15 Temmuz sonrası oluşan yönetim denklemi içinde, AK Parti başlangıç yıllarının o kucaklayıcı tavrından giderek uzaklaşıyor. Neticede uluslararası toplum ilişkilerinden Kürt sorununa, hemen her kritik konuda uzlaşıya mesafeleniliyor. Türkiye’nin an itibari ile siyasi fotoğrafı bu... Ekonomi konusu zaten herkesçe biliniyor. Neyse, cemreler düşmeye başladı. Hayat, öyle ya da böyle devam edecektir. Herkese mutlu bahar başlangıçları... ----- Kemikleşmiş seçmen  HAKLI ve mutlu kesimler medeni toplum iddiasını sürdürebilmek için insanlık tarihinin gelişim sürecinde mecburen demokrasiye teslim oldu. Demokrasilerde her bir birey, sadece insan olma vasfıyla seçme ehliyetine sahip olduktan sonra yöneticileri belirleme imkânına kavuşuyordu. Hoş, özgür irade denen ütopik kalite her türden etkiye açıktı. Kolaylıkla manipüle edildiği gibi geçim endişesi üzerinden ipotek konulabiliyordu. Bugün, “sandık” rejimini koruyabilen ülkelerde “kemikleşmiş seçmen” demokrasilerin faziletini büyük ölçüde zayıflatıyor. Demokrasi, performans üzerinden tepki verme özelliğini yitirdiğinde kendi teorisini çökertiyor. Bu anlamıyla “insan aklı” kendisine tanınmış ve hayatını doğrudan belirleyen ayrıcalığından vazgeçerek ayağına kurşun sıkıyor. Dağdaki çobanın oyu ile bir olmadığını bilen donanımlı insanlar, samimiyetsiz bir şekilde, “toplumsal sağduyu” kavramını yüceltseler de gün geliyor, kitlelerin irrasyonel ısrarı karşısında çaresiz kalıyor. ABD’de Trump, ülkenin eğitimli kesimlerinin içine sindirebileceği, hatta aklının alabileceği bir seçenek değildi. Ancak, sözünü ettiğimiz türden “katılaşmış seçmenin kurbanı” oldular. Tüm dünya dört yıllık bir “kabus” dönem yaşadı. Pandemi olmasaydı, belki bir dört yıl daha bahse konu “oylarla” sıkıntı devam edecekti. Bu noktalarda “rasyonalitenin ve makuliyetin” eli kolu bağlanıyor. Nüfusunun 8 milyara ulaştığı, teknolojinin sınırlı bir elitin elinde bambaşka evreyi işaret ettiği bir gezegende, zaten “klasik demokrasi” son demlerini oynuyor. Temsili demokrasinin kötü örnekleri, bu yönü itibariyle “elit yönetimi”ne geçiş sürecine meşruiyet kazandırıyor. Umarız geleceğin “filozof kralları” her bir insanın hakkını genelin hakkı ile bir tutarlar ve sınırlı da olsa “çoban” bellediklerine hayat hakkı tanırlar.",https://www.hurriyet.com.tr/yazarlar/sitki-sukurer/cemreler-duserken-41745462
Sıtkı Şükürer,Bir karış altı simsiyah,"Şubat 14, 2021 06:29","Oysa gerçekler her zaman anlatıldığı gibi olmazlar. Bazen yakın tarih özellikle karartılır. Sebebi “milliyetçi kaygılardır” mesela... Ancak, gün gelir, bilimsel bir şüphecilik “aslında doğrusu neydi”nin peşine düşer. İzmir yangınından söz ediyoruz. Hayır, yangını kimin çıkardığı değil aradığımız... O konuda araştırmacıların ideolojik bir şerbetle yazdıkları zaten hepimizi ikna etti(!) Bu defa soru şu? Yangın 1922’de oldu bitti. Peki, o taş binaların hepsi mi tamamen yok olmuştu? Mesela, şehrin katedrali konumundaki Aya Fotini’den hiç mi eser kalmamıştı? Eğer öyleyse, Atatürk (1888) ve Namık Kemal (1853) liseleri ya da St Policarp (1821), Felemenk (1831) kiliseleri yangının orta yerinden bugünlere nasıl intikal etti? Anlaşılan, yangın sonrasında bile “tercihler” etkili olmuştur ki, Aya Yanni Kilisesi böyledir ve neticede 400 dönüm dümdüz edilerek, üstünde bitkiler, ağaçlar yeşertilmiştir. Bir karış altı hala simsiyah kül kalıntısı olan Kültürpark’ımızdan söz ediyoruz. 100. yıla gelirken acıları hatırlatan, sembolik bir “dostluk anıtının” acaba zamanı gelmiş midir? Felemenk Kilisesi 1922 İzmir yangınından bu yana mimari kimliğini koruyabilen nadir yapı budur. Çocuk Hastanesi’nin karşısında. SGK Dispanseri’nin yanında bulunan küçük sevimli bir kilise olarak kentteki az sayıda Ortodoks’un dini vecibelerini bugün de yerine getirdiği bir yerdir. Aya Yorgi Bu kilisenin çan kulesinin kapısı günümüze sağlam ulaştı. Şehrin ikinci büyük Rum Kilisesi idi. Agora ören yerinin tam karşısında kapı görülebilir. Aya Fotini Kilisesi Çan Kulesi İlk önce Rum Ortodoks Metropolitan kilisesiydi. Hem İzmir halkı hem de Yunanlılar, yani Müslümanlar ve Ortodokslar için oldukça önemliydi. Kentin en uzun yapısı olan bu kule 1793 yılında yapılmıştır. 33 metreydi uzunluğu. Bu Hz. İsa’nın öldüğü yaşa vurgu yapılmak istenmiş. Bu kilise İzmir ve çevresinin Yunanistan’a bağlanmasını isteyenlerin merkezi olmuştu 1914’te. İşgalcileri kutsayan Metropolit Hristotomos 11 Eylül 1922’de linç edilmeden önce burada yaşıyordu. 14 Eylül’de bina yandı, ama kule 1923-24’te yıkıldı yok edildi. 1918 İzmir Bu fotoğrafta yangından önceki İzmir’i doğru şekilde anlayabiliriz. Şimdi yemyeşil Kültürpark’ın bulunduğu alan o zaman İzmir’in belli başlı mahalleri şöyleydi: * FASULA MEYDANI: Şimdiki Lozan Meydanı’ndan Kordon’a uzanan Vasıf Çınar Bulvarı’yla aşağı yukarı aynı hat üzerinde, yangından önce yine bir sokak vardı. Adı Galazzio Sokağı idi. Yeni yapılan Ticaret Odası’nın yerinde Sporting Club, İzmir Palas Oteli’nin bulunduğu parselde ise Cafe de Paris vardı. Galazzio Sokağı, ikisinin arasından (tıpkı Vasıf Çınar Bulvarı gibi) başlıyor ve uzanıyordu. Bu sokağın ileri kesiminde, aşağı yukarı Olgunlaşma Enstitüsü’nün bulunduğu alanda ise Fasula Meydanı vardı. Renkli ve hareketli esnafıyla Yunan İzmir’in en önemli meydanı olan bu alanda çoğunlukla arabacılar bekleşirdi * AYA KATERİNA MAHALLESİ: Fasula Meydanı’nın ileri kesiminde, Kültürpark’ın 26 Ağustos kapısı ile Namık Kemal Lisesi çevresinde bulunan mahalle, orta halli Rumların ikamet ettiği Aya Katerina Mahallesi’ydi. * ŞİNADİKA MAHALLESİ: Namık Kemal’den devamla Atatürk Spor Salonu, o dönem İngiliz Hastanesi olan şimdiki Turizm Lisesi ve Meles’in kuzeyinde kalan Kahramanlar bölgesi, Şinadika Mahallesi olarak bilinirdi. * AYA DEMETRİOS, AYA NİKOLA VE ÇİKUDYA: Bu üç küçük mahalle, şimdiki Kültürpark’ın Basmane kesiminde yer alıyordu. Yangından kurtulabilen, ancak sonrasında yıkılan Evangelistria Kilisesi de bu bölgedeydi. Günümüz Girit’inin en değerli içkisi olan Çikudya burada icat edilmişti. (Fotoğraflar ve bilgiler Nedim Atilla arşivinden alınmıştır.)",https://www.hurriyet.com.tr/yazarlar/sitki-sukurer/bir-karis-alti-simsiyah-41740015
Sıtkı Şükürer,Agamemnon kent değerimizdir,"Ocak 17, 2021 06:29","Pasaport İskelesi’nin tadilatı esnasında geçici olarak getirilen yüzer iskelenin adı “Agamemnon” imiş. Bazı siyasi parti yetkilileri, bahse konu iskeleye verilen isme tepkili yaklaştı. Agamemnon, Troya savaşları döneminin mitolojik bir figürüdür. Aynı ismi taşıyan Balçova’daki kaplıcalarda söylentiye göre şifa bulmuş, bu sebeple kaplıca onun ismiyle anılmaya başlanmıştır. Agamemnon’un Ege’deki izleri üzerine kitaplar yazılabilir. Bakınız, üzerinde yaşadığımız coğrafya hiç kuşku yok insanlık tarihinin doğal dekorudur. Bu topraklar çok sayıda uygarlığın beşiği olmuştur. Bizler kesintisiz gelen insani dokunun büyük ölçüde Müslüman ve Türk olmuş son temsilcileriyiz. Aslında tüm Anadolu böyledir. Agamemnon’lar, Hektor’lar, Seferis’ler, tıpkı Hasan Tahsin’ler, Atilla İlhan’lar, Sezen Aksu’lar gibi aynı gökyüzünün ortak değerleridir. Agamemnon’a yabancı kültür diye itiraz edilirse; Ayasofya, İzmir, Cunda, Aya Yorgi ve daha yüzlercesine hatta Anatolia’dan gelen Anadolu’ya karşı çıkmamız gerekir. Neyse; yeri geldiğinde 8 bin yıllık tarihimizle övünüyorsak, bu yerlerin ve bu insanların esasında “biz” olduğunu da idrak ediyor olmamız gerekir. Ayrıca, Büyükşehir Belediyesi’nin bahse konu kent zenginliğimize dair savunma ihtiyacı duyması, İzmirlilere ilave bir haksızlık olmuştur. ----- Kan kaybeden demokrasi TRUMP adeta derdest edilip, paketlendi ve ABD’nin başından uzaklaştırıldı. Bu adam hala en az yüzde 45 Amerikalı’nın desteğine sahip. İktidarda olduğu yıllar boyunca nezaketten uzak, kaba saba, kural tanımayan, başına buyruk bir yönetim tarzı ile tahammül sınırlarını zorlamıştı. “Demokrasi” bu gibilere imkân sağladığı için kendini tartışılır kılıyor, felsefesine kan kaybettiriyor. Trump, en başından beri müesses nizamın ihtiyatla yaklaştığı türden bir liderdi. Ezilenler, hıspanikler, zencilerin yanı sıra, zenginler ve elitler de ondan hoşlanmıyordu. Yüzeysel, ırkçı, kültürsüz, dünyayı kendi dar bakışıyla algılayan Orta Amerikalı beyaz seçmen, bu zihniyeti ülkenin başına oyları ile musallat etti. Ne yazık ki, “arızalı tercih olgusu” sadece Amerika için geçerli değildir. Dünyanın pek çok fakir ülkesinde popülist söylemlerle, orta-alt gelir gruplarını etkileyen siyasetçiler iktidar oluyor. Pek tabii, demokrasi seçimle gelenin, sorunsuz bir şekilde de gideceği varsayımına dayanır. Ancak, bu neviden liderler mevcut sistemi dejenere ederek “değişim” dinamiğini, gerekirse zor kullanarak durdurma eğilimindedirler. Bu kural refah toplumu olsanız bile değişmiyor. ABD, bu yönü itibariyle şok edici bir örnek olmuştur. Zaten dünya öyle bir evreye geçiyor ki, uzun olmayan bir zamanda “teknolojik efendiler”, temsili demokrasiye itibar kaybettiren despot liderleri bahane ederek, oligarşik yönetimlerini meşrulaştıracaklardır. Bu anlamıyla dijital patronlar Trump’a minnet borçludur.",https://www.hurriyet.com.tr/yazarlar/sitki-sukurer/agamemnon-kent-degerimizdir-41716750
Sıtkı Şükürer,Mutluluk tüketmek değildir,"Ocak 10, 2021 06:29","Herşeyden evvel, hane halkı olarak daha az harcıyoruz. Bu durum bize özgü değil... Almanya’da yapılan araştırmada hane halkının tasarrufu bir önceki yıla göre, 2020 yılında yüzde 5,9 oranında 393 milyar euro artmış. İnsanlar hem kapanma hem de ekonomik belirsizlikler nedeniyle frene basmış. Benzer durum bizim ülkemiz için de geçerli... Kredi kartı harcamaları üzerinden yapılan bir araştırmada 2020 yılı Ocak-Eylül döneminde bir önceki yılın aynı dönemine göre; yakıt, giyim, aksesuar, kozmetik, yemek, restoran, eğitim, kırtasiye, ofis malzemesi, seyahat, taşımacılık, hava yolları, konaklama, kuyumculuk, perakende alışverişler vb. gibi harcama kalemlerinde düşüşler yaşanmış. Ancak enteresan bir şekilde mobilya, dekorasyon, yapı malzemeleri, elektrik-elektronik eşya, bilgisayar ve bazı gıda ürünlerinde de artışlar gerçekleşmiş. Görüldüğü gibi, içe dönük ev yaşantısına göre şekillenen bir tüketim anlayışı söz konusu. Bu durumun bir takım ekonomik sonuçları olacaktır. Genel anlamda belirli bir dönemde bir ülkede yaratılan “gelir”, tüketim harcamaları ve tasarrufların toplamıdır. Buna göre gelirin tüketilmeyen kısmı “tasarruf”tur. Tasarruf da potansiyel geliri sağlayacak “yatırım”ın kaynağıdır. Tasarruftan fazla yatırım, ancak dışsal tasarruflar (doğrudan yabancı sermaye, portföy yatırımları, dış borçlanma gibi...) ile sağlanabilir. Pandemi sürecinde hizmetler sektörü büyük ölçüde durdurulduğu için hane halkının tüketim harcamaları azalmıştır. Gelişmiş ülkelerde, bu tasarrufların “geciktirilmiş tüketim” olarak muhafaza edildikleri, pandemi bitince tüketim harcamalarına dönüşeceği tahmin edilmektedir. Ülkemize gelince; en kronik problemimizin “düşük tasarruf” olduğu bilinmektedir. Türkiye, iç tüketimini dizginlemek ve cari açıksız bir ihracat ülkesi olarak modellemek durumundadır. Çin’den Kore’ye, orta gelir tuzağını aşma yolunda benzer ülkelerin izlediği strateji hep bu olmuştur. Pek tabii “tasarruf” oluşturma komple bir anlayış değişikliği gerektirir. Bu çerçevede, devlet kurumları, şirketler ve hane halkının aynı anlayışla çaba sarf etmeleri icap eder. Umarız, pandemi “şer”den “hayır” doğmasına vesile olur ve zihniyet değişikliği başlangıcı oluşturur. Lüks tüketimin törpülendiği, daha dengeli bir tüketim kalıbı dünyanın sonu değildir, mutluluk illa materyal refahtan geçmez.",https://www.hurriyet.com.tr/yazarlar/sitki-sukurer/mutluluk-tuketmek-degildir-41710681
Sıtkı Şükürer,Bürolar boşalırken,"Ocak 31, 2021 06:29","Söylentisi hep olan, ama hayata geçirilmeyen bir olgu böylelikle “de facto” gerçeklik kazandı. “Ev”den çalışmanın zaman kayıplarını ve giderleri azaltan bir yönü olduğunda tereddüt yok... Ama meselenin sosyal boyutlarının da irdelenmesi gerekiyor. İş yerine gitme zorunluluğunun insan hayatına getirdiği dinamizm çok değerlidir. Her şeyden önce iş yeri ortamı, yüz yüze iletişime imkân sağlar. Hani, birkaç ay için evden çalışmanın konforu hoşa gidebilir. Ancak bu bir yaşam formuna dönüşürse, sosyopsikolojik sorunlar oluşmaya başlar. İş yerine gitmek, günlük yaşama ilişkin sosyal varlığın disipline edilmesidir. Denilebilir ki, evde de verimli çalışılır ve özel hayata daha fazla zaman kalır. Ancak ev koşullarının standardizasyonu yoktur. Kimileri ailesi ile birliktedir, kalabalıktırlar. Kimilerinin evi küçüktür, çocukları vardır... Kaldı ki, iş yeri özel hayattan kopuk bir ortam değildir, insanlar çalışma arkadaşları ile aynı zamanda sosyalleşebilirler. Yaşam denklemimizde farklı yerlerde yaşanan zaman dilimlerini, içten içe bağlayan bir bütünlüklü denge söz konusudur. Bu dengeye radikal müdahale, hele bir de kalıcı mahiyette ise öngörülmeyen olumsuzluklar oluşabilir. Bir iş yeri için verimliliğin belki de en önemli koşulu çalışanların mutluluğudur. Kurumsal yapıların bu hususu dikkate almaları gerekir. Maliyet tasarrufu gerekçesi ile tek taraflı kararlar “büyük resimde” hiç de öyle sonuç doğurmayabilir. Bu neviden kararlarda çalışanların fikri belirleyici ağırlık taşımalıdır. Muhtemelen Koç Holding’de de bu çalışma yapılmıştır. Özetle; hem çalışanın emeğine ihtiyaç duymak hem de kişinin yaşam biçimini alt-üst edecek bir değişikliğe gitmek, çalışanların mutabakatı ile olması gereken bir durumdur. Son olarak, evden çalışma halinde, çalışanlara elektrik, internet, ev kirasına katkı gibi ödemeler gerekebileceğini ve yine ev kazalarının (banyoda kayıp düşmek gibi) iş kazası sayılıp sayılmayacağı, benzer hususlarda iş hukuku düzenlemelerine ihtiyaç duyulacağını da eklemek gerekiyor.",https://www.hurriyet.com.tr/yazarlar/sitki-sukurer/burolar-bosalirken-41728868
Sıtkı Şükürer,Çeşme Turizm Projesi,"Şubat 07, 2021 06:29","Bakan Ersoy, yaklaşık 100 dakika boyunca Büyükşehir Belediye Başkanı Tunç Soyer ve İzmir Ekonomik Kalkınma Koordinasyon (İEKK) üyelerini bilgilendirdi. Projeyi kısaca hatırlayacak olursak; Devlet, Yarımada’da 97 hektar (97 milyon m2) yeri öncelikli proje alanı ilan etmişti. Burada, tüm Yarımada’nın makûs talihini değiştirecek dev bir turistik proje planlanıyordu. Bu alanın sadece %6’sı özel mülkiyete ait. Sayın Bakan, tüm dünya örneklerini incelediklerini ve proje sonunda Cannes gibi bir yeri gerçekleştirmeyi hayal ettiklerini söyleyerek şunları aktardı. Proje tamamlandığında 100 bin nitelikli yatak kapasitesine ulaşacağını, bunun da 100 bin nitelikli istihdam anlamına geleceğini belirtti. Projede yatay mimari öngörüldüğünü, zemin (+) 2 katın geçilmeyeceğini, “doğa dostu” bir turizm hedeflendiğini, proje kamu arazilerine planlandığı için tamamının dünyada bir ilk olarak “çevre sertifikası”na sahip olacağını ifade etti. Kullanılacak malzemelerin çevre dokusuna uygun olacağını, sübvansiye ettikleri esnaf ve zanaatkârlar marifetiyle, sadece gelir üzerinden pay alma esaslı, ticari alanlar oluşturulacağını belirtti. Bölgenin yatırımcılara 49 yıllık ihale yöntemiyle tahsis edileceğini, bu yolla 1 milyar dolar kadar gelir elde edileceğini ve bunun alt yapı yatırımlarına harcanacağını ifade ettikten sonra, artan kısmın Kemeraltı, Agora gibi yerlerin kalkınmasına sarf edileceğini açıkladı. Projede “sesli” ve “sessiz” sahaların separe edileceğini, projenin su ihtiyacının ters ozmos ve denizden arıtma yöntemiyle elde edileceğini, tahsis gelirleri ile bu yatırımların sabit maliyetlerinin karşılanmasının mümkün olduğunu, işletme giderlerinin sabit yatırım sonrasında zaten ucuz olduğunu ifade etti. Bölgede 21 adet golf sahası planlandığını, yine bölgede büyük bir müze, kültür-sanat merkezleri, galeriler, konser salonları, sinema salonları ve benzeri aktivitelerin yer alacağını belirtti. Golf üzerinde özellikle durarak, bunun “düşük sezon” sporu olduğunu, bu sayede 12 ay turizm planlandığını, yanı sıra, e-formula gibi motor sporlarının gerçekleşeceğini aktardı. 12 aylık turizmin en fazla İzmir’e yarayacağını, bu proje ile yerliden ziyade yabancı turiste hitap edileceğini, bu yüzden illa cuma-pazar turizmi yerine hafta içinde başlayan bir turist profili oluşturulacağını, hava limanının da bu esasa göre uçuş programları hazırlayacağını belirtti. Bakan Ersoy, bu aşamaya gelinceye kadar İzmir Ticaret Odası, Çeşme Belediyesi, Kültür ve Turizm Bakanlığı ve Büyükşehir Belediyesi ile birlikte bir grup oluşturduklarını, Ekim 2020 tarihinde başlayan çalışmaların birkaç ay içinde tamamlanacağını ifade etti. Ayrıca, Yüksek Teknoloji, Sakarya, Mersin ve ODTÜ üniversitelerinden akademik katkı aldıklarını, yanı sıra ilgili diğer tüm devlet kuruluşlarından ÇESTOP’a kadar çeşitli görüş ve önerilerle beslendiklerini belirtmiştir. Ulaşım etüt, ekolojik araştırma, stratejik etki değerleme, jeolojik etki, ters ozmos gibi konularda akademik raporlar hazırlatılarak çalışma grubuna ulaştırıldığını, yer altı suları için de rapor hazırlattıklarını ifade etmiştir. Bölgede çevre düzeni, nazım ve uygulama imar planları ve konsept projelerin hazırlandığını, bunların Çalışma Grubu’nun değerlendirmesine sunulacağını ve tüm bu çalışmaların 2021 yılında tamamlanmasının ve projenin 2023 yılında hayata geçirilmesinin hedeflendiğini belirtmiştir. Bu aşamalar esnasında başta İngiltere ve Hollanda olmak üzere tüm ülkelerde kapsamlı tanıtımlar yapılacağını (Road Show), mümkün olduğu ölçüde pazar çeşitlemesine gidileceğini, sadece Alman, Rus, Arap turiste dayanılmayacağını, böylece her türden (siyasi) krizden en az etkilenmenin sağlanacağını ifade etmiştir. Sayın Bakan, kıyılarda balık çiftliklerine olumlu bakmadığını, projede Yarımada’nın bir “sanat adası”na dönüştürüleceğini, günün sonunda bu yatırımlarla yıllık 4-5 milyar dolar gelir hedeflendiğini ve ülke turizm gelirinin %7-8’inin sadece bu bölgeden karşılanacağını, daha da önemlisi bu projenin her türden yatırımları tetikleyeceğini, iki mega-yat marinası ve bir nostaljik balıkçı barınağı planladıklarını ifade etti. İEKK üyeleri Sayın Bakan’a pek çok soru yöneltti. Sayın Bakan konusuna son derece hakimdi. Sorulan her soruya tatmin edici cevaplar verdi. Bu arada Bakan Bey, Tunç Soyer’in hatırlatması üzerine “elektrik fabrikası” ihalesinin Büyükşehir’e kazandırılması hususunda destek vereceğini taahhüt etti.",https://www.hurriyet.com.tr/yazarlar/sitki-sukurer/cesme-turizm-projesi-41734578
Sıtkı Şükürer,Lokomotif durmaz gider,"Ocak 03, 2021 07:47","Ekonomimizin yönetim performansı her daim eleştirilir. Ekonomi bir bilim değil, disiplindir. Tek doğrusu yoktur. Hele geçiştirici önlemlerle kalıcı bir çözüm elde edilemez. Düzgün bir ekonomik model, stratejik ve yapısal düzenlemeleri tarifleyen, bu esaslara göre günlük akışı takvimlendiren bir bütünlüklü yapıya ihtiyaç gösterir. Böyle bir çerçeve ekonomiye “öngörülebilirlik ve istikrar kalitesi” kazandırır. Ancak, hayat nedense bu şekilde tecelli etmez. Siyasi iktidarlar, bazen zorunlu, çoğu kez popülist gerekçelerle kısa vadeli çözümlere yönelirler. Hal böyle olunca belirli periyodlarla krizler yaşanır. Bahse konu krizler, dünya ekonomisindeki gelişmelerden de kaynaklanabilir. Bu esnada günübirlik yönetilen ekonomiler daha fazla etkilenir. Yaşanan her kriz sonrasında mecburen yeni bir başlangıç yapılır. Açılan “beyaz sayfa”lar maalesef denenmişi dener. Mesela; faizler düşürülmüşken bu defa yine artırılması çare olarak görülür. Zira yapısal değişiklikler zaman alıcıdır, fedakârlık gerektirir. 2020 yılında çok sorunlar yaşandı. Zaten sıkıntıda olan ekonomi “pandemi” ile hepten zorlandı. Dolar, Türk Lirası cinsinde bir ara 8,50’ye yükseldi, Merkez Bankası net rezervleri eksiye düştü, işsizlik çok arttı, enflasyon yükseliş trendine girdi, büyüme rakamlarında eksiler yaşandı, vb gibiler... Ancak, en kötü dediğimiz bu yılda takribi 700 milyar dolar milli gelir üretmeye devam ettik. 780 bin km2’lik bir ülkede, Çorum’daki noter yine sabah açıldı, Antep’teki dokuma tezgâhı durmadı, Edirne’deki muhasebeci telaşla işi için koşuşturdu, döviz yükseldi diye ihracat yapan firmalar üç vardiya çalıştı, vb gibi... Tabii ki, bazı sektörler çok olumsuz etkilendi, ama neticede global olarak yine milyarlarca dolar katma değer üretildi. Bu durum asla bir sürpriz değildir. Zira bu mertebelerde gelir yaratan bir ülkede tıpkı kiradan hareketle gayrimenkulün değerini belirleme yöntemi gibi, yıllık gelir “20” katsayısı ile çarpıldığında ülkenin ekonomik servetinin 14-15 trilyon dolarlık bir büyüklüğe yaslandığı görülür. Bu rakama henüz aktive edilmemiş madenler, ormanlar, hazine arazileri, vb gibiler dahil değildir. Özetle, bu ülke en az 50 trilyon dolarlık servetin üzerinde oturmaktadır. Her koşulda ilerleyen bir lokomotif gibi dağları, tepeleri aşar, arada bir sert fren yaptığında sıkı sıkıya tutunmayanlar bacadan, pencereden uçar, ama tren “çuf çuf” sesleriyle her koşulda yoluna devam eder. Diyeceğimiz, hiçbir kriz bu ülkeyi batırmaz, ama yılda 2-3 trilyon dolarlık bir milli gelire ulaşılabilecek fırsat heba edilmiş olur.",https://www.hurriyet.com.tr/yazarlar/sitki-sukurer/lokomotif-durmaz-gider-41704912
Sıtkı Şükürer,100. Yılında Cumhuriyet,"Ocak 24, 2021 09:32","Özellikle ulus-devlet yapılanmaları ideolojik olarak “homojen” bir toplum yapısını hedefler. Cumhuriyet, bu anlamıyla toplum tasavvurunu kendi doğruları üzerinden hayata geçirmeye çalışmıştır. Bilindiği üzere bu model “laiklik” esası üzerinden kurgulanmış bir yapıydı. Çok partili hayata geçişle birlikte, yenilenen iktidarlar Devletin dini kurallarla olan mesafesini azalttı. Ancak yaşanarak görülmüştür ki, yönetimlerin toplumları biçimlendirme çabası kalıcı bir sonuç doğurmuyor. Türkiye, bu anlamıyla toplumsal çeşitliliğini hep korumuştur. Ancak bu renklilik bir çatışma sebebi değildir. Cumhuriyet; sert bir yönetim, bir devrimdi. Devir değişince tepkisel uygulamalar kaçınılmazdı. Şimdi artık suların durulma zamanı. Türkiye her türden kutuplaşmayı aşabilmek için 90 milyona yaklaşan nüfusu ile bir toplumsal mutabakat oluşturabilecek fikri kıvama yaklaşmıştır. Diyebilirsiniz ki, şu anda böyle bir siyasi fotoğraf yok... Gecenin en koyu anı, şafağa geçişin başlangıç noktasıdır. Bu ülke 1920’lerde mucize bir devlet oluşturdu. Amaçladığı “muasır medeniyet” seviyesine ulaşabilmesi için 1930’ları, 1950’leri, 1980’leri, 2002’leri, 2016’ları yaşamak durumundaydı. Uçlara savurmadan makule ulaşabilmek mümkün olamazdı. Cumhuriyet’in 100. Yılı, tarihsel olgunluğa dönüşünün başlangıcı olacaktır. Denizler yeterince dalgalanmıştır. Özgür, dingin, mutlu insanların demokratik ülkesi olmayı hak ediyoruz. ----- Kendimizi abartmayalım EVREN, doğa, dünya... Özetle kozmik denge “insan” denen varlıktan hiçbir şey istemez. Ötesinde, tenezzülünün kapsamında bile değildir. Mesafesi, diğer canlılardan farklı değildir. Açık ve görünür tek bir komutu vardır. “Doğarsın, ürersin, ölürsün.” Nesiller itibariyle de evrimsel değişiklikler geçirirsin. İlave bir misyonun yoktur. Hele “karıştırmaya haddin hiç yoktur.” Bir karambol mutasyon sonucu oluşmuş “insan aklı” bu dengeye fütursuzca müdahale ediyor, uyumu bozuyor, gezegenin sonunu hazırlıyor. Meseleye böyle bakıldığında dünyevi ve uhrevi her türden bilgi, birikim, inanç ve değer anlamını yitiriyor. ----- Mesut Özil MESUT Özil, Fenerbahçe’ye geldi. Dünyanın en önemli futbolcularından biridir Mesut... Ancak bir takımın hafızasının içine işleyebilmek için kendini Türkiye’de de kanıtlamak zorunda. Falcao dünya starıydı. Ama Galatasaraylılar nezdinde hiçbir izi yok... İlla uluslararası başarıları olması gerekmiyor. Alex’le Fenerbahçe, Avrupa’da sıfır çekti. Ama aynı Alex’in heykeli dikildi. Metin Oktay ya da Lefter ülkenin futbol tanrısı konumundadırlar. Şimdi gözler Mesut Özil’de... Bir büyük yürüyüşün başlangıcında. Uzun zaman sonra Fenerbahçelilerin sevinçlerinin sebebi, kalplerinin sahibi olabilecek mi? Bir Galatasaraylı olarak gıptayla ve keyifle izleyeceğiz.",https://www.hurriyet.com.tr/yazarlar/sitki-sukurer/100-yilinda-cumhuriyet-41722874
Sıtkı Şükürer,Standart öykü,"Kasım 29, 2020 06:29","Vaktiyle çözüm diye getirilen önlemlerin kaldırılmasından medet umulur oldu. Tüm bunlara rağmen faizin enflasyona sebep olduğu görüşü ısrarla savunuluyor. Ama zor oyunu bozmuştur. Ülkenin daha çok dövize ihtiyacı vardır. Bu sebeple faize duyarlı, kısa vadeli sıcak para ülkeye çekilmek durumundadır. Sıcak para gelir mi? Hiç şüphesiz, negatif faizin hüküm sürdüğü dünyada bizim gibi ülkelerde risk edilecek fazla para her zaman vardır. Yeter ki, siz faizden haber verin, giriş-çıkışa kısıt koymayın. Bugün afişe faiz yüzde 15... Portföy yatırımcısına yetmez, ilave artış isteyeceklerdir. Zannetmeyin gelirleri sadece faizle sınırlıdır. Döviz gelmeye başlar ve arz artarsa, bir müddet sonra faiz-enflasyon-kur ilişkisi kopar. Böyle olursa da fahiş reel faiz ödemeye başlarız. Bu öykü hep böyle sürmüştür. Türkiye’nin geleceği için yapısal dönüşümler yapılır, ülkenin makus talihi de işte o zaman düzelir. ----- Uzlaşı iklimi İKİ hafta önce ekonomi üst yönetiminde değişiklikler oldu. TCMB faizleri 4,75 puan artırıldı. Bu her konuda tutum değişikliği anlamına mı geliyordu? Hemen arkasından siyasi planda da beklentiler oluştu. Ancak, Sayın Cumhurbaşkanı politik duruşunu değiştirmedi. Faiz artırımı sadece kritik seviyeye gelen döviz rezervlerini yükseltmek için yapıldığı anlaşılıyor. Zira döviz, milli güvenlikten enerjiye hayati öneme haiz bir faktör. Beka kaygılarının ekonomik kararlara yansımasının örneğidir yaşanan. Esasında AK Parti iktidar dengesini hep değişen ittifak anlayışları ile sürdürmüştür. Halen “Cumhur İttifakı” ile “Şahin” diye tanımlanabilecek bir politik anlayış içindedir. Bu tutum, dış dünya ile arasına mesafe koymaktan çekinmeyen bir retorik içermektedir. Bu tercihin ekonomik ve siyasi etkilerini yaşıyoruz. Oysa “yumuşama” ihtimalini içeren söylemler bile ülke ikliminde bir bahar havası yaratmıştı. Neyse, katı tutumlarda yarar umulduğu ve devam edileceği anlaşılıyor. Ancak, yaşanan pozitif esinti, umarız Sayın Cumhurbaşkanı tarafından not edilmiştir. Türkiye hemen her konuda geniş tabanlı bir uzlaşı iklimine ihtiyaç gösteriyor. Bu ihtiyaç gün geçtikçe gerekçelerini çoğaltıyor.",https://www.hurriyet.com.tr/yazarlar/sitki-sukurer/standart-oyku-41674901
Sıtkı Şükürer,Belediye birimleri tarihi alandan kopmasın,"Aralık 13, 2020 20:43","Büyükşehir Belediye binası da bunlardan biri. Deprem sonrası Tunç Soyer, boşaltılan binanın yıkılıp yerine yalnızca başkanlık makamı ve meclis salonunu içerecek şekilde butik bir bina yapılacağından söz etti. Belirtmek gerekir ki, bahse konu yapı 1966 yılında bir mimari proje yarışması ile start almış, 1968 yılında inşaata başlanılmış ve 1980 yılında tamamlanabilmiştir. Sayın Soyer’in binanın yıkılmasından muradı, tarihi meydanın daha bir açıklığa kavuşması ve eski haline dönmesidir. Pek tabii, bu yıkıma diğer kamu binalarının da iştirak ettirilmesi halinde öngörülen amaç tam anlamıyla gerçekleşebilecektir. Ancak gerek belediye, gerekse Merkez Bankası binalarının “modern mimarinin güzel örnekleri” olduğu yaklaşımıyla korunmasını savunan düşünceler de bulunmaktadır. Neyse, gelmek istediğimiz mevzumuz şu; Belediye çalışanları hâlihazırda bu binada değiller. Bina kullanılmayacaksa, ki yıkılmasa da öyle olacağı söylendi, belediye birimlerinin bir yerlere taşınması söz konusu olacak. İşte bu noktada bir husus çok önem taşıyor. Belediye binası yüzlerce personeli ile Kemeraltı’nın hemen girişinde, o bölgeye ilave bir hareketlilik sağlıyor. Yıllar önce Adliye taşınınca, beraberinde yarattığı kalabalığın yanında birçok avukat bürosu da bölgeden ayrılmıştı. Dolayısıyla, Kemeraltı’nın ayağa kaldırılmaya çalışıldığı bir süreçte belediye binasını uzaklara götürmemek, mümkünse iyi olur. Hiç şüphesiz “beyaz yaka” insan grubunun bölgeye ilgisini tekrar çekebilmek için vesilelerini çoğaltmak gerekiyor. Kemeraltı’nı ve tarihi alanı ayağa kaldırmak, evvel emirde İzmirlilerin, oralarının yaşam biçimine dahil olmalarından ve taşın altına ellerini koymalarından geçiyor. Bahse konu yönelim, gönül ister ki, sadece belediye ile sınırlı tutulmasın. STK ve odalar, hatta üniversitelerin muhtelif birimleri bu bölgede örnek butik projeler yapmalıdır. Dünya örneklerinde genelde kamu binaları şehrin tarihi alanlarının içinde yer alır. Hiç şüphesiz arzu edilen kalıcı “canlılık” gençliğin bu bölgeye ekilmesi ile sağlanır. Bu amaçla bölgede konuşlandırılacak kamu yurtları, hosteller, gençlik kampları tarihi alanın şenlenmesine, bir müddet sonra sanat sokaklarının, antikacıların, müzisyenlerin, kafelerin pıtrak gibi açılmasına sebep olacaktır. Kemeraltı’nın gündüz hareketliliğinin tarihi alana yayılması, tüm bölgenin gecesi ve gündüzünün renklenmesi, üst-orta gelir grubunun ilgisinin yeniden oluşması ve turistler için emsalsiz bir cazibe merkezinin yaratılması, bu kenti sevenlerin ortak hayalidir. Ne diyelim, bazen her şey bir şeyin tetiklemesi ile başlar. ----- Para basmak evet, ama!... PANDEMİ, ekonomileri tekrar bir durgunluğa sürüklüyor. Sadece Türkiye için değil, tüm ülkelerde aynı problem var. İşsizlik giderek artıyor. İşini kaybedenler, iş bulma ümitleri kaybolduğu için iş gücü piyasasından çekiliyor. Beri yandan salgın nedeniyle iş yerleri kapatılan esnaf başta olmak üzere hizmetler sektöründe sıkıntı büyüyor. İnsanlar ya büyük şehirlerden memleketlerine dönüyor ya da geniş aile içinde araya sıkışıyor. Bu aşamada devletten beklenen insanlara elini uzatması. Şimdi “akut” ihtiyaç içinde olan kitleler var. Bu sebeple Merkez Bankası’nın para basarak bu insanlara acilen destek olması gerekiyor. Pek tabii, bu yöntemin sürekliliği söz konusu olamaz. Para basma kimseye dokunmadan karşılıksız kaynak yaratmaktır. Dolayısıyla bir müddet sonra enflasyonist etki yaratır ve bu durumdan en fazla sabit ve dar gelirli insanlar etkilenir. Hatta fiyatlarına enflasyonu yansıtmada yetersiz kalan küçük işletmeler, oluşan fiktif karlar üzerinden ödeyecekleri vergilerle birkaç yıl içinde öz kaynaklarını eritme tehdidi ile karşı karşıya kalırlar ve mecburen “canhıraş” vergi kaçırırlar. Özetle; acil önlemler bir yana, kalıcı çözümler isteniyorsa yapısal reformlar için kolları sıvamak gerekiyor. Türkiye, uluslararası toplum değerlerine uyumlu; hukuki, siyasi ve ekonomik standartlarını oluşturmak zorunda. Pastayı büyütmenin yolu buradan geçiyor. Büyütmeden ve adil gelir dağılımı sağlamadan üzerimizdeki kara bulutların dağılmayacağını da bilmek gerekiyor.",https://www.hurriyet.com.tr/yazarlar/sitki-sukurer/belediye-birimleri-tarihi-alandan-kopmasin-41687549
Sıtkı Şükürer,Bir genç insanı harcamak,"Aralık 06, 2020 06:29","Türk futbolunda iz bırakmış, dostumuz, merhum Dr. Hasan Elidemir’in oğlu Emir’in de yarışmacı olması nedeniyle yakın çevremizle birlikte bu programı izliyoruz. Geçen hafta programda ilginç bir olay yaşandı. Son 8’e kalan yarışmacılardan Uğur, diskalifiye edildi. Acun Ilıcalı, “terbiye sınırlarını aşan sosyal medya paylaşımları”nı gerekçe gösterdi. Uğur genç bir insan. Bahse konu paylaşımlar 8 yıl öncesine aitmiş. Yani, ergen yaşlarda yapılmış. İçeriği hakikaten uçuk kaçık. Tam bir “ergen frensizliği” ile yazılmış laflar. Konu bu değil... Reyting cinliği bu noktada bir şekilde devreye giriyor. Normalde çalışmak istemediğiniz bir kişiyle sessiz sedasız yollarınızı ayırırsınız. Burada bu böyle olmuyor. Ayrılık bir şova dönüştürülüp, haftalık kısmın son anına kadar bekletiliyor ve bir mahkeme edasıyla “ceza” açıklanıyor. Hesapta kendisini açıklamasına fırsat veriliyor, ama zaten kimsenin bilmediği bir geçmiş ortalıklara saçılarak adeta bir infaz gerçekleştirilmiş. Gencecik bir insanın 8 yıl öncesine dair zıpırlıkları bugüne yapıştırılıp, üstelik onu eksiklendirterek gözyaşları içinde geleceğini etkileyecek şekilde itibar suikastı yapılıyor. Acun Ilıcalı’nın tarzı zaten biliniyor. Ama “jüri” konumundaki “şef”lerin ahlak polisi ifadeleriyle bir gencin örselenmesine alet olmamaları beklenirdi. Bu neviden program formatları zaten yarışmacıları birbirine kırdırma esasına göre oluşturuluyor. Normalde bir yöneticinin yönetiminde yarışma olur ve kişiler karşılıklı muhatap kılınmaksızın iyi olan kazanır. Burada kazanabilmek için genç insanlar ayrıca birbirlerinin “celladı” olmaya iteleniyor. Dostluk ilişkileri, insani duygular, çoğu dirense de yok edilmeye çalışılıyor. Ve, tüm bunlar reyting uğruna yapılıyor. Ne diyelim, RTÜK neredesin? ----- Zor zamanlardayız PANDEMİ giderek tırmanıyor. Alınan önlemler umarız hızını keser. Herkes umutla aşıyı bekliyor. Aşının geniş kitlelerin kullanımına girmesi herhalde birkaç ayı bulacak. O zamana kadar lanet virüse yakalanmamaya gayret etme durumundayız. Aşı olmak gerekir mi, hangi aşı iyi, Çin en etkilisi mi, yok Almanlarınkine güvenelim, türünden konuşmaların maalesef önünü almak mümkün değil... An itibariyle virüs hepimizin “birinci halka” yakınlarına kadar sokulmuş durumda. Pek tabii, kendimizi tecrit etmek en garanti çözüm. Ama böylesi bir imkân herkes için geçerli değil... Pandeminin başladığı şubat ayından beri en büyük fedakârlığı, sağlık çalışanlarını bir tarafa koyun, “mavi yaka” işçiler gösteriyor. Üretimin aksamaması adına onlar hep cephede kaldı ve kalıyorlar. Ekonomik olarak en fazla darbeyi de hizmetler sektörü yemiş durumda. Özellikle restoran, lokanta, cafe, konser salonları ve benzeri mekânlar hem sahipleri hem de çalışanları itibariyle kaderlerine terk edilmiş durumda. Devlet esasında bu gibi durumlar için vardır. Bu noktada bütçe imkânlarından söz edilmeden, gerekirse borç, gerekirse para basarak, doğrudan gelir desteğinin nefessiz kalan kesimlere ulaştırılması icap eder. Günde 39 lira ile geçinmenin, hatta bu rakamdan bile mahrum bırakılan işsizin, garsonun, otoparkçının, garibin, yüklerinin “geniş aile dayanışmasına” yıkılması sürdürülebilir değildir. Ekonomi, bakmayın siz, üçüncü çeyrekte toparlanmış gibi oldu. Bu durum devletin bütçe imkanlarını aşarak kredi genişlemesi yaratması sayesinde oldu. Dördüncü çeyrekte, aşikâr ki, tekrar bir duraklama yaşanıyor. 2020 yılında herşey ters gitti. Son olarak “kuraklık” da konuşulur oldu. Ne diyelim, bu kötü yılla birlikte tüm kara bulutlar ülkemizin ve insanlığın üstünden dağılsın.",https://www.hurriyet.com.tr/yazarlar/sitki-sukurer/bir-genc-insani-harcamak-41681044
Sıtkı Şükürer,Büyüklerimiz herşeyi bilir,"Kasım 22, 2020 06:29","Aradan geçen yıllarda bu zihniyet pek değişmişe benzemiyor. Siyasi iktidar tarafından pek beklenmedik bir “hukuk, ekonomi ve demokrasi” paketi açılma kararı alındı. İktidarın ilk yıllarında bu açıklamaya benzer bir yumuşama ve özgürlük rüzgarları estirilmişti. AB süreci, komşularla olan ilişkiler, barış süreci, adeta bir devrime işaret ediyor, bağlı olarak ekonomi olumlu bir ivmeyle gelişiyordu. Sonra, temel anlayış değişmeye, daha içe dönük, milliyetçi, hatta şahin politikalara yönelmeye başlanıldı. Hiç şüphesiz, bahse konu tutum değişikliklerin sebepleri vardı. Neyse, şimdilerde siyaseten dışımızdaki dünya ile büyük ölçüde problemler yaşıyoruz ve ekonomimizin iç açıcı olmadığı ortada. Bu sebeple bir “beyaz sahife” açılma ihtiyacı duyuldu. Bu aşamada cevabı aranan soru, bahse konu “seferberliğin” ne ölçüde bir anlayış farklılığı içerdiği. Zira, tepe yönetimin aynı ve yakın geçmişteki söylemleri doğal olarak hatırlanıyor. Örneklersek; Faiz enflasyon sebebi mi, sonucu mu? Osman Kavala, Ahmet Altan, Selahattin Demirtaş’a bakış açısı değişecek mi? Soruları çoğaltmak mümkün. Her türden politika değişikliğinin tekeli, merhum Tandoğan zihniyeti gibi, iktidarımıza ait... İşin tuhafı hiç birimizin bu duruma bir itirazı da yok. Hakkımızda ne hayırlı ise sadece onlar biliyor, karar veriyor, deklare ediyor ve geri kalana kabullenmek kalıyor. “Öğrenilmiş çaresizlik” dedikleri bu olsa gerek. ----- Çok merkezli kent İZMİR deyince akla “Kordon” gelirdi. Karşıyaka “35,5” sloganıyla ayrıcalığını ısrarla sürdürür, Güzelyalı-Göztepe hattı “biz de varız” diyerek kentin keyif odakları sıralamasında yer almaya çabalardı. 70’li 80’li yıllar böyle geçti. Derken, kendine yeten, yepyeni, hareketli, renkli merkezler çoğalmaya başladı. Bornova Küçükpark civarı önce bir talebe muhitiydi. Sonra her yaştan insanların ilgi odağı olmaya başladı. Her keseye uygun yeme-içme mekânları ile kendi “Cumhuriyetini” ilan etmişti. Bu esnada Bostanlı da kıpırdanıyordu. Mavişehir etkisiyle orta-üst gelir nüfus artmaya başlamış, birbiri ardına açılan AVM’lere sığmayan, daha sıra dışı, kendine özgü mekânlar arayanlar farklı bir talep oluşturmaya başlamıştı. Şimdilerde, bırakın ana caddesini, yan sokaklar, dar sokaklar dahil, her türden kaliteli, keyifli, canlı bir ortam oluşmuş durumda. Pek tabii, kentin bahse konu yerlerinde bu gelişmeler olurken, diğer semtlerin durmayacağı çok açık... Nitekim Buca, Kasaplar Meydanı, Narlıdere, Sahil Evleri gibi yerler, geç başladıkları yarışta, nihayet keşfedilerek “dört nala” gelmeye başladılar. “Sahil Evleri” demişken, bu özel beldeye bir kere daha dikkatinizi çekmek isterim. Burası denize sıfır “Beverly Hills” tadında bir yer. Belediyenin kıyı düzenlemesi sonrasında, birbirinden nezih mekânların açılmaya başladığı “asude” bir ortam Sahil Evleri... İzmir hakikat çok özel bir kent... İnsanı, doğası ile büyülü gökyüzünün sarmaladığı Allah’ın bir lûtfu.",https://www.hurriyet.com.tr/yazarlar/sitki-sukurer/buyuklerimiz-herseyi-bilir-41668798
Sıtkı Şükürer,Net-brüt kira karmaşası,"Aralık 20, 2020 06:55","Bu karar kiracılara destek tedbiri olarak açıklandı. Bakınız, kira bedeli sözleşmede “brüt tutarlar” olarak belirlenmişse, bu karar zaten kiracıya hiçbir yarar sağlamaz. Kiracı, azaltılan vergiyi maliye yerine mal sahibine ödemiş olur. Mal sahibi açısından da nihai vergi oranında bir değişiklik olmaz, sadece, bahse konu tutarı yıllık beyanına kadar kullanır. Hiç şüphesiz üçüncü kişi konumundaki devlet, kira bedeline karışmaz. Sözleşmede mal sahibine net kira bedelinin ödeneceği, stopajın kiracıya ait olduğu, şeklinde bir belirleme varsa, ki pek çok sözleşme böyledir, stopaj oranı düşürülmesinden kimin istifade edeceği çekişme yaratmaktadır. Bize göre stopaj, kiracının mal sahibi adına ödeyeceği vergi ile ilgili bir durum olup, oranının değişmesi toplam kira bedeli ile ilgili vecibesini etkileyen bir sonuç doğurmaz. Dolayısıyla, sözleşme tarihindeki stopaj oranlarına göre kararlaştırılmış brüt bedel, mutabık kalınmış tutardır. Stopaj oranı düşürülmüş ise kiracının net kira ödemesini arttırması gerekir. Stopaj oranındaki düşüşün net kira ödemesini değiştirmemesi halinde, mecburen brüt kira tutarları azalacaktır ki, herhalde mal sahibinin böyle bir kabul içinde olması beklenemez. Aynı şekilde, devlet stopaj oranını %20 de 40’a çıkartsa, sözleşmede net kira yazıyor diye hiçbir kiracı yükünün artmasını kabul etmez ve haklı olarak net kira tutarında azaltıma gider. Sözleşme hükümlerinin bu mantık içinde değerlendirilmesi gerekir, diye düşünüyoruz. Mamafih, sözleşme serbestisi içinde aksi hal de kararlaştırılabilir. Konu; tekrar vurguluyoruz, maliye değil bir Borçlar Kanunu meselesidir. Sayın Cumhurbaşkanı, stopaj düşürülmesinden kiracıların istifade edeceği varsayımıyla, bir anlamda “mal sahibi kesesinden” destek açıklamış gibi olmuştur. Kiracının net kira ödemesi değişmeyecekse, gerçek anlamda devlet desteğinden söz edebilmek için mal sahibinin bu gelire ilişkin vergisinin de paralel düzenlemeyle azaltılması icap eder. Bu değerlendirmeler 49 bin TL’yi aşan ve beyan edilme durumunda olan kira gelirlerine ilişkindir. Yıllık beyana konu olmayan kira gelirlerinde bu anlamıyla devlet desteğinden söz edilebilir. ----- Kuantum bilgisayarı YENİ dünya düzeninde “yapay zeka”yı kontrol edenler insanlığın “efendileri” olacak. Bahse konu teknoloji, şükür ki, tek bir elde toplanmıyor. Tabii ki, ABD en ileri durumda. Ama Çin, Japonya, Hindistan, Almanya, İngiltere, Rusya, Kore gibi pek çok odak bu yarışta mücadele ediyor. Hani, ABD ile olan mesafeleri kapanır mı, “atı alan Üsküdar’ı geçmiş midir?” bilemiyoruz. Gelişmeler gösteriyor ki, hakimiyetin dayatılacağı “yerküre”, sınırlı yapısı ile çok sayıda “efendi”yi kaldırmakta zorlanacaktır. Halen, nükleer teknolojiye sahip ülkeler bir dehşet dengesi oluşturmuşlardır. Hakikaten, taraflardan birinin gücü tek başına elinde tutuyor olması, kendi “doğrusu” konusunda “frensiz” kalması neticesini doğurur. Örneğin Hitler, müttefiklerden önce atom bombasını bulsaydı, muhtemelen bin yıllık bir Nazi İmparatorluğu kurulmuş olacaktı. Şimdi de dünyayı bekleyen en büyük risk, teknolojik yarışta bir devletin diğer tüm devletleri “bloke” edebilecek bir yetkinliğe ulaşmasıdır. Bu durumda yine “bin yıllık yeni düzen imparatorluğu” ihtimali belirir. Bu noktada hikmetinden sual sorulamayacak otokratın dünya tasavvuru tüm insanlığın kaderini belirleyecektir. Geçenlerde Çin, kuantum teknolojisini kullanarak mevcut bilgisayarların işlem yapabilme kapasitesini 10 milyar kere artıran bir keşfini duyurdu. Bakınız, bilgi toplumu farklı bir çağı aralıyor. Teknoloji, bilinen toplumsal ilişkilerini yeniden tarifleyecek. Yeni hakim sınıflar bilgiyi elinde tutan zümreler olacak. An itibariyle dünya coğrafyası, ulus devletler paydasında çeşitliliğini sürdürüyor. Oysa yeni evre tektipleşmeye ve otoriterleşmeye işaret ediyor. Bu çerçevede klasik iktidar yapılanması yeni sisteme uyumlu, değişecektir. Ancak bu değişim bir süreci gerektiriyor. Öncesinde sancılı bir iktidar mücadelesi yaşanması mukadder gözüküyor. Umarız, S. Hawking’in korktuğu başına gelmez ve topyekün imha olmayız.",https://www.hurriyet.com.tr/yazarlar/sitki-sukurer/net-brut-kira-karmasasi-41693460
Sıtkı Şükürer,Kürkçü dükkanına dönüş,"Kasım 15, 2020 06:29","Bu durum hayata geçirilmesi planlanan ekonomik modelin değişeceği anlamına geliyor. Bugün her şeyin önüne geçen temel ekonomik problem “döviz” darboğazına girme ihtimalidir. Bu sebeple, özellikle ithalatın pahalı hale getirileceği bir kur politikasına geçildiği seslendiriliyordu. Bir anlamda, tıpkı Asya ülkelerinin yıllar öncesi yaptıkları gibi ülke içinde tüketim standartlarını aşağıya çekerek, emek girdi maliyetlerini düşürerek, yüksek kurun ittirici gücü ile ihracata dönük bir yapıya hazırlık yapılıyordu. Albayrak’ın söylemlerinden böylesi bir hedef çıkartılıyordu. Şimdi de bu anlayıştan toptan vazgeçildiği söylenemez. Ancak, bu model kısa vadede ödemeler dengesini iyileştirici ve döviz rezerv problemini çözücü bir etki yapmamaktadır. Oysa, TCMB’nin net döviz rezervlerinin gerilemesi, gerçek manada bir rahatsızlık, hatta bir “panik” havası oluşturma emareleri göstermekteydi. Mesele sadece ekonomi rutininin ithalat için döviz ihtiyacı değildir. Başta milli savunma ve enerji olmak üzere, hayati öneme sahip kritik sektörlerde yaşanacak bir döviz sıkıntısı “kâbus senaryosu”dur. Bu ülke 70 cente muhtaç süreçleri yaşamıştır. O sebeple, asgari döviz dengesini sağlamak amacıyla bir takım önlemler mecburen devreye alınma durumundadır. Bu anlamıyla TCMB’nin dış dünyayı tatmin edecek bir faiz artışına gitmesi şaşırtıcı olmayacaktır. Nitekim, Merkez Bankası’nın yeni başkanı Naci Ağbal da 19 Kasım PPK toplantısını işaret ederek, gerekenlerin yapılacağını ifade etmiştir. Böylelikle tekrar kısa vadeli “sıcak para” ile “kaça kaç faizle” dövize kavuşma politikalarına dönüş yaşanacak gibi duruyor. Denilebilir ki, Cumhurbaşkanı’nın faiz konusunda bazı bağlayıcı söylemleri vardı. Buna takılmamak gerekir. Tayyip Erdoğan, her zaman gerçekçi bir politikacı olmuştur. Bu defa da böyle olabilir. Zira zor oyunu bozmaktadır. Dönüp dolaşıp aynı yere gelmek ve 100 milyar doları aşan rezervi eritmek “acı” olması bir yana siyaseten izaha muhtaç olacaktır. ----- Kanıksama yanlışı KORONAVİRÜS hayatın normallerine dahil edilmeye başlandı. Oysa tüm dünyayı bir afet şeklinde kasıp kavuruyor. Ülkemizde özellikle gençler arasında bariz “reddedici”, “yok sayıcı” bir tutum var. Sanki mart, nisan, mayıs aylarında evlere kapandıktan sonra “görev” tamamlanmış, “ömrümü daha fazla çaldırmam” tavrı hakim. Pek tabii, mesele sadece belirli bir kesimin umursamazlığı değil, yanı sıra insanların ekonomik nedenlerle “tedbir alınması güç” alanlarda çalışmak mecburiyetinde olması. Oysa, sadece Türkiye’de 10 binin üzerinde haneye ateş düştü. Dünyada bir milyonu aşan insan hayatını kaybetti. Başa dönersek, ölüm her gün 80 insanı “tararken”, giderek artan ölçüde bir “kanıksama” içine giriyoruz. Bu yaklaşımın melanet virüsün ölümcül etkisini giderek artıracağının da farkındayız. En münevverlerimiz bile daha az konuşmaya, yaşanan dehşeti “sıkıcı” bir dertmiş gibi algılıyor. Şimdi havalar soğumaya başladı. Yakın dostlar arasında, kapalı ortamlarda, sanki özel bir “korunmazlık” almış gibi bir sosyalleşme durumları yaygınlaşıyor. Özetle, gerek mecburiyetten gerekse “dünyaya geldik bir kere” anlayışından ciddiye almama halleri giderek rutinimiz haline geliyor. Bu durumda kabaran faturayı hep birlikte üstleneceğimiz bir “kış” hepimizi bekliyor demektir.",https://www.hurriyet.com.tr/yazarlar/sitki-sukurer/kurkcu-dukkanina-donus-41662936
Sıtkı Şükürer,Tarihi Albayrak Pasajı,"Aralık 27, 2020 11:01","Şehrimizde de bunun güzel bir örneği var. İzmir Büyükşehir Belediyesi ile TARKEM’in işbirliğinden söz ediyoruz. TARKEM, yaklaşık 8 yıl önce 116 kişi ile kurulmuştu. Kurucular genelde İzmirli’ydi. TARKEM tarihi alanın ve Kemeraltı’nın “rehabilite fitilini” ateşlemek için kamu ve özel sektör ortaklığıyla kurulmuş bir “Anonim Şirkettir”. Böyle olmakla beraber, tüm kurucuların başlangıçta imzaladıkları sözleşmeye göre, kazanç fikrini geri planda tutan bir kuruluş amacına sahiptir. Bir anlamda bir vakıf-şirket modeli ile yaşadığı kente sorumluluk duyan insanların bir araya geldiği bir birlikteliktir. Bu yapıya İzmir’in pek çok sivil toplum kuruluşu da ortak olmuştur. TARKEM, halis niyetlerini kısa zamanda her kesime geçirmeyi bilmiş, bu anlamıyla merkezi ve yerel kamu kuruluşları ile bir ekip ruhu içinde kıymetli bir sinerji oluşturmuştur. “Tarihi alan” deyince Kadifekale’den Konak Pier’e yayılmış 272 hektarlık bir büyüklükten söz edilir. Altyapı, güvenlik, üst-orta gelir gruplarının azalan ilgisi gibi pek çok sorun, 10 bine yakın esnafıyla bir otantik mücevher olan Kemeraltı’nı giderek aşağıya çekmiştir. Kemeraltı’nı ayağa kaldırmak ve bütünlüklü bir çehreye büründürebilmek bir şirketin boyutlarını, haliyle çok aşmaktadır. Bu sebeple, olgunlaştırılan çok sayıda projenin hayata geçirilmesi kamunun her boyutta gücüne mutlak ihtiyaç göstermektedir. Bu gereklilikle şirketin ortaklık yapısında Büyükşehir Belediyesi’nin payı süreç içerisinde diğer kamu kuruluşları ile birlikte %39’a yükseltilmiştir. Halen 167 ortağa ulaşan TARKEM’in Yönetim Kurulu Başkanı Tunç Soyer’dir. Şirket, yeni yapısıyla ve üst kalite profesyonel kadroları ile bölgeyi tetikleyecek yatırımları hayata geçirme noktasına gelmiştir. Son olarak Havra Sokağı bölgesinde metruk Albayrak Pasajı kamu-özel işbirliği ile muhteşem bir dönüşüme hazırlanmaktadır. TARKEM, bahse konu projede mülk sahibi olduğu gayrimenkulünü koyarken, restorasyon Büyükşehir Belediyesi’nce gerçekleştirilecek ve katkılar ölçüsünde tariflenen hisse yapısıyla oluşturulan ortaklık, yaratılacak bu değeri kentimizin istifadesine sunacaktır. Bu noktada hoş olan husus, gerek TARKEM gerekse Büyükşehir Belediyesi taraflarının tam bir empatik tutum içinde İzmirliliği önceleyen bir anlayışı her daim muhafaza etmeleridir. Bu neviden yatırımlar tüm bölge için cazibeyi artıran, topyekün bir heveslenmeyi tetikleyen ve tarihi alanın ayağa kalkmasına vesile olabilecek başlangıç vuruşlarıdır.",https://www.hurriyet.com.tr/yazarlar/sitki-sukurer/tarihi-albayrak-pasaji-41699332
Sıtkı Şükürer,Ders çıkarmalıyız,"Kasım 08, 2020 06:29","Böylesi zamanlarda bütün gündem maddelerimiz ikinci plana düşüyor. İlk şaşkınlığımız geçtikten sonra bir anda ve hep birlikte “insan” olduğumuzu hissediyoruz. Bir insani sıcaklık ve empati benliğimizi sarıyor. Depremin üzerinden bir haftadan fazla süre geçti. Ülkenin dört bir yanından yardım heyecanı, “katkıda bulunmalıyım” çabası dinmiyor. Siyasi rakipler, komşu ülkeler, dünyevi hesaplar, hemen hepsi erteleniyor. Maalesef, bu iklimin hep böyle devam edemeyeceğini biliyoruz. İnsan tuhaf yaratık. Acılar, felaketler yaşandığında sezinleyerek hayata geçirdiği insani duruşu uzun müddet koruyamıyor, unutuyor. Neyse, İzmir’imize büyük geçmiş olsun. Bu depremden tüm ülke olarak, bir kez daha büyük uyarı aldık. Kamu kaynaklarının öncelik sırası tespit edilirken, bu konu her şeyin önüne konulmalı. Binaların yapılacağı yerlerden kentsel dönüşümlere kadar “doğru”nun ne olduğunu herkes biliyor. Sorumlu yurttaş bilinci ve bilimsel esaslardan taviz vermeyen kamusal denetim vazgeçilmezimiz olmak durumunda. Tekrar hemşerilerimize geçmiş olsun. ----- Enflasyonun ayak sesleri DÖVİZ fiyatları alıp başını gidiyor. Birkaç yıl öncesinde kişi başı milli gelirimiz 10 bin doları aşmıştı. Şimdilerde Türk Lirası’nın değer kaybıyla 7 bin dolar mertebesine geriledi. Yıllarca Yunan Adaları’nın ucuzluğundan dem vurduk. Euro 2 lira iken, bu söylem doğruydu. Şimdi yaklaşık 1 euro 10 TL oldu. Bakınız, burada an itibariyle bir anormallik var. Bugün diyelim, İsviçre’de hiçbir restoranda mesela bir “çorba”yı 10 eurodan aşağıya size içirmezler. Aynı çorba benzer kalitedeki restoranda, Türkiye’de 1 euro karşılığı 10 Lira. Bu fark kabul edilemez... Tamam, bizim ülkemiz “satın alma gücü paritesine” göre zaten hep farklıydı. Hatta milli gelirimiz bu esasa göre döviz bazında 2,5 kat mertebelerinde kişi başı 25 bin dolar olarak hesap ediliyordu. Yani, bizde çorba 10 TL ise İsviçre’de 25 TL karşılığı olması makuldü. Ama şimdi, o parite hepten şaştı. Bu ülke o denli de katma değersiz bir yer değil... Biz Bengaldeş ya da Afrika ülkesi değiliz. Özellikle gıdaya yönelik sektörlerde “ucuzluk” sürdürülemezliğe işaret ediyor. Neticede, bu durum iki sonuca yol açar. Ya, döviz fiyatları bu seviyeyi korurken sert bir “enflasyon” dalgasına maruz kalacağız. Ya da bu döviz, efendi gibi %15-20 seviyesine gerileyecek. Bunu da şu aşamada TCMB’nin çok ciddi bir faiz artışı, o da belki, sağlayabilir.",https://www.hurriyet.com.tr/yazarlar/sitki-sukurer/ders-cikarmaliyiz-41657163
Sıtkı Şükürer,Su yolunu bulur,"Ekim 11, 2020 06:29","Bu projeye, haklı olarak Müslüman ülkelerin yöneticilerinden, bu arada Türkiye’den de tepki geldi. “Haklı olarak” diyoruz, çünkü böylesi bir girişim Müslüman olmayan bir ülkenin siyasilerine düşmez. Ama, bu demek değildir ki “bedevi ve arabik” geleneklerin “din” olarak sunulması eleştirilemez. İslam dininin kimi kurallarının dönemin koşulları içinde değerlendirilme gereğine pek çok İslami otorite de işaret eder. Pek tabii mevzu inanç meselesi olduğu için hassastır ve mümkünse “içeriden seslerle”, o da saygın ve kabul görmüş kişiler olması halinde, sınırlı çerçevede dikkatlice tartışılmalıdır. Geçenlerde GATA Hastanesinin doktor sıfatını taşıyan bir yöneticisi “çok evliliği” “dini ruhsat”la temellendirilmiş ve Medeni Kanun’a karşı çıkan söylemleri ile gündemi meşgul etmişti. Hakikaten 21 yüzyılda, kadın-erkek eşitliğine aykırı bir fikri savunmak ve bu sapkın düşünceyi bir kutsal kitaba refere etmek, kabul edilebilir değildir. Bugün hiçbir medeni toplum düzeni kadını ikinci sınıf göremez. Kadın ne cennetteki huridir, ne evdeki çok eşten biri ya da cariyedir. Mirasta ayrımcılığa rıza göstermez, evlilik akdi “boş ol” denilerek sona erdirilemez, çocuk yaşta evlendirilemez, kocanın dayakla terbiyesi gibi bir hak söz konusu olamaz, kılık-kıyafetine, özgür iradesine karışılamaz. Kadın, özetle bir eşit bireydir. Başa dönersek; Macron, bir “yanlış ağız” dır. Ama bu konularda bazı sorunlar olduğu da açıktır. İslam’a dair, otantik kurallarından ziyade ezel-ebed geçerli moral hükümlerinin ön plana çıkarılması bir ihtiyaçtır. Zaten süreç de bu şekilde gelişmektedir. Her tek tanrılı din kendi sosyolojik mecrasında, giderek çağdaş değerler ve pozitif bilimlerle mesafesini azaltmaktadır. İsevi Katolik dünyanın ruhani lideri Papa’nın söylemleri bu durumun açık örneğidir. Neticede “su yolunu bulur”. Hariçten müdahaleye, “reform, aydınlanma,yapılandırma” gibi incitici, irkiltici ve itici söylemlere hiç gerek yoktur. Yalandan tedbir KORONA sosyal ilişkilere darbe vurmuştu. Mart, nisan mayıs aylarında büyük ölçüde evlere kapandık. Yaz gelince tedbirler gevşetildi. Yine de kalabalık toplantılara mümkün mertebe iştirak edilmiyordu. Ancak dar gruplar bir müddet sonra, sakınmadan beraber olmaya başladılar. Yakın arkadaşlar, mesela 10 kişi de olsalar sanki koronadan “muafiyet belgesi” almış gibi davranıyorlardı. Şimdi havalar soğumaya başladı. Ama “yakın görüştüğüm tedbirlidir, ona itimat ederim” anlayışı maalesef yaygın bir şekilde devam ettiriliyor. Diyelim, pandemi öncesi aksatmadığımız mutat toplantılarımıza yine katılmıyoruz ama aynı kişilerle ayrı ayrı dar gruplar halinde sosyal birlikteliğimiz sürüyor. Neticede kendimizi kandırarak, tehlikeye açık, Allah’a emanet hayatımıza devam ediyoruz.",https://www.hurriyet.com.tr/yazarlar/sitki-sukurer/su-yolunu-bulur-41633053
Sıtkı Şükürer,Zihin konforu,"Ekim 04, 2020 06:29","Merkez Bankası’nın afişe 8,25 olan faiz oranının gözden geçirilmesi bekleniyordu. Ekonomistler genelde enflasyonun bahse konu oranın üstünde seyretmesi nedeniyle artırım gereğini ifade ediyorlardı. Ama artırımın realize olması konusunda çoğu kişide bir beklenti yoktu. Zira, Cumhurbaşkanı’nın faiz-enflasyon ilişkisine dair görüşleri biliniyordu. Bağlı olarak “Merkez Bankası faiz artırımı yoluna gitmez” diye düşünülüyordu. Sonra faiz 10,25’e çıkartıldı. Açıkça, zaten olması gerekene ironik bir şekilde şaşırıldı. Alakasız gibi gözükse de ülkede siyasi gerekçe algısının ağır bastığı kimi durumlarda, mesela Osman Kavala tahliye edilse, zaten olması gereken buydu, denmeyecek ve yine şaşıracağız. Hani aklımızı emanet edeceğimiz bir otoritenin bulunması müthiş bir zihin konforu sağlasa da “kediye kedi” demeyi erteleyerek yaşamak ilginç bir demokrasi deneyi olmaya başladı. Talimatı sükûnetle karşılamak meseleleri tabii ki, çözmüyor. Mamafih mevsimler “güz”e evrilirken, hemen her konuda “yeni normale” alışıyoruz. Mahsun, mazlum, mağdur ve giderek gevşemiş bir halde mutluyuz. ----- “Değerli gerginlik” politikası TÜRKİYE alttan alan, yumuşak, anlayış bekleyen dış politika dilini bir süredir bıraktı. İstediğini, tansiyonu yükselterek ve gerilimi tırmandırarak elde etmeye çalışmak tabii ki, bir yöntemdir. Devletler birbirleriyle ilişkilerinde “karşılıklı menfaat” ve “gün dengesi”, uzlaşının ana belirleyicisidir. Ama bu esnada mümkün mertebe “diplomatik nezaket” korunmaya çalışılır. Türkiye bilinçli bir şekilde, bilerek bu hususa özen göstermiyor. Hiç şüphesiz “diplomasi kodlarına” aykırı davranmak, ülke moralitesine de bir tatmin sağlayabilir. Bu tutum, Türk dış politikasının geleneksel anlayışında yeni bir çığırdır. Gün gelir bu üsluptan vazgeçilmek istenirse, “Monşerler” her daim hazır-nazır, tüm birikimlerini muhafaza ederek görev bekler durumdadır. Bakalım, bu tercih, yarar veya zarar anlamında ne gibi bir sonuçlar doğuracak.",https://www.hurriyet.com.tr/yazarlar/sitki-sukurer/zihin-konforu-41627390
Sıtkı Şükürer,Ege Ekonomik Forumu,"Ekim 25, 2020 06:29","Ege Ekonomiyi Geliştirme Vakfı’nın profesyonel bileşenleri ile organize ettiği “Ege Ekonomi Forumu’nun” dördüncüsünün zamanı yine geldi. Giderek gelenekselleşen, bir nevi “Ulusal güz Davos”u niteliğine bürünen bu etkinlik 2-6 Kasım tarihlerinde, bu defa “online” gerçekleştirilecek. EGEV Başkanı Mehmet Ali Susam’ın özverili çabalarıyla ülke çapında ses getiren bu forum Sanayi ve Teknoloji Bakanı Mustafa Varank’ın açılış konuşması ile start alacak ve günler boyu muhtelif konularda çok değerli yönetici ve katılımcılarla paneller şeklinde devam edecek. Konu başlıkları kısaca şöyle; * Dünyayı yeniden tasarlamak * Yüksek teknoloji temelli üretim ekosistemi * Dijitalleşme ile bütünsel dönüşüm * Küresel pazarlardaki payın arttırılması: İnovatif hamle * Tarım ve gıda sistemlerinin yeniden tasarlanması * Değişim için geri dönüşüm * Finansal teknoloji endüstrisinin geleceği * Küresel güç olmanın anahtarı: e-ticaret * Ekonominin lokomotifi: Kobiler ve esnaf Türkiye’nin dört bir tarafından akademik kaliteleri tartışmasız uzman ve iş insanlarının konuşmacı olduğu bu ekonomik şöleni kaçırmayın lütfen. ----- Gönüllerde tescillenmek  ŞİMDİLERDE eski heyecanı duymuyor olsak da biz sıradan insanların dünyasında “futbol” önemli bir yer tutar. Bir şekilde bir takıma gönlümüzü kaptırmışızdır, abartılı sevgimiz ömür boyu devam eder. Yöre takımlarından öte “üç büyüklerden” söz ediyoruz. Onlar İstanbul’un değil, tüm Türkiye’nin takımıdır. Bizler tuttuğumuz bu takımlarla yaşar, mutlu-mutsuz olur, rakip takımı tutanlarla eğleşir, kızmış gibi yapar, bazen de kızarız. Hele karşı takımların yöneticileri ya da sporcuları polemikçi bir tutum alırlarsa hepten kaynar, saatler, günler boyu konuşur da konuşuruz. Futbol muhabbetlerinde keyif veren kendi takımımızı yüceltip, rakip takımı yerin dibine batırmaktır. Takdir oluşsa da paylaşılmaz, bir türlü dudaklardan kelime olarak dökülmez. Bu ritüelin bu şekliyle cereyan etmesi esasında hem hoş hem iyi bir şeydir. Hayatın yüksek temposunda bu neviden meşgaleler hafifletici rol oynar. Durum böyle olmakla beraber kimi fanatikler taraftarlığın ölçüsünü kaçırır ve bu hobiyi bir kişilik meselesi haline getirirler. Konumuz bu tutumdaki “marazi haller” değil. Sporun “pasif katılımcıları” en tansiyonu yükselttikleri anlarda bile esasında “gibi” yaparlar. Ama öyle sporcular vardır ki, onlar söz konusu olduğunda bu “tiyatro”muz son bulur. Örneğin bir Metin Oktay ya da Lefter’in adları geçtiğinde her takımın taraftarı sessizce gıyaben önünü ilikler. Düzgün sporcunun itibarı tüm hınzır duygularımızı bastırır, yine örneklenirse Alex veya Hagi’ye yönelik firesiz sevgi ve hayranlığa döner. Esasında, konu ne olursa olsun “bir ülkenin kıymetlisi” olmak bir faninin ömür boyu taşıyacağı bir onurdur. Yeri gelir heykelleri dikilir, efsaneleştirilir, her kuşağın istisnasız rol modelleri olurlar. Diyeceğimiz; başarılı insanlar özelliklerini düzgün kişilikleri ile tamamladıklarında sembolleşiyor. Bu kural hayatın her alanında, sporun yanı sıra siyasette, sanatta, gazetecilikte kendini hep gösteriyor. Bu vesile ile sevgi ve saygı raflarımızın en üstlerine yerleştirdiğimiz gazeteci sevgili Bekir Coşkun’u da rahmetle anıyoruz.",https://www.hurriyet.com.tr/yazarlar/sitki-sukurer/ege-ekonomik-forumu-41645226
Sıtkı Şükürer,Kaymaklı menemen,"Eylül 13, 2020 06:29","“Beyturan” lokantasının öyküsünü biraz da bu duruma benzetiyoruz. Birkaç yıl öncesine kadar sınırlı bir zümre dışında bu denli bilinmiyordu. Ama sonrası, tıpkı “Şampiyon At” gibi oldu. Aydın yolu üzerinde Havaalanı’nı geçtikten sonra Kısıkköy Marangozlar Sitesi’nin içinde 30 yılı aşkın süredir hizmet veren bir esnaf lokantasından söz ediyoruz. Zeytinyağlı ev yemekleri, odun ateşinde pişen et yemekleri ile Nesrin hanımın kepçesi harikalar yaratır. Daha evvel muhtelif vesilelerle bu mekândan söz etmiştik. Bu defa tekrar gündeme gelmesinin sebebi “Kaymaklı Menemen”. Hani “soğanlı” mı, “soğansız” mı diye tartışılırken “kaymaklısı” nereden çıktı, diyebilirsiniz. Menemen bu mekanda; tarla domatesi, biber, kaşar peyniri, köy yumurtası, süt kaymağı ve az zeytinyağı ile birlikte müthiş bir lezzet resitaline dönüşüyor. Aile işletmesinin ikinci kuşağının da işin içinde olduğu bu özel mekân, zaten Girit yemek kültürü ile bir efsane olmuşken bahse konu “hoş”luğu ile bir kere daha dikkatleri üstüne topluyor. Henüz denemeyenlere hararetle tavsiye ederiz. ----- Çok şey yalan oluyor YENİ bir yaşam biçimine ne ölçüde hazırlıklıyız. Pandemi’den söz ediyoruz. Kalıcı çözüm haberleri henüz ikna edici seviyede değil. Hani, “zamanla geçer” gibi bir durum henüz yok. Buna mukabil virüs giderek yaygınlık kazanıyor. Biliyoruz ki enfekte olanların belirli bir yüzdesi maalesef kaybediliyor. Pandemi hız kesmezse, bir müddet sonra en sakin olanlarımızın bile kimyası bozulmaya başlayacak. Mesele tabii ki çok boyutlu. İlk anda sosyal hayata yönelik alışkanlıklar değişecektir. Özellikle, “kitlesel” ve “kapalı mekan”lardaki etkinlikler seyrelecektir. İnsanlar; yaşayarak, gezerek değil, ekranlardan tatmin olmakla yetinecekler. Kötü senaryoda dev stadyumlar, sinema ve konser salonları, kongre merkezleri ve benzeri yerler “mesafeli” yaklaşılan ortamlar olacak. Hatta; dev fuarlar, festivaller belki tarihe karışacak. Diyeceğimiz, virüsün hayat denklemimizi ne ölçüde etkileyeceği an itibariyle “belirsiz”. Bu sebeple, kentlerimizi kıymetlendirme yatırımlarında, başta merkezi ve yerel kamu yönetimlerinin bu realiteye göre pozisyon almaları gerekebilir. Projeler insana hitap ettiği ölçüde değerlidir. Koronanın ne denli önemli olabileceğinin idrakine yeni yeni varıyoruz. Özetle; paradigmalar çatırdıyor. “Kafasını kuma gömen devekuşu” tavrını sürdürmemek gerekiyor.",https://www.hurriyet.com.tr/yazarlar/sitki-sukurer/kaymakli-menemen-41609996
Sıtkı Şükürer,"Yormayan, yıpratmayan koruyan bir kent","Kasım 01, 2020 06:29","Öncelikle belirtelim ki, Başkan Soyer, eski bir tiyatro sanatçısı olmasının getirdiği müthiş bir takdim yetkinliğine sahip. Çok özenli hazırlandığı belli olan bir metni yaklaşık 90 dakika boyunca etkileyici biçimde izleyenlere aktardı. Tunç Soyer, Seferihisar Belediye Başkanlığı döneminde, o esnada kimsenin çok üzerinde durmadığı bir dünya trendini sezinleyip, o küçük ilçede hayata geçirmeye çalışıyordu. Dünyanın “çok yorulduğunun” farkındaydı. Nitekim, virüs felaketinden çevresel sorunlara, “hayat” bu durumu teyit etti. Seferihisar’ı kararlılıkla bir “yavaş şehir” yapmıştı. Doğaya, sanata, tarihe, tarıma dönük bir yaşam biçiminin asla ihmal edilmemesi gereğini hepimize işaret ediyordu. Geldiğimiz yerde herkes bu değerlerin önemini idrak ediyor. İzmir, asla bir “İstanbul öykünmesi” içinde olmamalı. Hani birilerinin aşağıladığı “büyük bir köy” diye nitelenmemiz esasında bizim çok özel bir kalitemiz. Akdenizli olmanın insanımızı biçimleyen huzuru, yaşadığımız çevreye, sevgi, saygı, özen olarak yansımalı. İzmir; yıpratmayan, koruyan, koşuşturmayan bir medeniyet çizgisi ile tüm Türkiye’ye örnek olmalı. Sevgili Tunç Başkan’ın sunumundan bizim çıkarttığımız mesaj bu... İzmir’in geçmişte “Akdeniz incisi” olarak anıldığı “zenginliğine” iadesini sağlayacak bu yolda herkesin bir katkı koyması gerektiğini düşünüyoruz. ----- Tırmandıran politik tercih SATRANÇ bir oyun... İki temel strateji güdülerek oynanır. Ya atak, hücumcu oynar, dağıtırsınız. Ya da savunma planlar, yeri geldiğinde ileri çıkıp sonuç alırsınız. Siyaset de bir anlamda satranca benzer. Meseleleri tırmandıran, üstüne üstüne giden bir aktif tutumu tercih edebilirsiniz. Ya da susan, bekleyen, rakibin açığını kollayan bir anlayışa sahip olursunuz. Hangisi iyidir? Bu sorunun net bir cevabı olamaz. Ancak bilinir ki, atak politik tutum diğerine göre daha “gerginlik” üretir. AK Parti’nin iktidara geldiği 2002 yılından itibaren “rest”leşmekten çekinmeyen, bu tavrı bir “kararlılık” gösterisi olarak yansıtan pek çok olayına şahit olduk. Diyebilirsiniz ki, aksi pek çok örneği de vardır. Böyle olsa da bıraktığı izlenim, “Sayın Cumhurbaşkanı doğru bildiğinden vazgeçmez, tavizsiz uygular” şeklindedir. Pek tabii, bu bir bilinçli siyaset anlayışı olduğu kadar, bir ölçüde de “karakter” meselesidir. Bahse konu “sentez”in etkilerini özellikle dış politikamızda her cephede ülke olarak yaşıyoruz. Yine, mesela Merkez Bankası acaba faiz arttırır mı, diye kestirimde bulunmaya çalışırken, Sayın Cumhurbaşkanı’nın bu özelliğini değerlendirmelerimize temel faktör olarak katıyoruz. Oysa AK Parti’nin iktidara geldiği ilk yıllarda pek çok yazarın “Recep Tayyip Erdoğan pragmatisttir” diye yazdığını hatırlıyorum. Ancak, son yıllarda AK Parti’nin “esneme katsayısı”nın giderek azaldığı gözleniyor. Dediğimiz gibi bu tutum iyidir ya da kötüdür, diye kesin bir şey söylemek mümkün değil... Ama milletçe bu siyasi anlayışın “yürek çarpıntısı”na yol açtığı kesin...",https://www.hurriyet.com.tr/yazarlar/sitki-sukurer/yormayan-yipratmayan-koruyan-bir-kent-41651189
Sıtkı Şükürer,Hilton bina öyküsü,"Eylül 27, 2020 07:00","Hilton cephesinden yapılan açıklamada, beş yıldızlı ilk Hilton Oteli işleticiliğinden çekileceği belirtildi. Esasında “Hilton” İzmirli moralitesi yönünden 1987 yılında başlayan önemli bir öyküydü. Burhan Özfatura’nın ilk belediye başkanlığı döneminde Amerikalılar’dan çok ucuz bir fiyatla alındığı söylenen bir arsa, benzer bir projeyi Ankara’da gerçekleştirmiş olan MNG Grubu’nun (Günal İnşaat) teklifiyle ortak bir projeye dönüştürülmüştü. Belediye, arsasını kurulacak şirkete aynî sermaye olarak koyacak, karşılığında %23.8 oranında hisse alacak ve bu hisse oranı ileride yapılacak sermaye artışlarından etkilenmeyecek, ayrıca ortaklar arası özel bir sözleşme ile de ana sözleşmede yer almayan bir anlaşmaya istinaden otelin otopark gelirlerinden masraf ve vergiler düşüldükten sonra %50 oranında, mal sahibi şirket vasıtasıyla pay alınacaktı. Hilton’un 65 milyon dolara çıkması öngörülüyordu. Sonradan bu rakamın 90 milyon dolarlara ulaştığı görülecekti. Bu amaçla, mal sahipleri belediye ve Günal İnşaat birlikte bir şirket kurdu. Hatta Hilton’da küçük bir hisseyle bahse konu mal sahibi şirkete ortak oldu. Başlangıç ve yenileme yatırımlarını bu şirket yapacaktı. Bu amaçla krediler alındı. Projenin fizibilitesi büyük ölçüde o dönemde cari olan “kumarhane gelirleri”ne dayanıyordu. Hatta gelirlerin %50 civarı buradan bekleniyordu. Mevcut şirketin yanında sadece Hilton’un hissedar olduğu bir “işletici” şirket daha kuruldu. Ama işler planladığı gibi gitmedi. Kumarhanelerin kapatılması, projenin olumsuz etkilenmesine sebep oldu. Bu kritik gelirden mahrum kalan mal sahibi, şirket borçlarını ödemekte zorlanmaya başladı. Hilton binasının içindeki kimi mülklerin satılmasından umulan gelir en başından beri hayal kırıklığıydı ve hiçbir zaman derde deva olmaya yetmedi. ATA GRUBU DEVRALDI Bu arada, büyük hisse MNG Grubu’ndan Ata Grubu’na geçti. Grup süreç içerisinde ilgili bankalardan ve TMSF’den şirket borcunu devir alarak, mal sahibi şirketten Ata Grubu olarak alacaklı konuma geçti. Bu borç takribi 40 milyon dolardı ve muhtemelen çok daha düşük bir bedelle devir alınmıştı. Böylelikle büyük ortak belki de 10 milyon dolarlık bir ödeme ile içinde Hilton mülkünü barındıran şirketten, ki hakim ortak olmasına rağmen, ayrıca 40 milyon dolar alacaklı konuma geldi. Düşük bedelli temlik imkanı doğrudan mal sahibi şirkete kullandırılabilinir miydi? Kanaatimce; belediye mağduriyeti bu noktadadır. Zira şimdilerde gayrimenkul satılsa bile Ata Grubu önce 40 milyon dolar alacağını tahsil edecektir. Neyse, yıllar geçmeye, otel eskimeye başlamıştı. İşletici Hilton Otel’in mefruşatının yenilemesini talep ediyor ve karşılık görmüyordu. Bina dışındaki mermerlerin düşme riski nedeniyle otel girişinin kapanmış olması da diğer bir tadilat gereksinimiydi. İşletici şirketin, otopark ücretlerinden ödemesi gerekenleri mal sahibi şirkete ödediği, ancak mal sahibi şirketin hiçbir zaman bahse konu otopark paylarını belediyeye ödemediği taraflarca ifade ediliyor. Bunun sebebi 1995 yılında, söz konusu şirketin gelirlerinin belediye temsilcisinin de onayı ile alacaklı bankalara mecburen temlik edilmesiydi. ANILARDA YER TUTUYOR Şimdi, gelinen noktada Hilton, havlu atmış durumda... İzmir’de yine ve yeniden bir beş yıldızlı otelin işletmesine talip olurlar mı, bilemiyoruz. Ama hiçbir iddialı otel zinciri İzmir’den vazgeçemez. Başa dönersek; Burhan Özfatura’nın ifade ettiği gibi Hilton projesi o dönemin şartlarında son derece makuldü. Kente bir kalite kazandırılıyor ve belediyeye düzenli gelir temin ediliyordu. Ancak, ekonomik hayat bazen öngörüldüğü gibi tecelli etmiyor. Eleştirilerin bu bakış açısıyla yapılması hakkaniyete uygun olur. Özetle; Hilton Oteli, her şeye rağmen kent hafızasında çok önemli bir rol almıştır. Tıpkı Efes Oteli gibi pek çok insanın anılarında yer tutar. Temenni ederiz ki, belediyemizin haklarını koruyabilecek bir sonuca ulaşılır.",https://www.hurriyet.com.tr/yazarlar/sitki-sukurer/hilton-bina-oykusu-41621623
Sıtkı Şükürer,Politikacılar hep yaşlı,"Eylül 20, 2020 06:29","İşin garibi, muhalefette olanlar iktidarlara yönelik satır arası “bilenmişliklerini” gizleyemez, değişimi “intikam saati” olarak hevesle bekleşirler. Bu dediğimizin, sağ-sol, laik-muhafazakâr, Kürt-Türk olmakla bir ilgisi yoktur. Ülkemizin “kumaşı” maalesef budur. Bu durum esasında toplumumuzun, sanılanın aksine ne denli “yaşlı” olduğunu gösterir. Yaşlılık kavramını biyolojik bir terim olarak almayınız. Bir ülkenin insanları hiç kimseyi olumlu anlamda şaşırtmıyorsa, çok şey bildiğini zannediyor ve “meraksız” bir ömür tüketiyorsa, özetle; “konfor alanı”nın dışına çıkmıyorsa, zaten yaşlıdır. Geçenlerde CHP İstanbul İl Başkanı Canan Kaftancıoğlu Atatürk’ü anarken “Gazi Mustafa Kemal” söylemini daha içselleştirdiğini ifade etti. Vay, sen misin bunu söyleyen, en bilindik, sıradan kalıplarla parti içinden eleştirilere boğuldu. Ağırlıklı olarak İzmir milletvekillerimizdi bu tepkileri gösteren. Açık bir militer vurgu içeren “Mustafa Kemal’in Askerleriyiz” sloganını severek kullananlar, aynı isim tercihini seslendirenlere ironik şekilde hassasiyet gösterdi. Diyeceğimiz, mevzu “İktidar Oyunları” olunca her düzeyde yıpratma argümanı ıskalanmıyor, samimiyet, tutarlılık kaygısı akla bile gelmiyor. Yazının başında belirttiğimiz “pembe ufukların” sadece genç ve taze nefeslerle mümkün olabileceği aşikâr. Bakalım yorgun ve bayat zihniyetler yolu daha ne kadar tıkayacak? ---------------- Otomatik bilgi değişimi başladı KİŞİLERİN ülke dışındaki hesaplarla ilgili devletlerarası bilgilenmeyi temin edecek düzenlemelerde düğmeye basıldı. Gelir İdaresi Başkanlığı’nın “Finansal Hesap Bilgilerinin Vergi Konularında Karşılıklı Olarak Otomatik Değişim Standartı Bilgi Rehberi” yayınlandı. Rehber bilgileri şöyle; Bilgiler talebe bağlı olmaksızın, otomatik olarak ilgili ülkelerin maliye bakanlıkları tarafından toplanıp paylaşılacaktır. Bilgiler sadece vergisel amaçlarla kullanılabilir. Bu yıl 2019 yılı bilgileri paylaşılacaktır ve bu süreç her yıl tekrarlanacaktır. 2019 yılında 107 ülke bu antlaşmaya taraftır. Ancak 2019 yılı bilgilerinin 2020 yılı eylül ayına kadar olacak paylaşım takviminde Almanya, Hollanda, Belçika, Avusturya, Fransa ve İsviçre yoktur. 2019 yılı ile ilgili hangi ülkelerin kapsamda olduğuna dair listeler “Rehber” ekinde yayınlanmıştır. Kişilerin; mevduat, saklama hesapları, ortaklık ve borç ilişkisi menfaatleri, sigorta sözleşmeleri ve düzenli ödeme sözleşmelerine ilişkin finansal bilgiler paylaşılacaktır. Kira geliri, gayrimenkul ve taşıt bilgileri kapsama dahil değildir. Bilgiler sadece belirtilen finansal kuruluşlar tarafından kendi ülkelerinin maliye bakanlığına gönderilecektir. 2019 yılına ilişkin bilgiler 2020 yılında verilecek, önceki yıllara ilişkin bir bilgi verilmeyecektir. Bankaların yurtdışı şubeleri ilgili olarak toplanan bilgiler yurtdışı ülkelerin resmi makamlarına verilir. Örneğin Garanti Bankası’nın Münih şubesinin bilgileri Türkiye’ye değil, Alman maliyesine bildirilecektir. Finansal kuruluşlar bildirim kapsamına girecek müşterilerini tespit ederken 01.07.2017 tarihi önem arz etmektedir. Bu tarih öncesi açılan hesaplarda her türlü detay değerlendirilecektir, bu tarihten sonraki hesaplarda beyan esası geçerlidir. Örneğin İsviçre’de açılmış bir hesapla ilgili, hesap sahibinin Dubai, Romanya, Kanada ve Türkiye ile ilgili telefon numaraları bulunması durumunda finansman kuruluşu hesap sahibinden izahat isteyecek tatmin olmaz ise her dört ülkeye de bilgi gönderilebilecektir. Bu hesaplarda aşağıda belirtilen istisnalar dışında yılsonu bakiyesi bildirime tabidir. Detay bildirilmez. İstisna olarak; hesaplara yıl içinde ödenen; faiz, temettü, finansal varlık satışından doğan gelirler bildirilir. İlgili ülkede, örneğin İsviçre kurulan bir şirket aktif ticari faaliyetle (üretim-alım-satım) uğraşıyorsa ve sahibi Türkiye mukimi ise bu şirketin hesapları kapsam dışıdır, Türkiye’ye bildirilmez. Ancak Türkiye mukiminin hissesinin yüzde 25’ten fazla olması ve yurtdışında, kurulan şirketinin gelirlerinin yüzde 50’sinden fazlasının faiz, kar payı gibi pasif nitelikte gelirlerden oluşması halinde bu şirketin finansal kuruluş nezdindeki hesapları (yılsonu bakiyeleri) bildirime girebilir. 01.07.2017’den sonra açılan hesaplarda bu kural istisnasız uygulanır. Bu şirketlerin ilgili ülkelerde ne oranda vergi ödediklerinin bir önemi yoktur. Buna mukabil; 01.07.2017’den önce açılmış ve 30.06.2017 bakiyesi 250.000 doların altında olan ve takip eden yıllarda bu eşiği aşmayan şirketlerin finansal kuruluşlar nezdindeki hesapları (yılsonu bakiyeleri) bildirim kapsamında değildir. Bu şirketler pasif nitelikte gelir bile etseler bildirim olmayacaktır. Örneğin Romanya’da faiz geliri elde eden şirket bu şartları taşıyorsa, hesapları bildirime konu edilmeyebilir. 01.07.2017’den önce açılan ve yukarıda belirtilen şartları taşımayan kurum hesapları da yine bildirim kapsamındadır. Özetle; Bireysel hesaplar ve 01.07.2017 den sonra açılan ve ağırlıklı aktif ticaret yapmayan kurum hesapları her halde bildirim kapsamındadır. İsviçre’de 10 Euro’luk banka hesabı şayet hareketsiz hesap değilse bildirilecektir. Hesap bakiyesi bildirilirken, hesabın detayında yer alan “borç ödemeleri, kira ödemeleri” ayrıca paylaşıma konu edilmez. 3 yıldır hareket görmeyen pasif hesap bakiyeleri 1000 doların altındaysa bildirilmez. Yurtdışında kapatılan banka hesapları, “sıfır bakiye” belirtilerek takip eden yıl bildirilecektir. 1 yıldan eski bir zamanda kapatılmış hesaplar bildirilmez. Ancak; kapatılmış olsa da hesabın işleyen faizi bildirilir. Ortak hesaplar her bir ortak itibarıyla bildirime konu olacaktır. Bildirimler hesabın tutulduğu para birimiyle yapılacaktır. Hangi ülkelerin bilgi değişimi kapsamın olduğu bilgisi ilgili “Rehber”in ekindeki listelerde yer almaktadır.",https://www.hurriyet.com.tr/yazarlar/sitki-sukurer/politikacilar-hep-yasli-41616009
Sıtkı Şükürer,Demokrasinin perdesi inerken,"Ekim 18, 2020 06:29","Kirli iktidarlar “hak, hukuk ve adaleti” kendine göre uygulama gücüne de sahip olur. İktidar değişince, bu kudret terk edilme durumunda kalınır. Pek tabii, onlar yönünden dramatik bir durumdur bu... Bu sebeple kimi ülkelerde “dürüst seçim” yoktur. 3 Kasım tarihinde ABD’de de Başkanlık seçimleri var. ABD varsayılır ki, demokrasinin en yerleşik olduğu ülkelerdendir. Ancak “Trump” koltuğu pek sevmiş görünüyor. Mektupla kullanılan oyların “Yüksek Mahkeme”ye taşınacağından söz etmesi, sanki gücü yetse şartları zorlamaktan çekinmeyeceği izlenimini veriyor. Bu arada, Amerikan Yüce Mahkemesi, hiç şüpheniz olmasın, “yüce” hâkimlerden oluşmuyor. Hukukun, eğilip bükülebilen, karar vericinin dünya görüşüne göre şekillenen bir kavram olduğunu herkes öğrendi. Böylesi bir ihtimal ABD için bile konuşuluyorsa, birşeylerin değişmeye başladığının en önemli göstergesi. Galiba “demokrasi” 20. yüzyıl fantezisi olarak tarihin çöplüğüne gitmek üzere... Bilgi toplumu teknolojik gelişmelerle dünyayı başka bir yere getirdi. İKTİDAR ISRARCILARI Her yönüyle kontrol altında tutulan, “sıradan insanların” uysal bir şekilde tabi olacağı toplum düzenine geçiş yaşıyoruz. Süreç, her türden “gücü” bünyesinde konsolide etmiş “soğuk, rasyonel, tanzim ve tasnif edici, seçen ve biçimleyen” yönetici elitine teslim olma yolunda ilerliyor. Hatta bu olgu büyük ölçüde gerçekleşmiş durumda... Ancak “demokrasi tiyatrosu” halen pek çok ülkede devam ediyor. Bilgiye, teknolojiye, AR-GE’ye, her türden “veri”ye sahip sınırlı sayıda elit insanlık adına tek karar verici oluyor. Böyle bir dünya düzeninde “tarif dışı” iktidar adayları da tabii ki, kabul görmeyecek, bağlı olarak klasik seçimli demokrasi hepten tasfiye olacaktır. Trump veya benzeri “iktidar ısrarcıları” bahse konu geçiş döneminde, klasik demokrasinin dejenerasyonunu sağlayan ve onu anlamsızlaştırmaya aracılık eden kullanışlı figüranlardır. Bunlar “çatırdayan burjuva demokrasinin” kurbanı olmuş, niteliksiz kitlelerin hayal kırıklıklarını kanalize etmeleri ile iktidar şansını yakalayan son nesil kurnaz despotlardır. Yeni düzen akıllı ve kalıcı, hatta Platon’un binlerce yıl öncesinden tanımladığı şekliyle “filozof kralları” işaret ediyor. ABD’de, “Biden” ve “Demokrat Partiye” destek olan nispeten eğitimli kitleler bahse konu “Altın Ruhların” son gözden çıkartacağı kesimlerdir. Geçiş onlarla daha kolay olacak, dünyanın kalanında ise “iktidar ısrarcılarının” zamanları daha bir daralacaktır. “Yeni normal”in tarihi yazılırken, temsili demokrasiye itibar kaybettirdiği için Trump muhtelemen minnetle anılacaktır.",https://www.hurriyet.com.tr/yazarlar/sitki-sukurer/demokrasinin-perdesi-inerken-41639079
Sıtkı Şükürer,Asıl olan taraftar sayısıdır,"Temmuz 27, 2020 06:29","Karşıyaka, Göztepe, Altay, Altınordu, İzmirspor, Buca, Menemen... Bu takımların ilk üçüne gönül verenler sayıca daha fazladır. Geçmişlerine bakılınca, bugünkü adıyla Süper Lig’de en uzun süre oynamış takımlardır bunlar. Ancak imkânlarının sınırlı olması nedeniyle üç büyüklerin hegemonyasını kıramamışlardır. Bu anlamıyla şampiyonlukları yoktur. Bu yüzden bölgesel kalmışlardır. Ama 1912 yılından itibaren ortalama 100 yıllık mazileri ve gönlü her daim çarpan taraftarlarıyla üç büyük kulübe karşı hiç bir şekilde eksiklenmezler. Oxford’da okuyamadılarsa, temel sebebi yeterli mali imkânlara sahip olamayışlarıdır. Oysa, futbol netice itibariyle bir endüstridir ve onu ekonomik olarak besleyen tutkulu bir seyir sporu olmasıdır. Bu yıl Başakşehir şampiyon olmuştur da ne olmuştur? Kaç kişi TV’de izlemiş, keyiften kendinden geçmiş, sabahlara kadar kutlamıştır? Pek tabii, “benim seyircim var” demek yetmez. Kulübüne bağlı olduğunu, onu desteklediğini söyleyen taraftarların da bu iddialarını ispatlamaları gerekir. Bu anlamıyla gerek bilet alarak, gerekse dernek ödentisi yoluyla sadakatlarını kanıtlamaları gerekir. İngiliz kulüplerinin sihri, öncelikle taraftar - kulüp dayanışmasında yatar. Bu anlamıyla, ilk önce kadim İzmir kulüplerinin taraftarlarının ve ağırlıklarını yedi düvele göstermeleri icap ediyor. Futbol endüstrisinde pandemi öncesi planlamayla toplam 4,5 milyar TL mertebesinde gelir yaratılıyor. Aslan payı, tabii ki, üç büyük kulübün... Bunlar sırasıyla; Galatasaray 1,087 milyar TL, Fenerbahçe 890 milyon TL, Beşiktaş 704 milyon TL. Kulüplerin gelirleri, ana kalemler itibariyle; bilet ve kombine satışı, naklen yayın havuz geliri, Şampiyonlar ve UEFA lig gelirleri, sponsorluk, reklam ve ürün satış gelirleridir. Yayın gelirlerinin paylaşımı şöyle yapılır; Süper lige katılım bedeli: 37,8 milyon TL, her galibiyet 2,764 milyon TL (beraberlik paylaşılır), lig birincisine 35,6 milyon TL olmak üzere ilk altıya ilave bonus verilmektedir. Eski şampiyonluklara göre, her şampiyonluk için 3,2 milyon TL ayrıca ödenir. Buna göre, bu yıl Galatasaray 70,4 milyon TL, Fenerbahçe 60,8 milyon TL, Beşiktaş 48 milyon TL, Trabzon 19,2 milyon TL almıştır. Yayıncı kuruluş ve Spor Toto gelirlerinin paylaşımında geçmiş ve cari yıl başarısını dengelemek üzere kulübüne aidat ödeyen “taraftar sayısının” da esas alınması kadim kulüplerimizin figüran olmasını önleyecektir. ----- Adalet Ağaoğlu “Yetmez ama evet” diyenlerin büyük kısmı bu toprakların entelektüel vicdanını temsil eden insanlardı. Şimdi kıyasıya eleştiriliyorlar. Oysa bu tercihlerinin gerekçesi bir Bektaşi fıkrasını anımsatır. Erenlere sorarlar, önündeki iki bardaktaki şaraptan hangisi iyi? İlkini tadan Bektaşi “kesinlikle ikincisi” der. Diğerini tatmadan nasıl bildin diyenlere “bundan kötüsü olmaz” diye açıklama yapar. Cumhuriyetin özellikle 1940’lı yıllarla şekillenen katı baskıcı yapısı Türkiye aydınlarını ciddi anlamda ümitsizliğe sevk etmiş ve hep bir demokrasi hayalini kurdurmuştur. Bahse konu referandumda da evete yönelen tutumları, fıkradaki gibi, her seçeneğin statükodan daha iyi olduğunun düşünülmesindendir. Onlara hata yapma ihtimalini göz ardı ettiren sistemin bu noktada hiç mi vebali günahı yoktur? Pek tabii, “eski vesayet” neydi? sorusunu Cumhuriyet değerleriyle korunarak yetişmiş kuşaklara değil, binlerce yıl bu topraklarda yaşamış Ermeni ve Rum, hadi onlardan geçtik, Kürt’e, Alevi’ye, Yahudi’ye, solcu, sağcı, devrimci, ülkücü, muhafazakar insanlara da sormak gerekir. Bugün bunları merak bile etmemişler “yetmez ama evet” diyenlerin yaklaşımını anlayamaz. Bu vesile ile Adalet Ağaoğlu’nu sevgi ve saygıyla anıyoruz.",https://www.hurriyet.com.tr/yazarlar/sitki-sukurer/asil-olan-taraftar-sayisidir-41573025
Sıtkı Şükürer,Paranın üstüne oturduk,"Ağustos 23, 2020 06:29","Bu anlamıyla Türkiye’de %4-5 mertebeleri optimumdur. Hali hazırda enflasyonumuz çift hanelerin başlangıç rakamlarında. Ekonomistler “durgunluk, hatta daralma içinde enflasyon” yaşandığını belirtiyor. Tabii ki, “Pandemi”nin de bu tabloda etkisi büyük. Enflasyon teorik olarak arz ve talebin dengesinin bozulması ile ortaya çıkar. Talebi belirleyen en önemli faktör, insanların geleceğe yönelik beklentileridir. Maddi seviyesinden endişe duyan insanlar harcamalarını düşürür. Pandemi böyle bir belirsizliğe yol açmıştır. Bu sebeple, sadece bizde değil, tüm dünyada ikinci çeyrek büyüme rakamları (-) olarak gerçekleşti. Ekonomi yönetimleri talep düşüklüğünü gidermek için piyasaya bol bol para sürmüşlerdir. Ancak, finansal genişleme tüketime yönelmemektedir. ABD’de FED, bilanço büyüklüğünü 8 trilyon dolarlara çıkartmasına rağmen paranın “tedavül hızı” tarihi düşük oranlarda seyretmektedir. Bizim ülkemizde de kamu bankaları eliyle verilen ucuz krediler dövizin yanı sıra gayrimenkul ve binek araçlara talep oluşturmaktadır. Enflasyon olgusu piyasadaki “para miktarı” ve “paranın tedavül (dolanım) hızının” çarpımı ile şekillenir. Bol para, dolanım hızlanırsa potansiyel bir enflasyon tetikleyicisidir. Bu sebeple ekonomi yönetimimiz, dünya örneklerine paralel piyasaya sürdüğü paranın 60 milyar liralık kısmını geri çekmiştir. “Sterilizasyon” denilen bu işlemle Türk Lirası’nın kıtlaştırılması ve bu yolla dövizlerin bozdurulma baskısının oluşturulması hedeflenmektedir. Ama “necip milletimiz”, hele ticareti daraldı diye istiflediği döviz ve altını bozdurma hususunda muhtemelen direnecektir. Ülkemizde hem Türk Lirası hem de dolar cinsinden milli gelirimizin düşeceği açıktır. İkinci çeyrekte çift hanelerde, yılın bütününde ise %4-5’ler mertebesinde küçülme sürpriz olmayacaktır. Paranın dolanım hızı; GSYM’nin para arzına (m1) bölünmesi ile bulunur. Bu çerçevede para arzının azaltılması, vadesiz mevduatın ağırlıklı yabancı para cinsinden olmasının getirdiği “donukluk” nazara alınsa bile GSYM’deki küçülmeye rağmen, tedavül süratini arttırıcı etki yaratacaktır. Bazı durumlarda parayı basmak yerine parayı çekmek de enflasyonist etki yaratabiliyor. İktisat çetrefilli bir sosyal dal... Belirttiğimiz gibi her şeyin başı beklentilerin olumluya dönüşmesi ile alakalı. ----- Kalbim Ege’de kaldı İZMİR, daha doğrusu Ege’de yaşıyor olmanın bir avantajı vardı. Yaz aylarında Yunan adalarına gidiliyordu. Genç kuşaklar bilemeyebilir. 2000’li yıllara kadar burnumuzun dibinde olsa da Sakız, Midilli, Kos gibi adalar sıradan insanların hayat denkleminde yoktu. Hatta farkında bile değillerdi. Ülke nispeten zenginleşince ve euro bugünlerde olduğu gibi kopup gitmediği için, yeşil pasaportlu memurlar için bile ulaşılabilir bir yerler olmaya başlamıştı komşunun adaları. Aynı şekilde mesela Midilli’den gelen Rumlar, Ayvalık pazarını yerlilerden bile daha sıkı takip eder hale gelmişlerdi. Sezen Aksu “Kalbim Ege’de kaldı” diyor ve suyun iki yanındaki insanlar birbirlerine yakınlaşıyordu. Bu hareketliliğin insanımıza en önemli faydası, doğaya saygının nasıl olması gerektiğini göstermesiydi. Komşunun betonlaşmayı önlemeye yönelik kuralları, plajlarının temizliği, dingin yaşam kültürü adeta örnek oluyordu. Derken, tüm bu gelişmelere nazar değdi. Önce “pandemi” her şeyin üzerine bomba gibi düştü. Yetmezmiş gibi bir de siyasi gerginlikler yaşanır oldu. Tabii ki, biz ülkemizin tarafıyız, ama politikacılar Ege’yi kalıcı şekilde bir barış denizi yapmayı bilebilmeli. Dediğimiz gibi “nazar değdi”. Adaların keyfini almış, yararını yaşamış insanlar hasretlerini ifade ediyorlar. Umarız “salgın” bir gün biter, sorunlar çözümlenir, kaldığımız yerden devam ederiz.",https://www.hurriyet.com.tr/yazarlar/sitki-sukurer/paranin-ustune-oturduk-41593561
Sıtkı Şükürer,Ege Bölgesi Makam Şöförleri Derneği,"Temmuz 19, 2020 06:29","Çok seslilik örgütlenme ile başlar. Çağdaş toplumlarda bireyler herhangi bir konuda kendilerini ifade edecekleri zaman bir ortak paydada buluşurlar. Sivil Toplum Kuruluşları (STK) örgütlü demokratik toplumların dışa yansıyan yüzü ve aynı zamanda organize bireyin gücüdür. Bu sözlere neden ihtiyaç duyduk... Hayata ‘merhaba’ diyen yepyeni dernek oluşumunun haberini aldık. “Ege Bölgesi Makam Şoförleri Derneği.” Şirket yöneticilerine ve kişilere şoförlük hizmeti veren emekçiler bir araya gelerek, ilk etapta 80 kişi dernek kurarak sivil toplum dünyasına ‘merhaba’ demişler. İzmir 8 bin 500 yıllık bir medeniyettir. Tarih boyunca bir liman kenti olan İzmir, genç Türkiye’de de hep ilklerin kentidir. İlk Kurşun, ilk İktisat Kongresi, ilk Fuar gibi sayısız örnekler verilebilir. Şimdi de Ege Bölgesi Makam Şoförleri Derneği’ni kurarak yine bir ilkin öncüsü olmuştur. Kamu, STK, kurum, kişisel ve yabancı misyon şoförlerinin kurduğu bu dernek, İzmirli’nin bir araya gelme sanatındaki başarısını göstermektedir. İletişim çağındaki bu başarı her türlü takdirin üstündedir. Üyelerin her türlü ihtiyacını birleşerek destekleyecek olan bu derneğin tüm Türkiye’ye örnek olması dileğimizdir. Kurucularını ve yöneticilerini, ortak aklın başarısını kanıtlamaları sebebiyle tebrik ediyoruz. Çok takdiri gerektiren bir girişim niteliğindeki dernek; mesleğin saygınlığını korumak amacıyla prensipler oluşturmaya çalışırken, aynı zamanda ihtiyaç halinde “doğru adres” olmayı da hedefliyor. Özellikle, iş dünyasının derneğin telefonlarını not etmesinde fayda görüyoruz. Başkan Nurettin AZLAL (0534) 333 35 35 Başkan Yrd. Erdoğan AK (0533) 344 76 25 Başkan Yrd. Birol SAVRAN (0536) 678 40 78 ----- Ayasofya’da yeni normal TÜRKÇEDE bir deyim vardır. “Ölümü gösterip sıtmaya razı etmek” denir. İfade edilen bu deyimi bütünleyen ikinci bir deyim de “Ağlamayan çocuğa meme vermezler”dir. Bir hak arayışı ya da bir kazanım peşindeyseniz, işi kırma dökme aşamasına getirmeden muhtelif davranış modellerinden birini seçersiniz. Bu anlamıyla bahse konu deyimlerin işaret ettiği fikriyatı benimserseniz tarzınız üç aşağı beş yukarı belli olmuştur. Artık yumuşak, uzlaşmacı, alttan alıcı, mutedil tutumlar yerine; tırmandıran, huzursuz eden, güç gösteren, çatışmacı bir üsluptur sizin iş yapış biçiminiz. Bu yaklaşımınızı savunurken, yaşam pratiklerinizin lehe sonuç oluşturabilmesinin bu sayede mümkün olduğunu iddia edersiniz. Peki, bu tercih doğru mudur? Genel olarak yanlış olduğunu söylemek zordur. Ama karşınızdakiler de aynı tutumu benimserlerse ve elleri de zayıf değilse, o zaman işler karışacaktır. Sizi bekleyen en iyi ihtimal “pirus zaferi”dir, bağlı olarak kalıcı tahribatlara katlanırsınız. Sözü yöneticilerimizin hükümet etme anlayışlarına getirmek istiyoruz. Hani, uzun yıllara dayalı evliliklerin başarı formülünden söz edilir. Eşler “haklı olmak yerine mutlu olmayı” seçmişlerse, “hayat sorunsuz şekilde rutininde akar gider”, denilir. Esasında uluslararası ilişkilerde de alışmışı değiştirmek, sürpriz tavırlar oluşturmak, keskin söylemlerde bulunmak, beraberinde “mutsuzlukları” da göze almak demektir. Hiç şüphesiz nasıl tavır oluşturulacağı fiili ve yasal bir haktır. Gerekçesi iç siyaset olabilir, dış siyaset olabilir, stratejik veya taktiksel gerekliliklere dayanabilir. Neticede “seçilmişler” bu sıfatlarından kaynaklanan takdirlerini kullanmışlardır. Sonuçları tüm toplumumuzu ilgilendirse de “demokrasi” böyle bir şeydir. Bu noktada güncel mevzu, Ayasofya’ya dair oluşan irade bundan böyle içeriyi de dışarıyı da bağlayacaktır. Artısını, eksisini tartışmak serbesttir, “hayat”, “karar”a göre şekillenmiş haliyle sindirilecek ve “yeni normalinde” akmaya devam edecektir.",https://www.hurriyet.com.tr/yazarlar/sitki-sukurer/ege-bolgesi-makam-soforleri-dernegi-41567742
Sıtkı Şükürer,Önce bir sevinelim,"Ağustos 30, 2020 06:29","Karadeniz’de doğalgaz rezervi keşfedildiği haberini kamuoyu ile paylaştı. Bu ülkede yaşayanlar için istisnasız iyi bir haberdi ve evvel emirde sevinçle karşılanması gerekiyordu. Halkın çoğunluğunun yaklaşımı da böyle olmuştur. Tabii ki, sonrasında çok taraflı bir bilgilenme ile bu gelişmenin getirisi, hayatımıza yansıması, ekonomimize ne boyutta ve hangi hızla etki edeceği gibi hususlarda beslendikten sonra, daha sağlıklı bir kanaat oluşacaktır. Ancak, insanlarımızın azımsanmayacak bir kısmı da maalesef ülkemizdeki kutuplaşmanın etkisi altında... Hangi partiden olursa olsun karşı tarafın söylemlerine, refleksle şüpheyle yaklaşılması makuliyet sınırlarını zorluyor. Doğalgaz haberinde de bu sıkıntı aynen yaşandı. Böylesi bir haberin doğru olma ihtimalini bile mutsuzlukla karşılamak bir vahim ruh haline işaret ediyor. Neticede 83 milyon, hepimiz “aynı gemideyiz”. Bu ülkeye zenginlik katacak her çaba bizim vergilerimizle yapılıyor. Enerji fakiri olduğumuzu biliyoruz... Devlet çok büyük bir ciddiyetle bu ihtiyacımıza dair gereğini yapmaya çalışıyor. Bir olumlu keşif yapılmış... Önce bir içimiz mutlulukla dolsun. Tabii ki, her başarı her iktidar tarafından siyaseten prime dönüştürülmeye çalışılır. Ha, söylenen araştırılır, tartışılır, boşa çıkar, o aşamada muhalif olanların eleştirmesi de sonuna kadar haklarıdır. Bu eleştirimizi; iktidara ya da muhalefete taraf olan tüm fanatikler için ayrım yapmadan belirtiyoruz. ----- Kazanmak kirlenmeden geçiyor ACUN Ilıcalı, bir televizyon fenomeni. Kendi kanalına da sahip olduktan sonra gelenekselleştirdiği yarışma programlarıyla reytingleri alt üst ediyor. Bu aralar “MasterChef” diye bir programını izler olduk. Sebebi, İzmir’in ve Türk futbolunun efsanevi isimlerinden merhum Dr. Hasan Elidemir’in sevgili oğlu Emir’in yarışmacılardan biri olması. Hal böyle olunca, bu vesileyle bizler de Acun Ilıcalı’nın “oltasına” takılanlardan olduk... Yarışma formatı sürükleyici. Ama bir husus bizi aşırı huzursuz etti... Yarışmacıları önce iki takıma ayırdılar. Her bir takım kendi içinde dayanışarak karşı takımla yarışıyordu. Bir süre sonra başarısız olanların elenmesi aşamasına gelindi. Bu aşamada, jüri konumunda olanlar kendilerini geri plana alarak, adına “strateji” dedikleri bir ajitasyonla aynı takım içinde olan adayları birbirlerine “infaz” ettirmeye başladı. Bilemiyoruz, yarışma formatı muhtemelen yurtdışından ithaldir. Ancak, başarıya giden yolun “bencil” anlayışlardan beslendiği, “her koyunun kendi bacağından asıldığı” bir bireyci ideolojinin marifetmiş gibi sunulması rahatsız edici... Hayata dair duruşu “kurtlar sofrası” olarak lanse eden bir “illüzyonun” insanlara yanlış mesajlar yüklemesi, reyting gerekçesi ile tercih edilmemeli. Hani, bu dizide iyi taraf “güzel yemek tarifleri.” Yine aynı kanalın “Survivor” adlı başka programında “arena gladyatörleri” gibi, aynı anlayış daha da abartılı olarak sunulmaktaymış. Tam bir “aptal kutusu” şeklinde, en ham içgüdüleri tahrik eden, seyircinin merak duygusunu sonuna kadar istismar eden bu neviden programlar maalesef tüm dünyada kabul görüyor. Kanunlar; cinsel şiddet, pornografi, ırkçılık gibi konuları yasaklıyor. Ancak, “iyi insan” olmayı “başarısızlık parametresi” gibi gösteren bu neviden programların da en azından vicdanlarda gözden geçirilmesi gerekir, diye düşünüyoruz.",https://www.hurriyet.com.tr/yazarlar/sitki-sukurer/once-bir-sevinelim-41598855
Sıtkı Şükürer,“Lira” yalanı,"Ağustos 16, 2020 06:55","Dolayısıyla; ‘döviz yükseldi, kur arttı, hayat pahalandı, enflasyon patladı, rezerv bitti’ türünden tartışmalar bu denli gündemimizde olmayacaktı. Tabii ki bütçe disiplinimiz, ülke performansımız yine çok önemli olmaya devam edecekti ama “çift para”nın yarattığı sarsıntılara muhatap olmayacaktık.Komşumuz Yunanistan Euro Zone’da olmasına rağmen birkaç yıl önce iflas noktasına gelmişti. Ülke olarak kemer sıkma durumunda kalmışlar, hatta bankalarından para çekilmesi bile kısıtlanmıştı. Bu esnada paraları “Drahmi” olsaydı savrulmaları ve değer karmaşasına girmeleri çok daha vahim yerlere giderdi.Neticede “Euro” durduğu yerde durdu, var olan kriz Almanya’nın acı reçeteli destekleriyle büyük ölçüde atlatıldı.Bakınız, milli paradan vazgeçmek bir “beka” meselesi değildir. Hani “Amerikan mandası” falan olmayı önermiyoruz. Neticede AB’ye alınsaydık Lira yerine Euro’ya dönecektik. Biz paramızın değerini korumayı beceremiyoruz. Büyümek istiyoruz, mecburen dış kaynağa ihtiyaç hissediyoruz, borçlanıyoruz ama rasyonel kullanamıyor, milli parayı değerli tutmaya çabalıyor ve bir müddet sonra lastiği patlatıyoruz. Öykü 1958 yılından beri, hiç sektirmeden belirli aralıklarla tekrarlanıyor. Hani dolar ya da euro problemsiz paralar mıdır? Onları kullanan ülkelerin ekonomisi çok mu sorunsuzdur? Bu sorular doğrudur, tabii ki dikensiz gül bahçesi değiller.  Ancak gerek dolar, gerekse euro “rezerv” paralar. Tüm dünyada “geçer akçe”ler. “Lira” maalesef itibarlı bir para değil. 30 küsur yıl boyunca konvertibl yapma gayretlerimiz, ne yazık ki Londra piyasalarında swap anlaşmalarında oyunbozanlık yapılınca hepten kaybedildi. Uzun bir dönem hem faizi, hem de döviz kurunu kontrol etmeye çalıştık. Neticede rezervler net olarak eksiye geçti, kur yukarıya doğru hareketlendi, şimdi kambiyo kısıtı olur mu diye konuşmaya başladık. Dediğimiz gibi, bu öykü sadece bu döneme ait değil. 2001 yılında, 1994 ve öncesinde aynı senaryolar sürekli yaşandı. Diyeceğimiz, milli parayı dolar, altın, euro gibi genel kabul gören kıymete endekslemek, tabii zorluklarını takdir ediyoruz, sorunları tamamen çözmese de, mevcut durumdan daha gerçekçi bir tercih olacaktır. Alaçatı açık denizlerde “BİZ eski Alaçatı’yı özlüyoruz.”Yukarıdaki klişe cümle her yaz tekrarlanır. Bunlar kimdir? Eski Alaçatı nasıldı? Evvela ikinci sorudan başlayalım.Eski Alaçatı çok değil 25 yıl önce, terkedilmiş, unutulmuş bir Rum kasabasıydı. O denli ihmal edilmişti ki kimi sokaklarında yıkılmaya yüz tutmuş o güzelim binalar büyük ölçüde ahır olarak kullanılır ve kötü kokular yayardı. Ama o haliyle bile, sınırlı muhacir ve Roman nüfusu, kasaba meydanı, sakin yaşantısı ile iddiasız bir hoşluğu vardı. Çeşme ile çekişmeli futbol maçları hala hatırlanır. Kullanılmayan Rum evleri bakımsız olsa da, “gören gözler” tarafından bir hazine olduğu hemen anlaşılıyordu. Nitekim “Beyaz Türk”ler tarafından keşfedilmesi uzun sürmedi. Sevgili Leyla Figen ve duyarlı İzmirlilerin öncülüğünde ülkedeki deformasyondan uzak bir vaha yaratılmaya çalışıldı. Derken o denli popüler hale geldi ki, önce fiyatlar uçtu, yeni zenginlere hitap eden mekânlar çoğaldı ve çok kısa yaşanan o “asude” ortam yitirildi.İşte “Alaçatı’yı özlüyoruz” diyenler köyün o huzurlu “kelebek ömrü”nü yaşayanlar. Esasında Alaçatı’nın eski sakini sadece bu kesim değil. En eski sakinler Ege’nin her yerinde olduğu gibi zaten 100 yıl önce gitmişlerdi. Onlardan sonra yerleştirilenler maalesef sahip oldukları gayrimenkulleri büyük ölçüde elden çıkardılar. Neticede Alaçatı, şimdilerde cıvıl cıvıl, gürültülü, zaman zaman arsız ama çok renkli bir belde. Eski yapıların restore edilmesi, yeni yapıların tarihi dokuya uyumu ile bahse konu handikaplarına rağmen çok alımlı ve ülkenin gözbebeği. Serzenişte bulunanlara gelince; Kusura bakılmasın, Türkiye gerçeğinde hiçbir yer, önce keşfettim gerekçesiyle “kurtarılmış bölge” olamaz, olmamalı da zaten. Alaçatı artık o kuytu sahillerden açık denizlere açıldı. Bu gerçeği herkesin kabullenmesi gerekiyor.",https://www.hurriyet.com.tr/yazarlar/sitki-sukurer/lira-yalani-41588220
Sıtkı Şükürer,Mazhar Alanson’ları yıpratmayalım,"Eylül 06, 2020 06:29","Mevzuu; Mazhar Alanson. Her kesimden insanın sevdiği MFÖ Grubu’nun en önde gelen üyesi. Geçenlerde bir laf etti ki, ondan sonrası “toz duman”... Sosyal medyada tam anlamıyla lince uğradı ve halen de hız kesmeden devam ediyor. Söylediği şu; “İlkokulda beş senede Selanik’le Anıtkabir arası tüm kareleri beynimize beynimize soktular, sağ olsunlar. Ama kanımızda Fatih’in kudreti, ruhumuzda peygamberimizin aşkı vardı, bunu unuttular!” Bu sözler Cumhuriyet’e ve Atatürk’e bir hakaret gibi algılandı. Evet, ifadeler biraz keskin ve provokatif... Ama özünde çok rahatlıkla savunulabilecek bir sistem eleştirisi yapılmış. Bakınız; Cumhuriyet bir devrimdi... Her devrim gibi kendi anlayışını oturtabilmek için radikal tedbirlere başvurdu. Ülke ve devlet tasavvurunun ana unsurları, “laiklik ilkesi” üzerinden, Anadolu halklarının Türk kimliği itibariyla konsolide edilmesi ideolojisine yaslanıyordu. Bu sebeple “eskinin esaslarına” mesafeli kalınması icap ediyordu. Toplum, özellikle tek partili dönemde uygulanan kültür ve eğitim programlarıyla rejimin öngörülerine göre biçimlendirilmeye çalışıldı. Gerek monarşinin, gerekse İslami güç odaklarının tasfiyesi, onların olabildiği ölçüde karartılmasını gerektiriyordu. Rejim, yerleşik inanç düzenine de müdahil olup, “Diyanet denetimli” bir tanzim edici model oluşturmuştur. Yine, çok kimlikli, çok dinli ve binlerce yıl geçmişi olan “natürel” yapı, şartların gereği denilerek, törpülenmiş ve toplum tektipleştirmeye çalışılmıştır. Bu esnada rol modellerini büyük ölçüde kendi döneminden seçmiş ve hiç şüphesiz her türlü sevgi ve saygıyı hak eden Atatürk üzerinden bir “mitos” oluşturulmuştur. Bir anlamda “tarih” yeniden başlatılmıştır. BAZI ŞEYLER TARTILMALI Oysa toplum hayatı kesintisiz bir süreçtir. Belki Ermeniler ve Rumlar yoktur, ama Anadolu’da yemekleri ve kültürleriyle buram buram yaşamaktadır. Çerkez tavuğu, Boşnak böreği, çiğ köfte, kebap, dili, kültürü baskılanıyor olsa da hayatın tam içindedir. Ancak devirler devran etmektedir. Bazı şeyler artık tartışılır durumdadır. Bu ülkeyi asırlar boyunca yönetenler, hiç şüphesiz en iyisi için ellerinden gelen çabayı sarf ediyorlardı. Bu anlamıyla ne Vahdettin ne de Abdülhamit haindi, kötüydü ya da resmi ideolojinin yüklediği aşırı olumsuzluklara sahipti. Son padişahlar, o esnada tüm dünyayı saran mikro milliyetçilik akımlarına karşı imparatorluk topraklarını koruma gayreti ile çok milletli yapı yerine İslam dinini bir “yapıştırıcı” olarak kullanmayı denedi. Tutmadı ve İttihat Terakki ile birlikte mevcudu koruma çabası “Türk”lük kavramını ön plana çıkarmayı tek seçenek haline getirdi. Cumhuriyet bu mecburiyetin uygulayıcısı oldu. Diyeceğimiz, tercihler büyük ölçüde tarihsel koşullara göre şekillenir. Din meselesi ise bir başka mecburi müdahale alanıydı. Zira “akli” değil, “nakli” mezheplerin etkisi altında hakim İslami anlayış “dünyevi” olmaktan uzaklaşmıştı. Giderek Araplaşan güç odağına muhtemelen monarşiye devam edilseydi bile el atılacaktı. Neyse Mazhar Alanson, bize göre doğruları yanlış bir üslupla ifade etmiştir. Ancak, müsterih olmalıdır... Zira toplumların kültürlerine dair kodları kolay silinmez. Doğru olan geçmişimizle barışmaktır. Nitekim, şimdilerde de bu süreç yaşanmaktadır. Son söz; hiçbir şey eskisi gibi olmaz. Hayat, ilave gelen her yaşanmışlık ile kendi gerçeğini yeniden tanımlar. Diğer değişle, Cumhuriyet’le birlikte toplumumuz onun kazanımlarıyla zenginleşmiştir. 21. yüzyıl yakın ve uzak geçmişi kendi değerleriyle yoğuracak, yeni sentezlere evrilecektir.",https://www.hurriyet.com.tr/yazarlar/sitki-sukurer/mazhar-alansonlari-yipratmayalim-41604229
Sıtkı Şükürer,Kurultay sonrası İzmir,"Ağustos 02, 2020 06:29","Kemal Kılıçdaroğlu oy birliği ile yine Genel Başkan seçildi. Bu sonuç yerel seçimlerde elde edilen başarı sebebiyle beklenen bir durumdu... İzmir örgütünde yaşanan siyasi rekabetin Kurultay’da parti temsiline nasıl yansıyacağı merak ediliyordu. Bahse konu, rekabet bir süredir Tunç Soyer – Rıfat Nalbantoğlu ekibi ile Tuncay Özkan ekibi arasında yaşanıyordu. Neticede Rıfat Bey dördüncü sıradan çok yüksek bir oyla Parti Meclisi’ne seçildi. Onunla birlikte Ednan Arslan, Selin Sayek Böke ve Devrim Barış Çelik de Parti Meclisi listesine girdi. Buna mukabil Tuncay Özkan hayal kırıklığına uğradı. Tuncay Bey, deneyimli bir siyasetçidir. Zihinlerde ulusalcı duruşu ile yer etmiş ve bedel ödemiş bir saygın politikacıdır. Neyse, siyaset uzun erimli bir koşudur. Şimdi Soyer - Nalbantoğlu ekibinin daha etkili olacağı yeni bir dönem başlıyor. Bahse konu, ekibin çekirdek kadrosunda özveri ile rol paylaşmayı bilen Murat Bakan ve Mustafa Özuslu da yer alıyor. Hiç şüphesiz genç ve başarılı İl Başkanı Deniz Yücel de partinin başarısı için ekiple yakın iş birliği içinde olacaktır. Tunç Soyer, her zaman gerçek manada “Sosyal Demokrat” kalitelere sahip olduğunu göstermiş bir politikacı. Aynı şekilde, sol kültürden gelen bir Mülkiyeli olan Rıfat Nalbantoğlu da parti birikimi ile çok sesli ve demokrat bir anlayışı parti tabanına yaymak için çaba gösterecektir. Muhalefet partileri demokrasinin vazgeçilmez unsurudur. Bu anlamıyla “Kurultay” sonuçlarının İzmir’e ve ülke demokrasisine hayırlı olmasını diliyoruz. ----- Ayasofya AYASOFYA tekrar ibadete açıldı. Meselenin üç tarafı vardı. Birincisi; muhafazakârlar... Necip Fazıl’ın söylemleri ile büyümüş nesiller için Ayasofya’nın cami olarak kullanılabilmesi 1970’li yıllardan beri bir rüyaydı. Onlar muratlarına erdi... İkincisi; Hristiyanlar, daha ziyade Ortodokslar... Ağırlıklı Yunanistan ve Rusya’da yaşayanlar için Ayasofya kutsal bir mabet niteliğindedir. Onların bu karar sebebiyle en azından “incinmeleri” anlaşılmaz değildir. Üçüncüsü; Türkiye’deki laikler... Bu kesim genel olarak Ayasofya’nın cami olmasını onaylamadılar. Tabii ki, bunu “İsevi” hassasiyetlere sahip çıkmak için yapmadılar. Onlar laik rejimin bu gelişmeler sebebiyle zarar görme ihtimali üzerine endişeliler. İktidar cephesi yönünden bakıldığında Ayasofya bir “siyasi joker”dir. Bu kartı neden bu aşamada kullanma ihtiyacı istediler, mevzuyu bu yönüyle de değerlendirmek gerekir. Muhalefet, içlerinden taşan binbir fikre rağmen ağızlarını mühürlemeyi tercih etti. Neticede, bu işten en mutlu olanlar muhafazakârlarımız. Hani artan ekonomik sorunlara bir çare olmasa da bir morallenme yaşadılar. Hükümet, Cumhuriyet’in kurucu kodlarını gevşetme eğilimini bu vesileyle bir kere daha göstermiş oldu. Muhalefet partileri ise “kozlarını paylaşmayı” ilk genel seçime kadar erteleme stratejilerini bir kere daha gösterdi. Dış dünyaya gelince, hiç şüphesiz AK Parti’nin giderek sertleşen politikalarından memnun değiller. Ama onlar da bu gelişmeyi daha ziyade iç seçmene bir mesaj olarak algıladıklarından çok da dert etmemiş gözüküyor. Pek tabii, bu neviden kararların biraz politik ve ekonomik maliyetleri de olur. En azından turizm gelirleri olumsuz etkilenecektir. Neticede, karar vericiler tüm bunları hesap etmişlerdir. Hayatın her alanında olduğu gibi “seçmek vazgeçmektir”.",https://www.hurriyet.com.tr/yazarlar/sitki-sukurer/kurultay-sonrasi-izmir-41578152
Sıtkı Şükürer,Günübirlikçiler,"Ağustos 09, 2020 13:21","Tatili fırsat bilen ve sıcaktan bunalan insanlarımız deniz kıyılarına yöneldi. Hal böyle olunca, yıllardır tekrarlanan klasik tartışmalar yine alevlendi. Tatil beldelerinde plaj imkânları sınırlı olunca yazlık evleri olanlar günübirlikçilerden şikâyetçi olurlar. Yıllar önce İstanbul Valisi Fahrettin Kerim Gökay’ın “Halk plajlara akın etti, vatandaş denize giremiyor” diye, çok speküle edilmiş bir ifadesi olmuştu. Meseleye taraflı ve katı bakıldığında bu duruma ilişkin lehte ve aleyhte pek çok şey söylenebilir. Çeşme’de evi bulunan bir dostumuz adeta feryat edercesine, kendi bakış açısıyla artan nüfusa tepkisini dile getiriyordu. Tabii, bu çekişme sadece yazlık beldelerle sınırlı değil. Mesela; İzmir’in Kordon’u da bu anlamıyla, konutunuz olsun olmasın herkesin gözdesi ve paylaşılamayan bir yerdir. Gelin görün ki, burada oturanlar çimlere “nargile” servisinin bile yapıldığı, başta boş bira kutuları olmak üzere çer-çöpün bırakılıp gidildiği bir gürültülü tablodan rahatsızlıklarını ifade ediyor. Bu mevzulara ilişkin yorum yapılırken üstten bakan, elitist bir yaklaşım ne kadar hatalıysa, aynı şekilde “halk dalkavukluğu” manasına gelecek söylemleri savunmak da o kadar yanlıştır. Bir kere “asgari ölçüde medeni tutum” herkesin, her koşulda vecibesidir. Toplumsal kültür noksanlığı, eğitimsizlik, görgüsüzlük bu neviden sıkıntıların tek izah sebebi olmamalıdır. İnsanoğlu dünyanın neresinde olursa olsun kurallarla çerçevelenmediği takdirde bencil davranışlara eğilim gösterebilir. Kamusal otorite; anında, katı ve tavizsiz bir yaptırım uygulaması ile kurallarını hissettirmek durumundadır. Bugün, diyelim Batum’da yere izmarit atmak bir Gürcü’nün asla düşünemeyeceği bir cezai riskse ya da Londra’da süreli otoparklarda bir ihlalin karşılığı yüzlerce sterline gidebiliyorsa, oralarda bu neviden yanlışlar görülmez. Tabii ki, uyarı tabelaları, rutin hatırlatma, genel çerçevede bilgilendirme, eğitim, çok önemlidir ve sürekli yapılmalıdır. Yine halk plajlarında, parklarda, tuvaletlerden, çöp bidonlarına kadar kamu mercileri üstüne düşeni yapmalı ve sonrasına dair denetim ile yaptırımlarından ödün vermemelidir. Bu hususlar gözbebeğimiz Kültürpark için de geçerlidir, tüm ortak kamusal alanlar da... Neticede toplumsal hayatın sorunsuz işlemesinin ön koşulu “kural toplumu” olmaktan geçiyor. ----- Kim korkar hain kurttan HEMEN tüm dünyada pandemi ile mücadele garip bir evreye geçmiş durumda. Virüs ve kitleler sanki geri adım atmaya yanaşmadan, kıran kırana sokak dövüşü yapıyor. Açıkça, insanlar büyük ölçüde tedbirli davranmayı bırakmış gibiler... İşin enteresan yanı kamu yöneticilerinin uyarıları da samimi gelmiyor ve “dostlar alışverişte görsün” izlenimi veriyor. Giderek anlaşılıyor ki, pandemi nedeniyle hayatı durdurmak ekonomileri felç ediyor ve maddi-manevi maliyetleri çok daha ağırlaştırıyor. Bu sebeple, ipin ucu bırakılmış gibi... Zaten gençler “kim korkar hain kurttan” modunda... Biraz bilinçsizlikten, biraz da bencillikten hayatlarını ertelemek istemiyorlar. Bakalım süreç nerelere evirilecek. Sonumuz hayır olsun...",https://www.hurriyet.com.tr/yazarlar/sitki-sukurer/gunubirlikciler-41582870
Sıtkı Şükürer,Ekonomiye makro bakış,"Mayıs 31, 2020 06:29","Bu durumda mecburen birikimlerine yönelirler. Tasarrufun tüketime harcanması, yatırıma gidecek kaynakların azalmasıdır. Makro planda resim budur... Ticari boyutta da durum farklı değildir. Gelir yaratmayan gider, işletme açısından külliyen zarardır, ülke açısından da heba olan kaynak. Meselenin efektif talep ve sosyal boyutunu bilerek analize dahil etmiyoruz. Ekonomik faaliyetini durduran işletmeler, mal ve hizmet üretmeyince sabit giderlerini nasıl telafi edecekler? Pek çok sektörde “kaybolan talep” geri gelmeyecek, çalışılmayan zamanların zararı geleceğin gelirlerine ilave maliyet olarak dahil olacaktır. Üç ay kimsenin gitmediği lokanta açıldığı zaman geçen süredeki geliri yok olmuştur. En iyi ihtimalle “kaldığı” değil “yeniden başladığı dip” yerden devam edecektir. Üç aydır müşterisine ulaşamayan berberin dükkân kirasından, kalfa çırak masrafına, tedirgin müşterisinin daha bir mesafeli kalacak olmasına kadar çok muhtemeldir ki, 2020 yılı geliri yarı hasar alacaktır. Hizmetler sektörünün tamamına yakını bu tecelliye mahkumdur. İmalat sektöründe de durum farklı değildir. “Pandemi tatili” şirin bir kavram değildir ve geri dönüşsüz kayıptır. Mesela, hazır giyim sektöründe bahar aylarına özgü ürünler büyük ölçüde üretilememiş, depoda, rafta kalmış ve bazıları çöp olmuştur. Oysa bu işletmelerin kapısına kilit vurulmamıştır. Sabit giderler tıpkı “borusu patlamış su” gibi sokağa akmaktadır. Her boyuttaki iktisadi birim, bu süreçte işletme sermayesinden harcamaktadır. Bütçe dengeleri altüst olan devletin telaşla yaptığı müdahalelerin de sağlıklı kaynaklara dayanmadığı ortadadır. Her halükarda; kaynakların çarpık kullanımı, yok olan üretim, kaybolan ya da belirsiz tarihe ötelenen gelir, arz ve talebin birlikte çökmesi, derin bir “ekonomik çukur” oluşturmuştur. Çok muhtemel, ekonomi ikinci çeyrekte çift haneler mertebesinde küçülecektir. Gün gelir, yönümüz yukarıya çevrildiğinde “çömeldiğimiz” noktadan başlayacağımız gerçeğini unutmamalıyız. Genel çerçevede “cari gün”, “dün”ün plan ve hayalleri üzerinden şekillenir. Pandemi öncesine kadar hayat bu esas üzerinden akardı... Pandeminin yarattığı endişe ve ümitsizlik hayatın her alanında frene basılmasına sebep olmuştur. Yaşanan “belirsizlik” hali, geleceğe yönelik planlamaların ve iş iştahlarının ertelenmesine yol açmıştır. Bu sebeple yarınlara dair bu anlamıyla hazırlıksızlık hali oluşuyor. İş dünyasının sorunların ikinci ve üçüncü çeyrekte vahim hal alacağını ifade etmesi boşuna değil... Pandeminin hayırlı sonuçlara vesile olacağı beklentisi bir yana, oluşan ekonomik sıkıntılar hayatın an itibariyle en yakıcı gerçekliliği. Çok da kısa olmayan bir zaman dilimi için iyimser olmak ise çok zor gözüküyor...",https://www.hurriyet.com.tr/yazarlar/sitki-sukurer/ekonomiye-makro-bakis-41529522
Sıtkı Şükürer,Hepimiz dünya vatandaşıyız,"Mayıs 28, 2020 06:29","2023 yılında Cumhuriyetin 100. yılı idrak edilecek. Bu yıla ilişkin 19 Mayıs kutlamalarında Ankara Şehir Stadı’nda zemine iri puntolarla dizilmiş bir slogan dikkatimizi çekti. “Biz bize yeteriz.” Bu slogan bu aralar sık kullanılır oldu. Zihinlerde dışa kapalı bir toplum modelini çağrıştırıyor. Vaktiyle Türkiye böyle bir ülkeydi. Ancak 1980’li yıllardan itibaren her alanda dışa açılmaya başladık. Bu sayede ticaret hacmimiz 350 milyar dolar mertebelerine kadar çıktı. Yine bu sayede daha şeffaf, demokratik ve öngörülebilir bir yönetim çabası içine girildi. Şimdi ne oldu da tekrar içe dönük bir anlayışı yansıtan sloganlara ihtiyaç duyuluyor? Daha bir kaç gün önce Sayın Cumhurbaşkanı, AB yolunda tam üyelik perspektifinden vazgeçmeyeceğimizi net şekilde ifade ediyordu. AB, hem ekonomik hem de siyasi bir entegrasyon projesidir. Yine geçen ay 23 Nisan kutlanırken, bu bayramın tüm dünya çocuklarına armağan edildiğini söylemiyor muyduk? Her şey bir yana, Ramazan ayı 1,5 milyar kişiyi aşkın Müslümanlarla beraber yaşanmıyor mu? Madem “Biz bize yeteriz” o halde turizm gelirlerimiz düşecek, yabancı sermaye gelmeyecek diye hiç telaşlanmayalım. Bakınız, kapalı bir toplum modeli 82 milyonu dar bir alana tıkıştırmaktır. Hiç kimsenin böyle bir özlemi olduğunu düşünemiyoruz. Bu anlayış günümüzde Kuzey Kore’ye tekabül ediyor. Bir fantastik diktatörün zulmü altında dumura uğratılmış toplumun mottosu olabilir, ancak bahse konu slogan. Hani bir ara icap etmiştir, söylenmiştir. Tekrarı, zihinlere kazılmak istenmesi, ısrarı yanlıştır. Türkiye, Atatürk’ün ifade ettiği gibi “muasır medeniyetler seviyesini” hedeflemiş bir ülkedir. Bu hedef toplumu dışa kapayarak olmaz. Tabii ki, abartılı tüketim mallarının ithaline mesafelenelim. Tüm ülke olarak tasarruflarımızın artırılmasını kamu-özel teşvik edelim. Tabii ki, fiyat-kalite ilişkilerini sağlamaları koşuluyla, aynı standardı yakalayan yerli üreticilerimizi destekleyelim. Bu arada uluslararası anlaşmalardan kaynaklanan taahhütlerimize de zarar vermeyelim. Ama “Biz bize yeteriz” kurumsallaştırılırsa, işin ölçüsü kaçmış demektir. Kim bilir, kaç kuşak “Yerli malı Türk’ün malı” diye avutularak yaşadık. Tabanı hemen delinen lastik ayakkabılar ve sibobu dışarıda toplarla futbol oynayarak geçirilen bir çocukluktu bizimki. Toplumu dışa kapatınca, ithal ikameci gümrük düzenlemeleri ile demode ürünlere, teneke arabalara, siyah-beyaz kötü televizyonlara mahkûm edildik. Kalite bize uzaktı, iyisi nedir bilmiyorduk. Amerikan filmlerinde izlediklerimizi kendimize yakıştıramıyorduk. Ama şimdi dijital çağda, tüm dünya “akıllı telefonlarla” birbirinin içine girmişken, hangi zihniyet bu imkânlara mesafelenmemizi ima ve ikna edebilir. “Fakir ama onurlu” yutturmacasının bir değişik versiyonunu 2020’li yıllarda yeniden vizyona çıkartmanın ne gereği ne de anlamı var.",https://www.hurriyet.com.tr/yazarlar/sitki-sukurer/hepimiz-dunya-vatandasiyiz-41526686
Sıtkı Şükürer,Beyaz duman,"Haziran 14, 2020 06:29","Hele “duyarlılık” maskesi taktığınızda “takdir rüzgarı”nı da arkanıza alırsınız. Hedef belirlenir ve hücuma geçilir. Artık bacanız tütmeye başlamış, sürekli “kara duman” yaymak için engeliniz kalmamıştır. Eğrisi doğrusu, gerçeği, detayı “ikinci planda”dır. Hayatın her alanında giderek yaygınlaşan bir tutumdan söz ediyoruz. Hani bazıları biraz da abartıyla bu durumu “haysiyet cellatlığı” diye tanımlar. Pek oralara gitmeye gerek yok. Esasında “yapıcı muhalefet” denilen bir seçenek daha vardır. Yanlışın düzeltilmesi, eksiğin tamamlanması için halis niyetlerle gösterilen bir çabadır bu. Arkasında, önünde başka hesaplar içermeyen, katkı koyan, koymaya çalışan bir anlayış. Yanlış anlaşılmasın, bir toplumu en dinamik kılan unsur canlı muhalefetin varlığıdır. Bu anlamıyla, “demokrasi” tabii ki her daim “bacası tütenlere” ihtiyaç gösterir. Ancak, özel ve kamusal, her türden ilişkilerimizde “beyaz duman”a da hasretimizi ifade etmek istiyoruz. Bu arada “beyaz duman” derken hiç şüphesiz “beyaz bayrak” önermesi yapmadığımızı not olarak ekleyelim. ----- Pandemi değişimlere vesile 1980’lerden itibaren dünyada “sol” prestij kaybetti. Sovyetler yıkılınca ve Çin kapitalistleşmeye başlayınca ülkemizde 68 ve 78 kuşakları tam anlamıyla bir kültürel şok yaşamaya başlamışlardı. Ancak kimse kendinden vazgeçmemişti. 80 darbesi sonrasında edebiyat dergilerinin adeta patlama yaptığını hatırlıyorum. Sol entelektüel kesim “varoluşçuluk”tan başlayarak “bireyci” felsefelere yönelmişti. Bireyselliğin prim yapması sadece Türkiye ile sınırlı değildi. Nitekim bu trendin ekonomik alanda yansıması liberal modellerin “tarihin sonu” denilerek kutsanması oldu. Ancak bu akım “sınıfı geçemedi.” Demokrat olmayı, evrensel değerlere uyumlu hukukunu yaratmayı ve adil gelir dağılımını beceremediği gibi, “azgın küresel iştah” ekosisteme de zarar vermeye başladı. Şimdi tarih, eskiyi tasfiye ederken tıpkı 40 yıl önceki gibi yeni bir dönemece geliyor. “Pandemi” bu gelişmenin görünür vesilesi olacak. Dünya ve Türkiye, daha toplumcu, yerel, çevreci ideolojiler yeşertmeye başlayacak. “Dijital demokrasinin” manipülasyonlu ufuklarına yelken açacağız. ----- Herkes kendince haklı KORONA ile ilgili kapsamlı bilgilere sadece devletler hakim. Pandeminin ekonomilere etkisi bir “sürdürülemezlik” hali ortaya çıkartınca ipin ucu bırakılmaya başlandı. Artık devletlerin şeffaflığı şüphe uyandırıyor. Bu durum da deney, gözlem ve duyum sahiplerinin spekülasyonuna yol açıyor. Bu defa devletler “eksik bilgiyle halk yanıltılamaz” gerekçesiyle karartıcı sindirme baskısı oluşturuyorlar. Bu ironinin giderek farkına varılıyor.",https://www.hurriyet.com.tr/yazarlar/sitki-sukurer/beyaz-duman-41541084
Sıtkı Şükürer,Önce insana dair duyarlılık,"Haziran 28, 2020 06:29","2019 sonunda nüfusumuz 83 milyonu aşmıştı. Her yıl 1 milyon 150 bin kişi kalabalıklaşıyoruz. Bu rakama; sayılamayanlar, Suriyeliler, kaçak olanlar dahil değil. Nüfusun ancak 32,5 milyon kişisi çalışmaya talepkar. İşsiz sayısı 4,5 milyon kişiyi aşmış durumda. Bu tabloda her yıl en az 450-500 bin kişiye iş bulma durumundayız. Diyeceğimiz; nüfus soluksuz artıyor. Çok değil, 1960’larda 27,5 milyonmuşuz. 1980’lerde 44 milyona varamamışız bile... Şimdi sadece (15+) nüfus 61,5 milyon kişi. Bu ülke ne yapıp edip genç insanlara iş yaratma mecburiyetinde. İş bulmak yatırım gerektiriyor. Her yatırım, az ya da çok “tabiatın istismarı” demek... Hani çevreye zararı bilinen yatırımlara tabii ki, mesafeli kalalım. Karbon esaslı santraller yerine hiç şüphesiz yenilenebilir enerji tercih edelim. Ama bu yatırımlarda bile Karadeniz’in akarsu yataklarını değiştirmeyelim, rüzgâr güllerini yerleşim yerlerinin tepesine dikmeyelim. Tabiatı sistematik kirleten yatırımlar hiç olmasın. Kaz Dağlarını, temiz denizlerimizi, kuş cennetlerimizi torunlarımıza duyduğumuz sorumluluk gereği militanca savunalım. Ama vurguladığımız gibi nüfusumuz mütemadiyen artıyor. Bu insanlara aş-iş gerekiyor. Artan nüfusa barınılacak binalar yapılsa bile, yine çimentodan mıcıra asgari ve mecburi bir ekolojik tahribata katlanma durumunda kalınır. Sözü her türden yatırıma karşı çıkmanın naifliğine getirmek istiyoruz. Bu aralar Çeşme projesi çok gündemde... Yarımadaya hareketlilik getirecek kapsamlı turizm yatırımları konuşuluyor. Tamamına yakını hazineye ait atıl araziler her türlü çevreci hassasiyet gözetilerek istihdam ve gelir yaratıcı bir yatırıma dönüştürülecek. Hani, tabiata en az hasar veren yatırım türü turizmdir. 100 bin kişiye iş imkânı sağlayacak bu projeye karşı duranlar “endemik bitki türleri zarar görür, su kaynakları israf edilir, yapılaşma olur, vb...” gibi haksız olmayan hususları sıralıyorlar. Bunlar gerçek ve doğrudur. Ama, aş ve iş bekleyen insanlar daha gerçektir. ----- Demokrasi çok sesliliktir GENÇ Cumhuriyetimiz bürokratik esaslara göre merkeziyetçi bir yapıda kurgulanmıştı. 1940’larda bu anlayış giderek zirveye çıkmıştır. Çok partili hayata geçişle birlikte nispeten bir esneme yaşanmıştır. 1980’lerde ülke dışa açılma sürecine geçince eski zihniyeti savunanlar dışında hemen her siyasi parti merkezden yönetimin yetkilerini paylaşma gereğine vurgu yapmıştır. Avrupa Birliği ile ilişkilerimizin ivme kazandığı 2000’li yılların başlarında “Avrupa Birliği Konseyi Yerel Yönetimler Şartı” benimsenmiş ve pek çok kesim tarafından ülkenin demokratikleşmesinin sıhhat koşulu addedilmiştir. Barış süreci esnasında “özerklikten eyalet sistemine kadar” hemen her seçenek iktidar desteği ile masaya konularak tartışılabilmiştir. Yine son yıllarda ülkelerden ziyade şehirlerin ön plana çıktığı ve bir anlamda bahse konu ülkelerin marka yüzleri olarak ekonomik ve turistik cazibe merkezleri haline geldikleri bildiğimiz bir gerçekliktir. Tüm bu unsurlar “milli devlet” olgusunu zayıflatan, ona rakip oluşturan alternatif modeller asla değildir. Uygarlık tarihinin akışı içerisinde oluşan rasyonel ihtiyaçlara ve insani mutluluklara cevap verme çabasıdır. Diyeceğimiz; “güçlendirilmiş yerel yapılar” yakın geçmişimizin doğallıkla konuştuğu mevzulardır.",https://www.hurriyet.com.tr/yazarlar/sitki-sukurer/once-insana-dair-duyarlilik-41552048
Sıtkı Şükürer,Duyarlı demokrat olabilmek,"Temmuz 12, 2020 06:29","Sanki “kediye kedi demek” siyasetin alfabesine aykırıdır. Böyle olunca kitlelerin nabzına şerbet verildiği zannedilirken, sahiciliklerini kaybederler. Bu tutum her görüşten siyasetçi için geçerlidir. Oysa “İskandinav tipi politikacı” diye bilinen bir rol model vardır. Bizim gibi ülkelerde ise siyaset, eyyamcı anlayış yüzünden nerede ise tek tipleşmiştir. Netameli alanlara girmek tehlikeli ve yasaktır. Fikren, fiilen, saklanmadan, sakınmadan dürüst demokrat olmak unutulmuştur. Oysa hepimizin özlediği kriterler bellidir; duyarlı demokratlar “önce insan” der. Sınıf, din ve etniste temelli ideolojilere iştahla yaklaşamazlar. Çok kültürlülüğü savunurlar, ötesinde sahiplenicidirler. Farklılıkları “zenginlik” olarak görürler. MUTLULUK ODAKLIDIR Bireylerin özgürlük alanları konusunda hassastırlar. Kişisel tercihlere ve cinsel statülere müdahale etmez, zihinlerinden bile geçirmezler. Toplumdaki gelir dağılımının dengeli ve adil olması konusunda liberal ekonomik anlayışlarla çekişmelidirler. Farklı görüşlere sahip kesimlerin hak arayışlarına dahil ve destek olur, hiç olmadı saygı duyarlar. “Refahtan” ziyade “mutluluk” odaklıdırlar. Materyal üretim kadar kültürel üretimle de ilgilidirler. Ekonomiyi “paylaşım ve bölüşümden” bağımsız değerlendirmezler. Gezegene, ekosisteme, çevreye duyarlıdırlar. Milli ve dini konuların ayrımcılık vesilesi olmasına karşı dururlar. Laik devlet yapısını demokrasinin vazgeçilmez koşulu addederler. Din, vicdan ve düşünce hürriyetini temel insan hakkı kabul ederler. Siyaseti, siyasetçiliği bir yaşam biçimi ve meslek gibi görmezler. Bu neviden görevleri bir sosyal sorumluluk ve hizmet nöbeti olarak telakki ederler. Devletin toplumsal huzuru ve adaleti temin eden ve ötesine taşmayan bir yapı olması için çaba sarf ederler. Dış dünya ile ilişkileri barış temellidir. BAŞKA BİR İHTİMAL DE YOK Kötü niyetli tutumlara tavır alırken saygın, savunulabilir, hak ve özgürlüklere değer veren, evrensel hukuk kurallarını arkasına alan, ılımlı olmayı zayıflık addetmeyen, çıkar arayışlarını abartmayan, yeryüzü kardeşliği ülküsünü, şartlar zorlasa bile terk etmeyen bir anlayışta olurlar. Tüm bu vasıfları böylesi bir siyasi profil için gerçekçi bulmayanlar olabilir. Devletlerin diğer devletlerle ilişkilerinin menfaat esasına göre işlediği; yine her bir devlet yöneticisinin “kişisel bekasını” öncelediği; bu sebeple popülist faktörleri ön plana çıkarttıkları, neticede dünyanın giderek yaşanmaz hale getirildiği gerçekliğimizdir. Siyasetin “oluşturulmuş vasat”a göre biçimlenen anlayışı, maalesef idealistleri de kirleterek aynı çukura dahil etmektedir. Oysa ülkelerin açık doğruları ifade eden dürüst bir siyaset anlayışına akut ihtiyacı var. Birileri kendinde olmayı ve dik durmayı bilebilmelidir. Belki “galip” ilk anda bu yolda “mağlup” sayılır. Ama yarınlarda “motorların maviliklere sürülmesinin” başka ihtimali de yoktur.",https://www.hurriyet.com.tr/yazarlar/sitki-sukurer/duyarli-demokrat-olabilmek-41562741
Sıtkı Şükürer,Nasıl bir Alsancak,"Haziran 21, 2020 06:29","İzmir 19. yüzyılda tüm Akdeniz’in gerçek manada incisi iken çok kültürlü yapısı içerisinde zengin levantenlerin, Rumların ve Ermenilerin semtiydi Alsancak. Fakir Yahudiler ve Müslümanlar semtin periferisinden gıptayla bakarlardı refah timsali biblo yapılara ve renkli sosyal yaşama. Büyük yangından sonra yeni bir Alsancak inşa edildi. Hristiyanlar artık yoktu. Ancak semt kentin eski-yeni sakinlerinin yine gözdesiydi. Şehrin elitleri akın akın Alsancak’a yerleşiyorlardı. Neticede Alsancak yine en prestijli semt olmuştu. Bugün için de bu gerçek değişmemiştir. Tamam Karşıyaka güzeldir, Güzelyalı bir başkadır, Bornova şahanedir... Ama Alsancak hep bir adım öndedir ve farklıdır. Yangından söz etmiştik. O esnada semt büyük ölçüde tahrip olmuştu. Ama “kordon boyu” aynen kalmış, kıyının tarihi dokusuna bir zarar getirmemişti. Körfez 1970’lere kadar tertemizdi. Ancak emanete bermutat yine sahip çıkamadık. Hani yangın artığı Kültür park, nasılsa korundu. Kıyıda 8-9 katlı niteliksiz apartmanlardan bir beton duvar oluşturduk. Sakız tipi güzelim Rum evlerinin imhası 1980’li yıllara kadar sürdü. Şimdilerde çok yerinden hırpalanmış bir Alsancak var elimizde. Ama bu Alsancak yine çok güzel. Yine İzmir’in en kıymetlisi. Yakın tarihlerde güzelim Kordon boyunu akıl almaz bir aymazlıkla doldurduk. Ama, çok şükür yeşil alanlara dönüştürüldü. Son zamanlarda daha bir bilinçlenildi. Kötü binalar ağır ağır yenileniyor. Bugün yeme-içme yerleri, cafeleri, hoş alışveriş mekânları ile cazibe çıtası yine en yukarılarda. Semtin en büyük avantajı sakinleri. Yaşadıkları yere büyük bir aşkla bağlılar ve semtlerinden gurur duyuyorlar. Ancak bu değerli mücevher daha özel dokunuşlara muhtaç. Alsancak tarihten gelen hakkına kavuşma ihtiyacında. Bu anlamıyla “Alsancak” başlıbaşına özel bir proje olarak ele alınma durumunda. “Nasıl bir Alsancak” sadece orada yaşayanların değil, tüm İzmir’in, kamunun, STK’ların gündemi olabilmeli. ----- Bir garip hallerdeyiz  SALGININ sosyal hayatlara attığı “sert tokatın” sersemliği devam ediyor. Herkes ürkek ürkek sokağa dahil olmaya çalışıyor. Özlediğine ucundan değmek istiyor ama aniden elini çekiyor. Alışkanlıklarımızla temasımız erken gelişmiş ergenin dengesiz hareketleri gibi. Artık gençlerde “tahammül kotası” dolmuş gibi. Ama kötü emsallere de kulak kesilmiş durumdalar. Yakınlarına taşıyıcı olarak zarar verme ihtimalinin “için için” baskısı altındalar. Orta yaşın üzerinde olanlar kaçırdıkları her bir mevsimin çok kıymetli olduğunu biliyorlar. Çoğumuz “iki-üç aylık bir film şeridiydi, geldi, geçti” zannediyoruz. Kişisel tarihimizde, hiç kimse ciddi bir salgın nedir, bilmiyor. Şu anda yok saymanın trampet sesleri ile beynimiz uyuşturuluyor. Oysa virüs öyle düşünmüyor. İkinci dalga çizmeleri giymiş geliyor. Yeni bir karantinaya dair kimsenin bir taze efor duygusu bulunmuyor. Tedirginlik perdeleniyor. Umursamazlık rolleri benimseniyor. Büyük fatura akıllara yaklaştırılmıyor. Devekuşu tedbiri ile pişmanlıklar bile erteleniyor.",https://www.hurriyet.com.tr/yazarlar/sitki-sukurer/nasil-bir-alsancak-41546760
Sıtkı Şükürer,Kapıya yanaşıyoruz,"Temmuz 05, 2020 06:29","Üç aylık deneyim sonrasında, ekonomide durgunluğun yaratacağı tahribatın salgından daha ağır olduğu noktasına gelindi. Bir anlamda “ölen ölür, kalan sağlarla yolumuza devam ederiz” seçeneği kabul görmeye başlandı. Ancak, “Korona” hayatımızda da bazı şeyleri değiştirdi. Özellikle pratiklerini hafiften yaşadığımız iki önemli olguyu hızlandırdı. Bunlar “evden çalışma” ve iletişimin “sanal ortam”da yapılması. İnsanların mecburen evde kaldığı süreçlerde, özellikle beyaz yakalılar itibariyle, işlerini aksatmadan yürütülebildikleri görüldü. Bir müddet daha geçince, esasında evden çalışmanın daha da verimli olabileceği fark edilmeye başlandı. Artık işe geliş gidişlerde yolda zaman kaybedilmiyordu. Ofislerle ilgili sabit maliyetlerden tasarruf edilebiliyordu. İşyeri olmayınca, kira, hizmetli, öğlen yemekleri, ulaşım ve benzeri giderler ortadan kalktı. Yanı sıra, ofislerde sosyalleşmenin getirdiği zaman kayıpları yaşanmıyor, konsantrasyon bozulmuyor ve iş performansı artıyordu. Zoom ve benzeri programlarla pek çok iş yerinde bir araya gelme zorluğu yaşayanlar belirlenen saatlerde herhangi bir mesafe kısıtlaması olmaksızın sanal iletişime geçerek zaman-mekân tasarrufunu maliyet nimetine dönüştürüyorlardı. Şimdilerde, öyle anlaşılıyor ki, yönetimler bahse konu “faziletlerden” vazgeçmeyi pek istemeyeceklerdir. Zaten teknolojinin iş insanını yavaşça “kapıya yanaştırdığı” dönemleri idrak ediyoruz. Robotlaşmanın yanında, iş ve işlemlerin çok yönlü bir algoritmalarla yönetildiği süreçler bir müddet sonra çalışanları evlerine gönderecektir. Bu yönüyle pandemi adeta bir “prova” olmuştur. Pek çok uzman, yüz yüze ilişkilerden mahrum kalınmasının handikaplarına işaret ederek, sıcak ilişkilerin çok daha sonuç alıcı olduğunu ifade etmektedirler. Doğrudur... Ama teknoloji, nesnel ve duygusuz bir dünyaya hepimizi taşıyor. Diyeceğimiz, evden çalışmak kimimizin hoşuna gitse de böylesi bir sürecin başlangıç adımlarıydı. Bu sebeple, alışkanlıkların tasfiye olduğu bir düzen insanoğlunu bekliyor. ----- At’a, Kat’a, Yat’a PANDEMİ gerekçesiyle ucuz kredi ve artan likidite Türkiye’de paranın yön arayışını borsalara, gayrimenkule, taşıt araçlarına yöneltmiş durumda. Hiç şüphesiz bu imkânlardan teminat kapasitesi olanlar daha fazla yararlanıyor. Enflasyon beklentisi Türk Lirası cinsinden kredilere talebi arttırıyor. İş dünyası ihtiyacı olmasa da ucuz krediyi bir fırsat olarak görüyor. Böylesi durumlarda kendisinden ziyade bahse konu sektörler nasipleniyor. Makroekonomik açıdan sorun yok, diyebiliriz...",https://www.hurriyet.com.tr/yazarlar/sitki-sukurer/kapiya-yanasiyoruz-41557489
Sıtkı Şükürer,Doğa harikası Gediz Deltası,"Haziran 07, 2020 06:29","Gediz Deltası’nı bu denli detaylı görünce doğaya saygının kutsal bir zorunluluk olduğunu iliklerinize kadar hissediyorsunuz. Karşıyaka’dan Foça’ya kadar uzanan 20 bin hektarlık Gediz Deltası, mucizevi şekilde korunmuş bir kuş diyarıdır. Bu deltada; 289 farklı kuş türü yaşıyor. Bölgenin en simge kuşlarının başında flamingolar geliyor. Dünyadaki flamingoların yüzde 5’i burada yaşıyormuş. Toplam 30 bin adet flamingo muazzam bir görsel şölen... Bu kuşlar, karides türü bir canlı yiyerek beslendiklerinden özellikle kış aylarında renkleri açık pembeden canlı pembeye dönüşüyormuş. Gezimiz esnasında tepeli pelikanları, gümüş martıları, kukumavları, küçük sumru ve daha nicelerini teleskoplarla iki adım önümüzde gibi hissedince, bambaşka bir ruh haline büründük. Delta’nın hemen arkasındaki dağları gözleyince, korunaklı bir Körfez’de kurulmuş İzmir’in neden tarihten gelen bir metropol olduğunu anlıyorsunuz... Dağlardan söz edince, Delta’nın bu sayede çakal, domuz, yabani at gibi memeli hayvanlara da ev sahipliği yaptığını belirtelim... Bu arada Gediz Deltası’nın bazı kuşlar yönünden tercih sebebinin “tuzlu doku” olduğunu öğrendik. Zemin hem tuzlu hem de dağlardan gelen tatlı suyla karışmış bir halde... Buralarda ağaç şeklinde bir bitki örtüsü asla istenmiyor. Delta’nın en kritik bitkisi deniz börülcesi... Bu bitki, tuzlu suda yaşıyor ve sulu zeminin zamanla karaya, yani toprak zemine dönüşmesine sebep oluyor. Burada yaşayan tuzcul, sulak alan kuşları başka bitkilerin büyümesini istemezlermiş. Bu sebeple doğal ortamın “mera” halinde korunması ve geliştirilmesi büyük önem taşıyormuş. Durumdan istifade manda çiftliklerinin kurulması planlanıyormuş. Yani peynir düşkünleri için taze manda sütleri ile mozarella üretimini müjdeleyebiliriz. Bizlere bölgeyi gezdiren Güven Eken, hakikaten İzmir için çok önemli bir şans... Tunç Soyer’in en olumlu atamalarından biri olan Güven Bey, aslında tıp doktoru... Ancak, gençlik yıllarından itibaren kendini adeta kuşlara ve bu bölgeye vakfetmiş. Pek tabii, görevi bölgeyle sınırlı değil... İzmir’in doğa dostu bir marka kent olabilmesi için pek çok projenin de yürütücüsü. Son olarak bir hususu daha vurgulamak istiyoruz... Efendim, bu kenti seven bir kişi kuş cennetini bu denli derin yaşayan insanlarla birlikte olunca, oradaki doğa aşığı uzmanların heyecanlarına tanıklık edince ve tabii ki, kuşların büyülü dünyasına kısa bir an olsa bile dahil olunca, müthiş bir korumacı anlayışın benliğini sarmasına, mümkün değil, engel olamaz... Bağlı olarak Körfez Geçiş Projesi’nin doğa harikası bu bölgeye ister istemez vereceği en küçük bir zarara dahi tahammül edemeyenlerin safına geçer... Mesai saatlerinde, Karşıyaka-İzmir trafik sıkışıklığını yaşarken bir başka gerçeğin bakış açısıyla makul gelen köprü-tünel projeleri bahse konu risk karşısında terazinin kefesine konulmayı bize göre hak etmiyor. UNESCO’nun doğa mirası olmaya aday bu bölgeye asla yanlış yapmamalıyız...",https://www.hurriyet.com.tr/yazarlar/sitki-sukurer/doga-harikasi-gediz-deltasi-41535636
Sıtkı Şükürer,Gerçekçi olunmalı,"Mayıs 17, 2020 06:29","Yıllık takribi 800 milyar dolar değer üreten, coğrafi konumu itibarıyla yerkürenin en önemli yerlerinden birinde, 82 milyon genç ve dinamik nüfusuyla her daim potansiyeli yüksek bir memlekete sahibiz. Dolayısıyla, ülke batıyormuş, çakılıyormuş gibi söylemlere itibar etmek mümkün değildir. Ancak, bir sıkıntı içinde de olduğumuz vakadır. Bu sıkıntıyı özvarlığı güçlü bir şirketin gelir-gider dengesini ve nakit akışını bozmasına benzetebiliriz. Türkiye ekonomisinin öteden beri yapısal problemleri hep vardır. Nedense siyasi iktidarlar kısa vadeli sonuç üreten ve istihdam artışı sağlayan yatırımlara öncelik vermişlerdir. Bahse konu politikalar gerektiği ölçüde katma değerli ürünler üretemeyen, yatırımlara kaynaklık edecek tasarrufları oluşturamayan ve büyümek için dış kaynağa muhtaç bir ülke kompozisyonu ortaya çıkartmışlardır. Gelinen durum itibariyle zaten ekonomimiz üzerinde birikmeye başlamış “kara bulutlara” bir de “pandemi” krizi eklendi. 2020 yılında kamu ve özel sektörün vadesi gelen dış borcu 165 milyar dolar mertebesinde. Buna mukabil Merkez Bankası’nın net rezervleri son derece sınırlı. Ekonomi yönetimimiz bir yandan faiz oranlarını aşağı çekmeye çalışırken, diğer yandan sınırlı döviz kaynakları ile “kur”u tutmaya çalışıyor. BUGÜNLER HİÇ ŞÜPHESİZ GEÇECEK Pek tabii, literatüre geçmiş kural itibariyle, kambiyo rejimi serbest iken, her iki hedefi aynı anda gerçekleştirebilmek pek mümkün olamıyor. Hal böyle olunca, ister istemez 1980’lerden beri inşa etmeye çalıştığımız kambiyo rejimi ve paramızın konvertibilitesi zaafa uğruyor. Bugünkü ekonomik tablo, pandeminin de olumsuz etkisiyle, gerçekçi önlemleri dayatıyor. Döviz ihtiyacının temin edilebileceği yerler belli... Uluslararası finans birbirine büyük ölçüde entegredir ve son kapı IMF’ye çıkar. Vaktiyle siyaseten söylenmiş sözlere ülkeyi mahkum ettirmek doğru değildir. IMF veya benzeri yapılar bir ülkeyi kredilendirirken, sağladığı imkânların nerede kullanılacağı konusunda söz sahibi olmak isterler. Bu duruma “hangi hakla” diyemeyecek ölçüde bir “ihtiyaç halimiz” ortadadır. Ülke risk primimiz 600’ler seviyesine çıktığı bu süreçlerde Merkez Bankası’nın faizleri indirme çabası, hele kur etkisiyle enflasyonun yukarıya doğru baskılanacağı göz önüne alındığında, sürdürülebilir gözükmüyor. An itibarıyla kreditörlerin eli güçlü ve “kapalı bir ekonomiye” dönülmek istenmiyorsa “esneme” durumundayız. Neyse, ilk cümlemize dönersek, “bugünler hiç şüphesiz geçecektir.” Yeter ki, yapılması gerekenleri hayata geçirme kararlılığında olalım, hatalarımızı tekrarlamayalım...",https://www.hurriyet.com.tr/yazarlar/sitki-sukurer/gercekci-olunmali-41519443
Sıtkı Şükürer,Azla yetinmek,"Mayıs 10, 2020 06:29","Umarız ikinci bir dalga oluşmaz. Bu günlerin tamamen geçip, eski günlere aynı tempoyla dönme ihtimalimiz, hani sevindirici gibi olsa da derinlerimizde bir yerde açıklanması zor bir burukluk oluşturuyor. Zira “evde kal” süreci hepimize eskinin koşuşturmasından yorulmaya başladığımızı fark ettirmişti. Şu “ölümlü dünyada” bize dayatılan “materyal refaha” ulaşmak için hırsla abanmamızın anlam sorgusunu yapma fırsatımız oldu bu günlerde... En çok da “azla yetinmenin” mümkün olabileceğinin farkına vardık. Bakınız, bir virüs tabii ki, tüm alışkanlıkları bir anda değiştirmeyecektir. Sosyolojik değişimler “bugün sünnet yarın deniz” mantığı ile işlemez. Ama bu musibet ileride “yeni normalin” tarihi yazılırken, çok önemli bir kırılma noktası olarak anılacaktır. Zannedilmesin ki, bir aşı bulunduğunda her şey “eski tas eski hamam” olur. Tamam, yine eskinin vurdumduymaz tüketimine kısmi dönüşler yaşanır. Ama herkesin zihni bagajında, ruhunun derinliklerinde, bugünlerimizden yer etmiş sorgulamalarımız bizleri eskinin aymazlığına asla terk etmeyecektir. Yeni dönem, tekrar vurgulayalım “azla yetinmenin” erdemine vardığımız zamanlara işaret ediyor. Ne demek istediğimizi örneklemek gerekirse, belki pek çoğumuzun gardırobunda “onlarca” giysi var. Neden bu kadar fazla, “düşünmedik, bilmiyoruz.” İhtiyaç mı, mevcutlar yıpranmışlar mıydı... Böyle olmadığı esasında aşikâr. Küreselleşme tuzağı yığın üretiyor ve yığın tükettiriyor. Mesela bir tişörte ortalama bir tüketici, hele hele mevsim sonuysa 1 dolara ulaşabiliyor. Bu denli ucuzluk tüketim iştahını ihtiyacın ötesine taşıyor. Oysa, bu ucuzluğun geri planında ekosistemden emeğin sömürülmesine, müthiş maliyetler yatıyor. “Bu sebeple”, mukayeseli üstünlüklerden istifade, sürümden kazanma, sabit maliyetleri azaltmak için “aşırı üretim” gibi “sorumsuz küresel mottolar”ın biraz soluklanması gerekiyor. Belki daha yüksek, fakat doğru ve değerinde fiyatlarla “az üretim” ve bağlı olarak insanlığımız ile dünyayı tahrip eden çılgın tüketimin dizginlenmesi icap ediyor. İşin ironik yönü, insanlığı bu sürece yönlendirenlerin esasında kendilerinin de aynı gemide olduklarını ve yaşlı gezegenin bu tempoya dayanmasının mümkün olamayacağını idrak etmeleridir. Umarız “virüs”, bu anlamıyla bir kırılmaya yol açacaktır. “Hiçbir şey eskisi gibi olmayacak” diyenler bu beklentiyi seslendirmektedirler.",https://www.hurriyet.com.tr/yazarlar/sitki-sukurer/azla-yetinmek-41513871
Sıtkı Şükürer,Virüs molası,"Nisan 26, 2020 06:29","Örneğin, para ödeyerek üye olduğunuz dizi film kanalları veya internet üzerinden yapılan alışverişleri tüketicisine ulaştıran organizasyonlar daha değerli hale geldi. Bu arada uzun zamandır tirajları pek olumlu gitmeyen medya sektörü özellikle dijital ortamda tekrar ivme kazanmaya başladı. Pek çoğumuz evlere mahkum hallerimizle, tabletler ve akıllı telefonlarla daha fazla vakit geçirir olduk. Haliyle düzgün habercilik yapan mecralar daha bir “tıklanır” oldu. Yerel bazda da kalitesini sürdüren medya kuruluşları bu gelişmelerden payını alıyor. Örneğin, bizim ısrarla sahiplenilmesi gereğine vurgu yaptığımız haftalık “Gözlem” gazetesi internet haberciliğinin gözdesi konumuna gelmiş. Gazetenin sahibi Çetin Gürel’den aldığım bilgiye göre, aylık bazda sanal okuyucu sayısı 1 milyon kişinin üstüne çıkıyormuş. Bunlar bir fikir gazetesi için çok iyi rakamlar. Pek tabii, bu başarıların sektöre yönelik bir yarara dönüşebilmesi için reklam verenlerin ilgilerini artırmaları gerekiyor. Mamafih şu anda salgın nedeniyle iş dünyası soluklanmış durumda. Ama bugünler geçtiğinde farkını kanıtlamış medya mutlaka okunulur olmanın semeresini görecektir. Bu arada bir hususu vurgulamak istiyoruz. Tamam, dijital medya giderek önem kazanıyor. Ancak zannedilmesin ki, yazılı basın, diğer değişle “kâğıda dokunarak” okunan gazete tarih sahnesinden silinecektir. Dünyadaki gelişmelere bakıldığında böyle bir durum yok. İnsanlar alışkanlıklarına değer veriyor ve geleneklerine sahipleniyorlar. Pek çok kişi gazete okumanın zevkini akıllı telefonunun küçük ekranına sığdırmak istemiyor. Gazete, savuştururmuş gibi kıraat edilmez ve zamandan tasarrufa “kurban” verilmez. Evde kaldığımız bugünlerde pek çoğumuz hayatı “çılgın koşuşturma” olarak sürdürmenin anlamsızlığının farkına vardı. Neyse, hemen her konuda tüketmenin ve yenisine iştahlanmanın mutluluk getiremeyeceğini, biraz da “virüs molası” sayesinde kavrıyoruz. Bazen “şer”den “hayır” doğar dedikleri bu olsa gerek...",https://www.hurriyet.com.tr/yazarlar/sitki-sukurer/virus-molasi-41503480
Sıtkı Şükürer,2020 yılı zor geçecek,"Nisan 19, 2020 06:29","“Ekonomi” en fazla etkilenen alt başlıklardan sadece bir tanesidir. Dünya ekonomisi özellikle ikinci çeyrekte ciddi bir daralmaya girecek. İyimser tahminler; sonbaharda toparlanmanın olacağı şeklinde. Gerek imkânı olan devletler, gerekse uluslararası finans kuruluşları kriz paketlerini devreye alarak parasal genişlemeye gidiyorlar. Türkiye maalesef ekonomisinin sıkıntıda olduğu bir dönemde bu salgınla mücadele etmek durumunda kaldı. Ülkenin döviz rezervleri son derece sınırlı. Siyaseten IMF ve benzeri kuruluşlara müracaat edilmek istenmiyor. Merkez Bankası verilerine göre 2020 yılında dış borç ödemeleri; 105.6 milyar dolar kısa, 66,7 milyar dolar uzun vadeli olmak üzere 172 milyar dolar mertebesindedir. Cevabı aranan soru, bu ödemelerin finansmanının nasıl bulunacağıdır. Uluslararası kreditörlerin borç yenileme konusunda iştahsızlığı bilinmektedir. Borç yenilenme oranları genel çerçevede %80-85’ler civarındadır. Hani “faiz” cazibesi yaratılır, dünyadaki bol döviz likiditesi ülkeye çekilir ve işimiz çözülür, o opsiyon bir kenarda dursun. Ama an itibarıyla bu seçenek gerçekçi durmuyor. Yanı sıra yabancı portföy yatırımları da istikrarlı şekilde azalmaya devam ediyor. Beri yandan, kriz sebebiyle, başta turizm ve ihracat gelirlerinde ciddi düşüşler yaşanacağına çok aşikâr. Bu durumda, bırakın cari fazla vermeyi, 10-15 milyar dolar mertebesinde cari açık, hele petrol fiyatları da artarsa, sürpriz olmayacaktır. Neticede ülkenin döviz ihtiyacı, diğer değişle finansman açığımız iyimser yaklaşımlar da dahi 20 milyar dolarları aşmaktadır. Açığı kapatmak için Merkez Bankası rezervlerimizin kısıtlı olduğu biliniyor. Merkez Bankası, net döviz rezervi 10 Nisan itibari ile döviz ve altın swapları da dahil 27 milyar dolar seviyesinde. Diyeceğimiz, rezervlerden yana hele giderek azalma eğilimi de nazara alındığında, pek yaslanacağımız bir durumumuz yok. O halde çözüm ne? İktisatçılar IMF’ye gitmek zorunda kalacağımızı ifade ediyorlar. Geçmişte 19 kez stand-by anlaşması imzaladığımız bu kuruluşa mesafeli kalmaya devam edersek ne olur? Hele 4,7 milyar SDR (yaklaşık 6,5 milyar dolar) kotamız varken ve bu tutarın 1,5 katını, yani takribi 10 milyar doları koşulsuz ve %1 faizle alma imkânımız söz konusu iken IMF seçeneği neden masada tutulmuyor? Bunun sebebinin siyasi tercih olduğu anlaşılıyor. Bizler teknisyen kimliğimizle diyebiliriz ki, 50 milyar dolar mertebesinde bir IMF paketi pek çok ihtiyacımızın çözümü olabilir. Böyle bir anlaşma 600 puanları aşmış durumdaki ülkenin risk primini (CDS) düşürür, güven getirir, kamu bütçesinin düzelmesinden doğrudan yabancı sermaye akımına kadar pek çok konuda bir “çıpa” vazifesi görür.",https://www.hurriyet.com.tr/yazarlar/sitki-sukurer/2020-yili-zor-gececek-41498081
Sıtkı Şükürer,Zor günlerden geçiyoruz,"Nisan 12, 2020 06:29","Bir kısmımız iş hayatına mehteran temposuyla devam ediyor. Hükümet toptan sokağa çıkma yasağı ilan edemiyor. Zira üretimin tamamen durmasının yaratacağı sıkıntıları hesap ediyor. Hal böyle olunca, bir kısım mavi yakalılar maalesef risk altında çalışmaya devam ediyorlar. Hizmetler sektörü çok büyük ölçüde durmuş durumda. Bu kesimde milyonlarca insan günlük gelirleriyle hayatlarını devam ettirirler. Otopark valesinden lokantalardaki garsonlara, bu insanlar kendi kaderlerine terk edilemezler. Aynı şekilde, küçük esnaf çok uzun bir süre kapalı kalmaya dayanamaz. Bu ülkede berberler, kalfası, çırağı ve ailesiyle en az bir milyon kişilik kitleye tekabül eder. Batı ülkelerinde bu insanlara destek olunuyor. Bizim devletimizin olanaklarının sınırlı olduğunu biliyoruz. Hiç şüphesiz, az da olsa merkezi hükümet ve yerel yönetimler bir şeyler yapmaya çalışıyor. Süreç uzarsa ciddi manada sosyal problemler oluşabilir. Diğer bir husus, sokağa çıkmaya yönelik getirilen kısıtlamalar. Gereği tartışılmaz bu uygulama havalar 20-25 derecenin üzerine çıktığı zaman gençler nezdinde yönetilebilir olmaktan çıkabilir. Yaşadığımız disiplinli hayata ne zaman son verileceği konusunda hiç bir kesimin tam bir fikri yok. Virüsün zaman içerisinde herkese bulaşacağı söyleniyor. Şu aşamada, yığılmanın önlenmesi ve aşının bulunmasına oynuyoruz. Ekonomi cephesine gelince, oluşan ve oluşacak tahribatın boyutlarını tahmin bile edemiyoruz. Kaybolan talepler, bozulan tedarik zincirleri... Kaldığımız yerde hiçbir şeyin devam etmeyeceğini gösteriyor. Kaldı ki, “kaldığımız yer” kavramı ne demek, ne manaya geliyor. Virüs tamamen yok olmayacağına göre öyle bir kritik dönemeç olacak mı? Bu olgudan hareketle, sanki bir müddet sonra eski hayat temkinli yaşayarak tekrar başlayacak, böyle bir musibet bir aşı bulunana kadar yaşamımızın gerçeği olmaya devam edecek. Klasik manada “enseyi karartmayın” ya da “bu da geçer...” gibi söylemler maalesef teselli olmuyor.",https://www.hurriyet.com.tr/yazarlar/sitki-sukurer/zor-gunlerden-geciyoruz-41492551
Sıtkı Şükürer,Filozof krallar,"Mayıs 03, 2020 06:29","Gelinen noktada “demokrasi”nin en az sakıncalı yönetim biçimi olduğu konusunda genel bir mutabakat sağlanmıştır. Ancak, demokrasinin de esasında bir “illüzyon” olduğu, insanların üst iradenin çizdiği çerçeve içinde seçim yapan figüranlardan ibaret bulunduğu giderek anlaşılıyor. Son 15-20 yıl içinde bu “sözde demokrasinin” samimiyetsizliğini idrak eden halk yığınları, oy hakları sayesinde materyal refahı kontrol altında tutan egemenlere karşı güç gösterisine girmeye başlamışlardır. Sisteme meşruiyet versin diye bahşedilmiş yönetim belirleme hakkı kontrolden çıkmış ve bu defa toplumun hep kaybetmiş kanadında olanların iktidarları hayata geçmeye başlamıştır. Ancak değişen bir şey yoktur... Gelmiş geçmiş tüm süreçlerde yönetimde kim olursa olsun toplumun tüm kesimlerini sarmalayan bir düzen oluşturmak mümkün olamamıştır. Daha da vahimi, her dönemin hâkim güçleri varlığımızı açık bir şekilde tehdit eden çevresel sorunlara duyarlı davranmamışlardır. İNSANIN KODLARI ÇÖZÜMLENDİ Son 30-40 yıldır da arsız bir küresel iştahla, yığın üretim ve bağlı olarak yığın tüketim, rejim farkı gözetmeksizin pompalanırken insanoğlu ve yerküre her yönüyle fiziki sınırlarına gelmiştir. Bu doludizgin ve başıboş gidişi tetikleyen en önemli unsur teknolojinin getirdiği olanaklardır. Sadece, fizik, kimya, biyoloji gibi temel bilimlerden neşet edenleri kastetmiyoruz. Daha ürkütücü bir olgu “insan türünün tüm davranış kodlarının çözümlenmeye başlanmasıdır.” Kendini özgün ve özgür zanneden bireylerin esasında “sürprizi sıfıra yakın manipülatif edilgenler” olduğu gerçeği giderek su yüzüne çıkmaktadır. Ünlü fütürist Y. Hariri, geleceğin dünyasını her neviden bilgiyi üreterek birikim ve ‘veri’ye sahip olanların yöneteceklerini ifade ediyor. Hakikaten teknolojinin kendi isterleri doğrultusunda bir disiplin oluşturarak, bir anlamda kendi ahlakını oluşturduğu bir toplum yapısının emareleri yoğun bir şekilde hayatımıza girmeye başlamıştır. İşte tam bu noktada “demokrasi” nerede olacaktır, bir anlamı kalacak mıdır, hasbelkader insan olarak dünyaya gelmişlerin kimi ülkelerde verilmiş seçmen kimlikleri dürüstçe sıfırlanacak mıdır? DEMOKRASİ ALDATMACASI Dijital düzenin bu konularda kitleleri gerçeklerle tanıştırma dönemleri gelmeye başlamıştır. Bugün insanlık, olmadığı ölçüde nüfusunu artırmış ve dünyayı istismar etmiştir. Bu olguya “küreselleşme” gibi isimler takılmış ve bu vakaların kuralsız şekilde yaşandığı hoyrat zamanların sürdürülemezliği idrak edildikçe basiretli zihinlerin arayışları hızlanmıştır. Karl Marx bilindik kalıbıyla, “oluşan yeni üretim ilişkileri toplumsal normları biraz gecikmeyle de olsa belirleyecektir” der. Görülen odur ki, 21. yüzyıl “demokrasi aldatmacasına” artık prim vermeyecektir. Dünya, dönmüş dolaşmış eski Yunan’ın en sistematik düşünürü Platon’un (Eflatun) tespitlerine gelmiştir. Platon, devlet ve politika üzerine yapıtlarında ideal yöneticilerin “filozof krallar” olması gereğini ifade eder. Onun “otokrat filozofları” her türden dünyevi hırstan sıyrılmış, toplumun mutluluğunu, adil ve rasyonel bir yönetim anlayışını hedef belirlemiş kişi ve gruplardır. “Gelecek” bu gerçekliği sistemleştirecek ve “büyük ağabey”in talimatları ile “demokrasi” en az sakıncalı “yönetim modeli” tahtını “erdemli diktatörlere” bırakacaktır.",https://www.hurriyet.com.tr/yazarlar/sitki-sukurer/filozof-krallar-41508599
Sıtkı Şükürer,Şimdi dayanışma zamanı,"Nisan 05, 2020 06:29","Salgın bir gün etkisini kaybedecek. Ancak, gerek beşeri alışkanlıklarımız gerekse ekonomide oluşan tahribat kısa vadede düzelmeyecek. Dünya çapında bir felaket yaşıyoruz. Yapacak bir şey yok... Sonuçlarına katlanma durumundayız. İnsanlarımız büyük ölçüde evlere çekildi ve tedbirli bir şekilde hayatlarını sürdürüyor. Bazı işyerleri üretimlerini mecburen askıya aldı. Bazı sektörlerde ise faaliyet devam ediyor. Genel olarak beyaz yakalı insanlar evde çalışma düzenine geçti. Ama mavi yakalılar için değişen bir şey yok... Üç büyük şehrimizin belediye başkanı sokağa çıkma yasağını öneriyorlar. Tunç Soyer, insan hayatı her şeyden önemlidir anlayışında. Merkezi hükümet bu konuda tereddütlü duruyor ve telkinlerle sürdürmeyi tercih ediyor. Hizmetler sektörü nerede ise tamamen durdu. Bizim ülkemizde milli gelirin yüzde 60’ı hizmetler sektöründe oluşur. Burada günlük kazanan ve harcayan insan sayısı çok fazladır. Bu iş nisan-mayıs derken, uzama eğilimine girerse ekonomik sıkıntılar had seviyede artar. İşte, bu noktada dayanışmanın önemi ortaya çıkıyor. Merkezi idare büyük bir bağış kampanyası başlattı. İmkânı olan kurumlar bu talebe icabet ediyor. Pek tabii, bu kampanyanın muhatabı geniş halk kitleleri değil... Onlar aksine yardım bekliyorlar. Devlet, anlaşıldığı kadarıyla Merkez Bankası imkânları da dahil olmak üzere piyasaları rahatlatıcı önlemler almaya devam edecek. Pek tabii, beklenti batı ülkelerinde olduğu gibi daha kapsamlı... Özellikle salgın nedeniyle gelirleri etkilenen insanlara doğrudan nakit ve gıda, temizlik malzemesi gibi ayni yardımlar aciliyet gösteriyor. Bu anlamıyla kamunun yardım programlarının yanı sıra dernek, vakıf ve yerel yönetimler hep birlikte, el ele bir çaba içerisine girme durumunda. Nitekim, İzmir’de bu anlamıyla ciddi organizasyonlar oluşturuluyor. Büyükşehir Belediyesi tüm imkânları ile gayret gösterirken, imkânları olan insanlar sivil toplum kuruluşları gözetiminde ayni yardım paketlerini kurumsal toptancılardan kendi adlarına satın almak suretiyle bu amaçla oluşturulmuş depolara teslim edilmesini sağlıyorlar. Açık söylemek gerekirse “iyi niyeti ve gereği” tartışılmaz olan bu çabaların her seviyede teşvik edilmesi makul olandır. Şu aşamada yangının ortasındayız... Kriz nereye evrilir, sonuçları ne olur, ne zaman biter, bilemiyoruz... Bu konuları sonraki zamanlarda uzun uzun değerlendiririz. Şimdi laf değil, iş zamanı. Haydi İzmir, herkes, hepimiz aynı gemideyiz. Bu bilinçle el ele...",https://www.hurriyet.com.tr/yazarlar/sitki-sukurer/simdi-dayanisma-zamani-41486692
Sıtkı Şükürer,Dayanışma zamanı,"Mart 29, 2020 06:29","Çok daha ötesinde. O sebeple, ister istemez “anlam sorgusu” ön plana çıkıyor. Son birkaç gündür sosyal medyada, sade, yalın, doğayı, kuşları, böcekleri, sevgiyi, saygıyı, hoşgörüyü ifade eden konular paylaşılıyor. Bizler “mutlulukla” “materyal refahı” birbirine karıştırmış nesilleriz. Son 300 yıldır, birbirimizi, doğayı, değerleri istismar etme yarışına girdik. Birileri “yığın üretti”, bizlere “yığın tükettirdiler.” Adaletsiz dağılmış bir zenginlik yaratıldı. Ve yaşlı dünyamız 8 milyar nüfusu, bu halleriyle taşıyamaz hale geldi. “Virüs” esasında “hayırlı bir şok”, suratımıza inen bir “tokat” oldu. An itibarıyla herkes “şaşkın” ve “potansiyel kaostan” ürküyor. Bir yandan standartlarını koruma amaçlı tedbirlenmeye çalışıyor, diğer yandan “aç kalma ve güvenlik” endişeleri yaşıyor. Bazılarımız aşırı telaşlı, panik pompalıyor. Bazıları soğukkanlı tavırlarla “iki-üç aylık mesele” diye bakıyor. Ancak kim haklı, doğru nedir, bilemiyoruz... İktisadi hayat gün geçtikçe duruyor. Ne arz, ne talep, ne ödeme, ne tahsilat. Bazılarımız bireysel çözüm peşinde. “Acıma, acınacak hale gelirsin” sözünü hatırlıyor. Oysa gün, her şeyimizle “dayanışma” günü... Öncelik, virüsün etkilerini azaltabilmek. Sonrasında, “kaldığımız yerden devam” demiyor olmamız lazım... Bu vahşi düzenin ehlileştirilmesi, giderek doğaya ve insani mutluluğa hizmet eder tarzda yeniden planlanması gerekiyor. O küçümsediğimiz Sosyal Devlet anlayışını yeşertiyor olmamız icap ediyor. Kentimiz, anladığım kadarıyla “virüs”ün odağında olan yerlerden. Devletin olanaklarının sınırlı olduğu bir dönemdeyiz. Bu sebeple imkânı olanların kamunun koordinasyonunda, ellerinden geldiği ölçüde katkı koymaları gerekiyor. Millet olmanın ne manaya geldiği böylesi anlarda gösterilecek tutumlara bağlıdır. Sonuç olarak, zor zamanlarda olduğumuzun bilincinde olmalıyız. An itibari ile hakim duygu “belirsizlik”tir. Ama hiçbir sıkıntı sonsuz değildir... El birliği ile dayanışarak bu tünelden çıkacağız...",https://www.hurriyet.com.tr/yazarlar/sitki-sukurer/dayanisma-zamani-41480683
Sıtkı Şükürer,Yarımada nihayet,"Şubat 16, 2020 06:29","“İzmir kamu yatırımlarından yeterince pay alamıyor” diye. Doğrudur... Ama nedense, bir kamu yatırımı gelmeye kalktığında da karşı çıkarız. Mesela Çeşme Otoyolu’nda böyle olmuştu. Sonraları İstanbul Otoyolu, Konak Tüneli, Körfez geçiş tünel ve köprüsü... Hep itirazlarla karşılaştı... Karşı çıkışları iki kategoride toplamak mümkün. Birincisi, daha dar sayıda kişi ve kurumun “istemezükçü” tavrı. İkincisi ise AK Parti’ye oy vermeyen seçmenlerin iktidar projelerine “alerjik” yaklaşımı. Bakınız, ülkenin nüfusu 83 milyon oldu. İzmir nüfusu 4 milyon kişiyi geçiyor. İnsanlara aş ve iş gerekli. Her türden yatırıma tabii ki “evet” denemez. Tabii ki, İzmir’e nükleer santral yapılmasına hep birlikte karşı çıkabiliriz, tabii ki “korumak” en iyisidir. Ama insan denen varlık gerçeğimiz ise tabiatın istismarı kaçınılmazdır. Mesele ve marifet yatırımların tolere edilebilir bir zararla, tahribat oluşturmadan hayata geçirilmesidir. Mesela taş ocaklarının dağları yok etmesini kimse istemez, ama mıcır kullanımından vazgeçmek mümkün müdür? Konuyu Çeşme Yarımadası’ndaki turizm yatırımına getirmek istiyoruz. Turizm Bakanı yarımadanın atıl kısımlarını ayağa kaldıracak çok etkili bir proje açıkladı. Tabiatla uyumlu bu proje hayata geçirdiğinde 100 bin genç insana istihdam olanağı sağlanacak. Çok yıllar önce Turgut Özal’ın hayali bir anlamda gerçekleşmiş olacak. O zaman malum İzmirliler ayağa kalkmış ve turistik yatırımlar Antalya’ya kaydırılmıştı. Şimdi, yine bahse konu projeye karşı çıkanların sesleri duyulmaya başlandı. Karşı çıkışlar, “İzmir köy kalsın, biz mutluyuz”dan başlıyor, rant hırsının tabiatı mahvedeceğinden dem vurularak, “Arap sevmezliğe” kadar genişletiliyor. Açık söylemek gerekirse; turizm yatırımlarına da karşı çıkıyorsak, o zaman her türden yatırıma tavırlıyız demektir. Bu tutum kabul edilebilir değildir. Kimse kusura bakmasın... ----- Bir şişe su 50 TL GEÇTİĞİMİZ hafta bir vesile ile İsviçre’nin Zürih kentinde 4 gün geçirdik. İsviçre, hiç şüphesiz, insanlara ve doğaya saygının zirve yaptığı bir ülke. Her şey intizam içinde, sürpriz yok gibi, hayatın her alanı tariflenmiş medeni bir hayat düzeni var İsviçre’de... Bahse konu güzide ortam bazılarına monoton ve sıkıcı gelebilir. Böyle düşünenler lütfen Türkiye curcunasını da yüceltmesinler. Neyse, konumuz bu değil... İsviçre zengin bir toplum. Kişi başı gelir 82 bin dolar seviyesinde. (Ülkemizde bu rakam 10 bin doların altında) İsviçre’de sıradan insanların bile aylık gelirleri 5 bin euro mertebelerinde. Ama gelin görün ki, hayat Türkiye’ye göre müthiş pahalı. Sıradan bir cafede şişe suyu 7 euro (takribi 50 TL) olduğu, 800 metrelik bir mesafe için, hele yanınızda çocuk varsa 50 euro ödediğiniz, sıradan bir pizzacıdan kişi başı 40 euro hesabın geldiği bir ülkeden söz ediyoruz. Adeta günlük tüketim harcamalarında bazı kalemlerde 1 euro = 1 lira gibi... Bahse konu pahalılığın etkisini azaltabilmenin yolu evlere kapanmaktan geçiyor herhalde. Satın almaya çalıştığınız her şeyin içinde “İsviçreli insan” katkısı varsa bir anda fiyatlar yükseliyor. Siz taksiciye 50 euro ödüyorsunuz, o da berberine benzer para ödeyip tıraş olabiliyor. Diğer Avrupa ülkeleri de aynı şekilde ucuz değil... Ancak İsviçre’de ölçü kaçmış gibi... İktisatçıların “Satın Alma Gücü” paritesinden sıklıkla söz etmesinin önemini kavrıyorsunuz. Türkiye bu hesaba göre dünyanın 13’üncü ekonomisi ve kişi başı geliri 28 bin dolar mertebelerinde hesap ediliyor. Hakikaten bizim ülkemiz, yeme-içme, ulaşım gibi tüketim harcamaları yönünden değerlendirildiğinde hiç de İsviçre’nin sekizde biri gibi durmuyor ve bu tespit asla bir “züğürt tesellisi” değil...",https://www.hurriyet.com.tr/yazarlar/sitki-sukurer/yarimada-nihayet-41448360
Sıtkı Şükürer,Devlet kaldığı yerden,"Mart 08, 2020 06:29","Böyle bir şey yok. Türklerin Anadolu’ya gelişlerinden itibaren “savaşçı” karakter vazgeçilmezimiz olmuştur. Özellikle Fatih Sultan Mehmet ve Yavuz Sultan Selim dönemlerinde, önce Müslüman, sonrasında Sünni tercihler kesin olarak şekillenmiştir. Şii, Katolik, Ortodoks Hristiyan kimlik seçimleri fütühattan beslenen bir devlet anlayışı için hiç şüphesiz kısıtlayıcı bir faktör olacaktı. Sonraları Cumhuriyet kuruldu. Yok olmanın eşiğinden dönen devlet küllerinden doğdu ve bilahare yeniden güç kazanma sürecine girişti. İşte o dönemin mottosudur. “Yurtta Sulh, Cihanda Sulh.” İmparatorluğun emperyal harsından beslenen devlet geleneği için mecburi bir soluklanmadır. Biraz toparlayınca “Hatay” (1939) ilhak edilmiştir. Bu arada Cumhuriyet pratiğinde etnik Türk kimliği 1920’li yılların şartlarında daha bir ön plana çıkartılmışsa da geri planda Sünni yapı tavizsiz muhafaza edilmiştir. Diyanet Alevileri yok sayarken, sınırlı sayıda gayrimüslim nüfus tehdit algısıyla tasfiye edilmiştir. Sonraki süreçlerde “muhafazakârlar” iktidara gelmiştir. Bu arada devlet ekonomik anlamda nispeten güçlenmeye başlamıştır. Milli gelir trilyon dolar seviyelerine yaklaşınca tarihsel tutum, iktidarda kim olduğundan bağımsız “genişlemeci” yaklaşımlarına geriye dönmektedir. Bugün Suriye’de bir Sünni özerk bölge oluşturmaya çalışılması sadece AK Parti’nin değil, ulusalcı CHP’den, MHP, İyi Parti, Perinçek ve Silahlı Kuvvetler’e varıncaya kadar tüm devlet bileşenlerinin final tahlilde ortak projesidir. Hani bu denli “derin mutabakat” karşısında “insan” odaklı karşı çıkışlar son derece “cılız” kalmaya mahkumdur. Tamam, halk 83 milyon, ama dükkânın kapısında 1000 yıldır “değişmez zihin yapıları” ile “muktedirlerin” adı yazıyor. KARAOĞLAN AYNI gün Suat Yalaz ve Abdullah Turan’ı kaybettik. Onlar “Karaoğlan” ve “Kara Murat”ın yaratıcılarıydı. 1970’ler çizgi romanların en popüler olduğu dönemlerdir. Teksas, Tommiks, Zagor, Kaptan Swing, Teks, Kızıl Maske, Red-Kit ve daha pek çoğu çocukluğumuzda ellerimizden düşmez, birbirimizle değiştirerek eksiksiz takip ederdik. Esasında öykülerin değişmez kuralı, “iyiler” ile “kötülerin” mücadelesi ve sonunda “kahramanlarımızın” kazanmasıydı. Hani bilinçaltı göndermelerini ihmal edersek genelde “erdem” yüklemesi yaparlardı çocuk akıllarımıza. Düşmanla olan savaşlarında “Türklüğü” ve dönemine göre “pagan tanrıları” ve “İslam”ı yüceltirlerdi. Esasında bu neviden yayınlar ideolojik anlamda da misyon ifa etmişlerdir. Hatta denilebilir ki ülkücü hareketlerin zihin haritalarının şekillenmesinde Karaoğlan, Kaan gibi çizgi roman figürlerinin önemli bir moral katkısı vardır. Bahse konu kahramanlarımız, bilindiği üzere Beyaz Perde’de de değerlendirilmiş ve toplumsal hafızamızda unutulmayacak izler bırakmıştır. Özellikle Karaoğlan tiplemesinde Suat Yalaz’ın olağanüstü çizgi yetkinliği hep takdir edilmiş, Bayırgülü, Baybora, Çalık gibi tiplemeler gönülleri fethetmiştir. İki usta çizere teşekkür ediyoruz Onları daima kalbimzde yaşatacağız.",https://www.hurriyet.com.tr/yazarlar/sitki-sukurer/devlet-kaldigi-yerden-41463683
Sıtkı Şükürer,Virüs uyarıyor,"Mart 22, 2020 06:29","Aynı anda hem “arz” hem de “talep” cephesinde “ani duruş”lara şahit oluyoruz. Küresel ekonomi birbiriyle bağlantılı bir yapı... Hani Türkiye’deki bir yan sanayi, diyelim Avrupa’daki ana müşteri üretime ederken, hammaddeyi Çin’den temin ediyorsa, orası da hazır olsa bile bir defa lojistik sıkıntı nedeniyle yine zincir aksayacaktır. Salgın bir gün biter. Ancak, yukarıda sözünü ettiğimiz düzenin eski halini alması daha epey bir zaman gerektirir. Böylesi süreçlerde “ödeme namusu” kriteri berhava olur. Günlük gelirle yaşayan insanlar, hele hizmet sektöründe, işsizliğe uzun süre tahammül edemeyecektir. “Kaos” düşük olmayan bir ihtimaldir. Anlaşılan ekonomi dünya için 2020’de “kayıp yıl” olacak. Sevgili ülkemiz ekonomik dengelerimizin zayıf olduğu bir dönemde bu krizle boğuşmak durumunda kalıyor. Herkes devletten bir şeyler umuyor. Ama o devletin imkanlarının sınırlarında olduğunu idrak etme durumundayız. Bu anlamıyla ekonomik tedbirlerin günün sonunda servet vergilerine işaret etmesi şaşırtıcı olmamalıdır. Dünya bu salgından mutlaka ders çıkaracaktır. Vahşi ve tüketimi kamçılayan aşırı üretim hem insanlığı hem de çevreyi tehdit eder hale gelmişti. Sosyal devlet, sosyal ekonomi ve benzeri kavramlarla bezenmiş bir yeni düzen kaçınılmazdır. Esasında bu salgının bu denli önemsenmesi bir ayıbı da gözler önüne seriyor. Yeryüzünde her gün “açlıktan” “kanserden” “trafik kazalarından” bunların her birinden ölen insan sayısı koronavirüsten kat be kat fazlası... Ama hiçbiri bu denli gündem oluşturamıyor. Zira onlar ekonomiyi doğrudan etkilemiyor, işleyişi bozmuyor ve materyal refaha yönelik tehdit doğurmuyor. Ayrıca virüs “eşitlikçi”(!) tutumuyla diğerlerinden farklı olarak “zengin-fakir” ayrımı gütmüyor. Bu denli önemseniyor olması, bu anlamıyla egemen dünyanın kirli ve egoist yüzünü de deşifre ediyor. Neyse her “şer”den “hayır” doğar demişler. Virüs umarız, yanlış giden dünyaya bir uyarıdır ve bir şeylerin değişmesine vesile olur... ----- Şaşırmaya alışacağız YEME içmenin, gezmenin, bu konularda tavsiyede bulunmanın bir anlam ifade etmediği günlerden geçiyoruz. Koronavirüslü yaşam tek gündemimiz. İnsanoğlunu “toplum” yapan oluşturduğu ilişkilerdir. Ekonomi de bunlardan biri, belki de en önemlilerinden. Sağlık kaygısı ön plana çıkınca, haklı olarak, işleyiş de bozuluyor. Neticede ekonomi dev bir sarmal... Herkes bir şekilde birbiriyle ilişkili... Gerek ülke içinde gerekse dış dünyada pek çok sektörde hizmet ve mal üretimi askıya alınmaya başladı. Bu durum iş dünyasının genelinde bazı tedbirleri zorunlu hale getirecek. Bunun anlamı süresini tam kestiremediğimiz “darboğaza” girmemizdir. Ülkemiz, hatta dünya “ani duruş” denilen ekonomik olguya yabancı... Hani gün gelecek, en fazla birkaç ay sonra “virüs” etkisini kaybedecektir. Ancak yarattığı tahribatın etkileri hiç şüphesiz daha uzun süre devam edecek. Böylesi travmatik süreçlerin belki de tek faydası her türden kutuplaşmaları yumuşatmasıdır. Bu neviden felaketler nelerin önemli olduğu konusunda sıralamalarımızı değiştirir. Şimdi “dayanışma” zamanı... Anladığımız, “dik yokuş”un henüz başındayız... Hani “iniş” mutlaka yaşanır... Ancak 21. yüzyılın sürprizler çağı olduğunu bilelim... Artık, yaşayacaklarımız makul ve mümkünlerimizin sınırlarını zorlayacaktır. İnsanoğlu “şaşırmaya alışacağı” dönemleri idrak etmeye başlamıştır.",https://www.hurriyet.com.tr/yazarlar/sitki-sukurer/virus-uyariyor-41474741
Sıtkı Şükürer,Şikemperver rehberleri,"Mart 01, 2020 06:29","Bir yılı aşkın bir sürede 200’e yakın gizli müfettiş İstanbul, Ankara, İzmir, Bodrum, Antalya ve Bursa kentlerindeki restoranları değerlendirdi. Rehberde 518 restoran ve 364 lezzet noktası yer alıyor. Rehber kapsamında en yüksek puan “beş inci”ye yer veriliyor. Derecelendirme; “Şef restoranı, bistro, brasserie, geleneksel mutfak, et lokantaları ile kebapçılar, balık lokantaları, Uzak Doğu restoranları, meyhaneler ve sokak yemekleri restoranları” kategorilerinde yapıldı. Beş incili “Od Urla”, dört incili “İsabey Bağ Evi”, “Vino Locale”, “Kapha”, “Agrilia” ve diğer pek çok mekân İzmir’in gururu oldu. İncili Rehber gibi ancak İzmir paydasında yayınlanan diğer çok önemli bir çalışmada İzmir Gurme Guide’in “Bir Adım Öne Çıkanlar” rehberi. Bahse konu rehberde de yeni dönem sonuçları için geriye sayım başladı. Belirtmek gerekir ki, “seçici kurula” bu yıl çok önemli isimler dâhil oldu. Ayhan Sicimoğlu’ndan Neptün Soyer’e, ekibin kaptanı Ahmet Güzelyağdöken’in koordinasyonunda pek çok kategoride İzmir’in lezzet odakları tespit edilmeye çalışılıyor. Bu arada, ağustos ayında açılacağı söylenen İstinye Park AVM’sinde “İzmir’in lezzetleri” konseptiyle efsane esnaf lokantalarının bir arada toplanacağı bir sokak oluşturuluyormuş. Bölgemiz, hakikaten gastronomik anlamda çok ciddi bir ivme kazanmaya başladı. Her keseye uygun Akdeniz lezzetleri ile çok uzun olmayan bir zamanda “Bilbao”ya selektör yapmaya başlarsak şaşırmayacağız. ----- İki özel tavsiye YEME içme konusu açılmışken, iki özel “et”çi yazmak isteriz. Birincisi; “Akbıyık”... Akbıyık, İzmir’in mütevazı gelir grubuna dâhil insanların yaşadığı Çamdibi’nde bir lezzet vahası. Bu mekân, Boşnak kökenli işletmecileri ile benzerlerine İstanbul’da dahi zor rastlanan müthiş bir et restoranı... Cumartesi, pazar demeden, her daim açık olan restoran çoğu kereler dışarıda müşteri sıraları oluşturarak servis veriyor. Hani bir işi iyi yapınca, semt şu olmuş, uzakmış, yakınmış önemini kaybediyor. Pek tabii, Akbıyık, tertemiz, hijyen bir mekân... Ustalardan garsonlara, herkes birinci sınıf... Nesini tavsiye edersin derseniz, birinci sırada “kuzu kafes” gelir. Nar gibi kızartıldıktan sonra önünüzde dilimlenerek servis edilen pirzolalar hakikaten bir efsane. Yine dana bonfilelerin küçük parçalar halinde kızgın döküm tabaklarda tereyağlı sunulması akılları baştan alıyor. Kelle-paça çorbası, döneri, çedarlı köfteleri, hamburgeri, isli balkan etleri ile İzmir’in az bilinen “et mabedi” Akbıyık... İkinci yer; Keb-up... Mistral Çarşı’da yeni açılan mekân kebabın kültürel ve genetik mirasını Urfalıların taşıdığını adeta ispat ediyor. Urfalı bir genç, çok uluslu danışmanlık firmasındaki kariyerini noktalayıp hayallerinin peşinden koşmaya karar vermiş. Keb-up, 1989 doğumlu Erkan Öncel’in işletmeciliğinde telaşsız, düzgün ve kalıcı olmaya azimli bir anlayışla servis veriyor. Bir akşam ziyaretimizde anında yoğurdukları “çiğ köfte” ile “insafsız lezzet bombardımanına” muhatap olduk. Yine, “Adanası, ciğeri, şişleri” ile klasik sunum tırmandırıldı ve yöreye özgü “şıllık” tatlısı ile teslim olmamız sağlandı. İzmir kebap konusunda hakikaten çok mesafe almaya başladı. Keb-up da bunlardan birisi olacak anlaşılan... Mekân hayırlı olsun, inşallah çizgilerini hiç bozmadan devam ederler.",https://www.hurriyet.com.tr/yazarlar/sitki-sukurer/sikemperver-rehberleri-41458403
Sıtkı Şükürer,Kasaba lezzetleri,"Şubat 02, 2020 06:29","Mesela bir cumartesi sabahı “Ödemiş”e gidebilirsiniz. Sizi Türkiye’nin belki de en renkli pazarı bekliyordur. Sebze-meyve çeşitliliği ne denli bereketli topraklara sahip olduğunuzu hissettirirken, el oymalı örtülerden tülbentlere, evlerde imal edilmiş ürünlerin otantik güzelliği ile hayranlığınız doruğa çıkar. Erken saatlerde meşhur “Töngül” pidesini, “Birgi” ve “Bozdağ” turundan sonra, dönüşe yakın “Hurşit” ya da “Dostol”da Ödemiş Köftesi’ni taam edebilirsiniz. Diğer bir yer, mesela “Aydın’ın Dalama” beldesi olabilir. İzmir’den 1,5 saatlik bir yolculukla “Dalama”ya ulaştığınızda sabah vakti başlamış “kuyu tandır” ziyafetine dahil olursunuz. Küçük çarşısında çok sayıda sokak mekânında kuzu tandırlar gözünüzün önünde satırla parçalanarak servis edilir. Hani özellikle, ocak ayında bir başka mutluluğa ortak olmak istiyorsanız “Karaburun”a gidebilirsiniz. Karaburun bu aylarda “Nergis” demektir. Bize göre dünyanın en güzel çiçeğidir Nergis... O naif hali, muhteşem “sarı” rengi, tabii ki, olağanüstü kokusu ile esasında İzmir’in simge çiçeğidir. Karaburun’a gidince, hele “kefal” mevsimi ise kıyı restoranlarda, “takoz” tava kefali yemeden gelmek olmaz. Diyelim canınız pide çekti. Aydın’ın her kasabası bu konuda fenomendir. Ama özellikle, tavsiyemiz “Koçarlı” ve “Bozdoğan”dır. Koçarlı’da “Şafak Pide” Bozdoğan’da “Mikado” 100 küsur kilometrelik yolun cefasını kat kat geri ödeyecek bir lezzet bombardımanı sunacaktır. Diyelim, çok uzaklara gitmek istemediniz. O halde “Ürkmez”de “Ciğerci Ali Cengiz”e rotayı çevirebilirsiniz. Bu sayede Adana ve Tarsus mutfağının lezzetleri ile birlikte o efsane ciğeri tatma imkânına kavuşursunuz. Eforum yerinde, biraz uzağa gidebilirim diyorsanız, Edremit’i tavsiye ederiz. Ege’nin sahil kasabaları kış vakti bir başka keyifli olur. Burada sizi bekleyen ödül; tarihi “Cumhuriyet Lokantası”dır. Bu mekânda “kapuska” da bir farklıdır, “işkembeli nohut” da... Hani pergelin bir ucuna İzmir’i koyup, şöyle 250-300 kilometreye çıkartırsak, hiç şüphesiz anlatacaklarımız bitmez. “Birinci cemre” zamanı geliyor. İçimizdeki “seyahat” ateşi canlanmaya başlıyor. İyi ki, Ege’de yaşıyoruz... ----- Sergen Yalçın BEŞİKTAŞLI değiliz, ancak her futbolsever gibi “Sergen” hayranıyız. Futbolumuzun yetenekleri ile hafızalara kazınmış çok özel bir ismidir Sergen... Şimdi yetiştiği kulübün teknik direktörü. Sergen, akıllı bir insandır. Teknik bilgi birikimi konusunda ise kuşku yoktur. Ondan beklenen, orkestrayı uyumlu ve verimli yönetmesidir. Yıllar önce Lucescu bir maç öncesi üşümesin diye kendi paltosunu çıkartarak Sergen’in omuzlarına örtmüştü. Bu fotoğraf karesi hiç unutulmamıştır. Teknik direktörlük önce “duygu birliğini” temin etmektir. Yine geçmişten bir anekdot hatırlıyoruz. “Arif, takıma yeni katılmış genç Okan’a bir maçtaki iyi oyunundan hareketle saatini hediye eder. Bunu duyan Fatih Terim kolundaki pahalı saati çıkartıp Arif’in koluna takar.” Diyeceğimiz, bir takımın “hoca”sı olmak futbolcu, seyirci, yönetim; kısaca ortamın psikolojisini doğru okumaktan geçer. Sergen, tüm bunları başaracaktır. Kendisine başarılar diliyoruz...",https://www.hurriyet.com.tr/yazarlar/sitki-sukurer/kasaba-lezzetleri-41435923
Sıtkı Şükürer,Devlet kuşu,"Mart 15, 2020 06:29","Öncelikle belirtelim ki “Çeşme Projesi” Ege’nin Turizm Merkezi ana projelerinin ilk etabı. Daha sonra sırada “Didim” var. Dikkat edilirse özellikle “proje” kelimesini kullanıyoruz. Zira şu aşamada Sayın Bakan’ın ifadesi ile konunun tüm bileşenlerinin katkısıyla 2021 yılının son çeyreğine kadar proje olgunlaştırılacak ve kesin bir “plana” dönüştürülecek. DÜŞÜK KAMULAŞTIRMA Bahse konu projede en önemli katkıyı “kamu” yapıyor. Kamuya ait hazine arazileri projeye tahsis ediliyor. Yaklaşık 95 milyon metrekarelik kamu arazisi ve binde iki oranı ile ifade edilen kamulaştırma ile birlikte proje gerçeklik tabanına oturtulacak. Cumhurbaşkanı’nın turizm yatırımlarını stratejik öneme haiz olarak ilan etmesinin somut yansımaları tahsislerle ortaya konmuş olacak. Bakan Ersoy tecrübeli bir turizmci işadamı kimliği ile sözkonusu arazinin bölümlenmesi yapıldıktan ve ÇED ve benzeri izinleri alındıktan sonra yerli ve yabancı yatırımcıların ilgisine sunulacağını ve ihale yoluyla uzun vadeli tahsislerden en kötü senaryoda 1 milyar dolar gelir elde edileceğini açıkladı. Bunun alt yapı yatırımlarında kullanılırken artan kısmın Kemeraltı gibi İzmir içi projelere aktarılacağını ifade etti. Ayrıca, yatırımcıların takribi 20 milyar dolar yatırım yapacaklarını söyledi. Yatırımların, 2021 yılında ihaleler yapıldıktan sonra 2023 yılında tamamlanacağının planlandığı ve 100.000 kişiye istihdam sağlanacağı ifade edildi. ÇEVRE HASSASİYETİ Bakan, hassasiyetleri bildiklerini, bu yüzden yatırım geneli için “çevre sertifikasyonu” alacaklarını ve ayrıca bölge genelinin yanısıra her bir yatırım için de bu belgeyi arayacaklarını belirtti. Proje sunumunda bilişim merkezlerinden görkemli müzelere, pek çok detayın olduğunu, 20 adet golf sahasının planlandığını ifade etti. Amacın 12 aylık bir devamlılık sağlamak olduğunu söylerken, golf turizminin önemine vurgu yaptı. Golf sahalarının zaten kıt olan su kaynakları ile nasıl sulanacağı sorusu üzerine, ihtiyacın yüzde 50’si için bir problem olmadığını, kalan yüzde 50’nin yarısının dev bir arıtma ile geri kazanılan atık suların “sulamada” kullanılacağını, diğer kısmın ise deniz suyundan “osmos” suretiyle dönüştürülerek elde edileceğini ifade etti. Bu arada termal kaynakların otellere tahsisi ile kış turizminin önünün açılacağını belirtti. Bakan, tahsis edilen arazi çok fazla olmasının getirdiği imkân sayesinde projenin tamamında yatay yapılaşma olacağını belirtti. En fazla zemin üstü iki kata müsaade edileceğini, kottan kazanım olmayacağını, kıyıların turizm tesislerine kapatılmayacağını ve önlerinden yol geçeceğini, bir anlamda Cannes ve Nice gibi bir yer planladıklarını ifade etti. Pek tabii daha çok şey konuşuldu. DEVLETTEN BÜYÜK KATKI Kısaca hep serzenişte bulunduğumuz İzmir’e “kamu yatırımı” yapılmıyor söylemi nihayet karşılık buluyor, denilebilir. Sayın Bakan daha sonra Sayın Tunç Soyer’le de bir araya geldiler. Tunç Başkan projeyi olumlu karşılarken, özellikle Bakan beyin işaret ettiği birlikte çalışma iradesinin çok değerli olduğunu ifade etti. Hayatın idamesi için yatırım şart. Bu anlamıyla turizm yatırımları en tercih edilendir. Böyle bir yatırıma doğrudan itiraz etmek kabul edilebilir bir şey değil. Tabii ki proje tüm yönleri ve ilgili taraflarıyla tartışılıp olgunlaştırılmalıdır. Projenin hayata geçirilmesi İzmir’e çok şey kazandıracaktır. Bu bir devlet projesidir. Devlet milyonlarca metrekare hazine arazisini tahsis ederek esasında en önemli katkıyı yapmaktadır. Bahse konu yatırımlar tamamlandığında kent içi ekonomisine etkileri de müthiş olacaktır. Özetle bu proje bu kentin yakın tarihindeki en önemli atılımlarından biri olacaktır.",https://www.hurriyet.com.tr/yazarlar/sitki-sukurer/devlet-kusu-41469248
Sıtkı Şükürer,"Bilgi artık kolay, hızlı ve ucuz","Şubat 23, 2020 06:29","Şüphesiz öğrenmenin sınırı yok. Örneğin, 600 sayfalık klasik bir roman sanatsal doyumun yanında, kişiyi entelektüel olarak da zenginleştirir. Ancak bu yolla beslenmenin ciddi bir “zaman” maliyeti vardır. Çetin Altan “belirli bir yaştan” sonra derken, muhtemelen kalan zamanının kıymetli olduğunu ve bildiklerinin aktarmaya kifayet ettiğini belirtiyordu. Mamafih şimdilerde bilgi çağı “kitap kurdu” olmanın marjinal faydasını hafiften tartışılır hale getirmeye başladı. Zira bilgiye ulaşmak artık zahmetli bir şey değil... İhtiyaç duyduğumuz her bilgiye telefonumuzla bir tık mesafesindeyiz. İnsanlık zannedilmesin ki, malumat sahibi olmaktan vazgeçiyor. Hayır, aksine kaçınamayacağı bilgi bombardımanı ile daha bilgili olmayı sürdürürken, ilgisini mecburen hemen her konuda çeşitlendiriyor. Bu sebeple; kısa, kristalize, özet bilgiler onun istifadesine “hap” şeklinde sunuluyor. Genel bir bilgiden özeli süzmek zaman israfı addediliyor. Artık kimse kulağına öteki eli ile arkadan dolanmayı tercih etmiyor. Bu vesile ile sevgili Uğur Yüce’nin yıllardır özveri ile sürdürerek paylaştığı “özet kitap” çalışmalarının onun farkındalığını gösterdiğini ifade etmek isteriz. Diyeceğimiz, çok kitap okuyanlar yine bu güzel alışkanlıklarına devam etsinler. Hiç kuşku yok, kitap okumanın katkıları, hele bizim toplumumuzda tartışılmaz. Ama kültürel beslenme dinamikleri değişiyor. “Bilgi” giderek evrensel, kolay, ucuz, hızlı ve fırsat eşitliğine hizmet eder hale geliyor. ----- İhmal devam ediyor  MESELA TÜSİAD, diyelim Ayasofya Müzesi’ni kapsamlı bir şekilde restore etti. Acaba karşılığında bundan böyle o yere “TÜSİAD Eğitim Kampüsü” adını verebilir mi? Mevzu daha önce de yazdığımız üzere “Portekiz Sinagogu”. Evet, harap halindeki bu tarihi ibadethaneyi Ege Genç İş İnsanları (EGİAD) takdir edilecek bir çabayla restore etti ve muhtelif etkinlikler için kullanıma hazır hale getirdi. Buraya kadar tamam... Sonrası ise sıkıntılı. Dernek yönetimi, bahse konu yeri ısrarla “EGİAD Sosyal ve Kültürel Etkinlikler Merkezi” olarak isimlendiriyor. Hani EGİAD ismi hiç geçmez demiyoruz. Ama o yer, öncelikle “Portekiz Sinagogu”dur... Bu tarihi kimlik tartışılmaz şekilde vurgulanır, istenirse altına küçük puntolarla derneğin ismi yazılabilir. Benzer örnek, Cunda’da “Taksiyarhis Kilisesi”nin restorasyonunda yaşanmıştır. Tarihi yapı, restore edildikten sonra değerli objelerle kilise bir sanayi müzesine dönüştürülmüş ve “Taksiyarhis” ismi ön plana alınarak, restorasyonun ötesine geçen katkı sebebiyle Rahmi Koç Müzesi ismi, ayrıca göze batmadan belirtilmiştir. Yine Tatış Ailesi, tarihi Uşakizade Köşkü’nün başka bir isimle anılmasını aklına dahi getirmemiştir. Bakınız, bu gibi konularda tevazu içeren tutumlar ilgili kişi ve kurumları çok daha fazla yüceltir. Ayrıca belirtelim ki, EGİAD’ın uzun zamandır devam eden ısrarı en fazla Musevi Cemaati’ni rahatsız etmektedir. Yanı sıra, gerek TARKEM, gerekse Kemeraltı Derneği, benzer hassasiyet içindedir. Bir kentin değerlerine sahip çıkmak çok iyi bir şeydir. Sevgili EGİAD’lılar yaptığınız katkıyı lütfen gölgelemeyin.",https://www.hurriyet.com.tr/yazarlar/sitki-sukurer/bilgi-artik-kolay-hizli-ve-ucuz-41453346
Sıtkı Şükürer,AVM konsepti değişiyor,"Şubat 09, 2020 06:29","AVM’ler hayatımıza girmeye başlamıştı. İstanbul’a AVM gezmeye gidilirdi. İlgi, talep müthişti. Kısa zamanda memleketin her köşesinde yüzlerce AVM açıldı. Bir an geldi, her açılan yer öncekileri tekrarlamaya başladı. Marka ve firma sayısı artmıyordu. Kiralar yüksekti. Hani ekonomi iyi olursa alışveriş de oluyordu. Ama krizler başlayınca satışları düşmeye başladı. Özellikle 2018 Ağustos ayında döviz patlayınca yabancı para cinsinden kiralar yasaklandı. Ancak talep bıçak gibi kesilmişti. Ayakkabı ve hazır giyim sektöründe satışlar kan ağlıyordu. Mevcut 500 civarında AVM’nin %90’ı eski mutlu günlerini arar hale geliyordu. Perakende sektöründe yeni marka görünmüyor, “lüks”, Arap turistten medet umuyor, yabancı firmalar Türkiye’yi terk ediyorlardı. Bugün, geldiğimiz noktada belki yine insanlar AVM’leri dolduruyor, ama alışveriş faizlerin düşmesine rağmen çok tatsız, sektör mutsuz ve çözüm arayışları içerisinde. Hali hazırda nispeten “iş” yapan yerler yiyecek içecek mekânları. Hal böyle olunca AVM’ler giderek “toplulaştırılmış gastronomik merkezlere” dönüşme eğiliminde. Neticede lokantalar, cafeler, burgerciler, semtine göre birkaç lüks restoran “mecburen değişen” bir AVM konsepti ortaya koyuyor. Pek tabii, bu durumu sadece ekonomik krize bağlamak da yanlış. Artık pek çok kişi “internet”ten alışveriş yapıyor. Gelişmiş kargo sistemi ile diyelim “kazak” alınacak, iki üç renkte ve farklı ölçülerde siparişi veriliyor, deneniyor, biri alınıp diğerleri iade ediliyor. Firmalar dükkân kirası ödemediğinden fiyat avantajı sağlıyor, neticede herkes mutlu oluyor. Bu durumda o dev AVM’ler için, mevcut anlayışlarını değiştirmedikleri taktirde, “tehlike çanları” çalıyor. Pek tabii, gezerek, görerek, canlı alışveriş hiçbir zaman bitmez. Ama teknoloji hayatın her alanında alışkanlıkları değiştiriyor. Konumuza dönersek... AVM’lerin yeme içme sektörünü öncelemeleri gerekiyor. Mesela “Barcelona’da La Rampla” caddesinde “Boqurie” pazarı müthiş turistik çekim merkezidir. İzmir’in denize kuğu gibi uzanan en güzel yapısı “Pier” şu haliyle vasat bir AVM’dir. Oysa Boqurie gibi düzenlenebilir. Tarihi alanın en kuzey noktasından başlatılacak bu hareket, dalga dalga içlere doğru heveslendirici bir etki yaratabilir. Diyeceğimiz... Ayakta kalmanın yolu, özel, yöresel, çarpıcı çözümleri bulabilmeyi gerektiriyor. ----- Sembol mekân: İncir Evi İZMİR’in marka dükkânları vardır. Bunların başında “İncir Evi” gelir. Şen Ailesi’ne ait bu mekân, Kale Arkası’ndaki yerinde seçkin ve dik duruşu ile müşterilerine uzun yıllardır hizmet eder. Gençliğimizde İstanbul’a gidenlere “İnci Pastahanesinden profiterol getir” cümlesi klasikti. Aynı şekilde Bebek Badem Ezmeci’den hediye getirilmesi pek bir makbuldü. İncir Evi de İzmir’den ülkenin dört bir yanına hatta yurt dışına hediye gönderilirken, ilk akla gelen yer konumunu hep korur. Galiba ticaretin birinci koşulu, ne yapıyorsan o işi “iyi yapmak.” Ulusal bazda bu işin şahikası “Paşabahçe”dir. Hakikaten ülkemizi temsil etmek istediğimizde koşa koşa Paşabahçe’ye gidiyoruz. İncir Evi’nin yanı sıra “Gusto” çikolatalarıyla, “Reyhan” pastalarıyla, İzmir ve Ege için böylesi bir fonksiyon icra ediyor. Bu neviden özel mekânlarımızı sevgiyle selamlıyoruz.",https://www.hurriyet.com.tr/yazarlar/sitki-sukurer/avm-konsepti-degisiyor-41443053
Sıtkı Şükürer,Paslı mengene,"Ocak 26, 2020 07:29","Her şey hanedanın menfaatine göre şekillenirdi. Esas olan kurulu yapının devamıydı. Bu amaçla kapsamlı bir “devlet” organizasyonu oluşturulmuştu. Neticede “düzen” 700 yıl sürdü. Sıradan insanların bu yapıya karşı çıkacak gücü yoktu. “Hükümran bir yönetim” kader bellenmişti. Sonra “Cumhuriyet” geldi. Onlar da Osmanlı’dan farksızdı. Hatta, halkı kendi tasavvurlarına göre biçimlemeye çalışıyorlardı. İktidarlarının devamı için bürokrasiyi daha da katmerlendirdiler. “Aile” gitmiş “Ankara” ikame olmuştu. Adına “devlet” denilen iktidar aparatı kullanıcısına imkân sağlayan bir “paslı mengeneydi”. Geçici sahiplerden bağımsız bürokratik bir buyurgandı. Dünden bugüne hiçbir şey değişmemiştir. Vazgeçilmezliğine kitleleri inandırmış, meşruiyetini sorgulatmayan, insanları nazara almayan, kaskatı ve çöreklenmiş bir yapıdan söz ediyoruz. Önemli zannedilen, tehdit diye algılanan ne varsa bu düzene hizmet için zihinlere yükleniyor. Vatan, millet, din, iman, demokrasi, protesto, STK, odalar, belediye... Tiyatronun dekorunu tamamlamak üzere figüranları rahatlatmak için verilen “doz ilaçlar”. “Tahakküm” üstü örtülü ya da açık; asker, polis, savcı, hâkim, maliye, medya ve benzerleri ile soluksuz ve kesintisiz sürdürülüyor. Diyeceğimiz “Ulus devlet” bu haliyle “özgür aklın” kaderi üzerinde en belirleyici etken. Bu baskıyı bir nebze azaltmanın yolu “yerelliği” geliştirmekten geçiyor. Bırakın ulus ölçeğini, şehir, ilçe, hatta semt bazında “özerkleşmiş” beldeler hafifletici bir çözüm olarak önümüzde duruyor. Pek tabii, ne mümkündür, bilmiyoruz sadece hayal kuruyoruz. ----- Hükmedemediğin mekân kaybeder  Yurt dışında restoranları değerlendiren kuruluşların en bilineni Michelen Rehberi’dir. Bu kuruluş, kimliği gizli müfettişleri marifetiyle yeme-içme mekânlarını denetler ve öngördükleri kalite çizgisini tutturanları “yıldız”lar vermek suretiyle derecelendirir. “Michelin üç yıldızlı” olmak bir aşçı için en büyük onurdur. Hiç şüphesiz, bu mertebeye erişmek de çok zordur. Daha zor olanı, o zirvede kalabilmeyi başarabilmektir. Geçenlerde bir dostumuz böylesi bir mekân için aylar öncesinden yer ayırtmak istediğinde, güçlükle iki ay sonrasına ve öğlen saatleri için rezervasyon yaptırabilmiş. Sonrasını kendi ağzından aktaralım; “İspanya’da Bask bölgesindeki bu yer, nerede ise dağ başında zor bulunan bir mekândı. Tam vakinde restorana geldik. İçeride 35-40 kişi vardı. Epey bir masa boştu. Garsona biraz da istihza ile neden talepleri geri çevirdiklerini sorduğumuzda, kapasiteyi masa, sandalye sayısının değil ‘şefin’ layıkıyla hizmet verebileceği kişi sayısının belirlediğini söyledi.” İşe dünya çapında bir mekân olabilmek böyle bir şey... Bizim ülkemizde ise genelde, “müşteri velinimettir” gerekçesiyle, şefin, garsonun, patronun hatırı ile mekânın tıka basa doldurulması tercih edilir. Hani tek ürünlü kebapçı, dönerci, köfteci salonlarının ya da standart menü satan zincirlerin çok sayıda müşteri esasına göre çalışması normaldir. Biz daha özel mekânlardan söz ediyoruz. Geçtiğimiz yıllarda iyi isim yapan bir restoran talep görünce aynı ilçede iki mekân daha açtı. Durmadı, şehirde dördüncü bir yeri üstelik 750 kişilik kapasite ile zincirine ekledi. Bakınız, bu tip bir işletmecilik anlayışı ile başlangıçta yaratılmış “büyü” korunamaz. Zira, ne aşçıyı ne de tecrübeli garsonları klonlayamazsınız. Bırakın ikinci, üçüncü mekânları 100 kişiyi aşan büyüklükler sadece tek bir mekân için bile tehlike çanlarıdır. Büyük şefler (aşçılar), mesleğine aşkla bağlı, mekânının hakimi, aşırı titiz, mükemmeliyetçi, araştırıcı, yaratıcı, müşteriyi değil, malzemesini kovalayan insanlardan çıkıyor. Bakın sözünü ettiğimiz yerlerin mutlaka lüks mekânlar olması gerekmiyor. Kemeraltı’nın efsanevi esnaf lokantalarından Koçarlı’daki pideciye ve Türkiye’nin (1) numarası Od Urla’ya kadar “özel” bellediklerimizin kumaşı, boyut fark etmez, aynıdır. Bu işten zengin olunmaz değildir. Ancak “maddiyat” temel motivasyon olmamalıdır. O unsur “sonuç” getirisidir. Neticede; bu uhrevi zenaatta kendine ve mesleğine saygı esastır, işinizi de iyi yapıyorsanız her yönden tatmin sağlanacağı kesindir.",https://www.hurriyet.com.tr/yazarlar/sitki-sukurer/pasli-mengene-41428709
Sıtkı Şükürer,Urla Belediyesi,"Aralık 22, 2019 07:29","Bu konuyla ilgili sair bir uygulamayı da değerlendirmek isteriz. Oda şudur; Burak Oğuz’un yerine belediye meclis üyelerinin iradesi ile yeni bir belediye başkanı seçilmemiş ve fakat İçişleri Bakanlığı marifetiyle bir kayyum atanmıştır. Doğu ve güneydoğu illerinde benzer durumlarla ilgili olarak yaygın uygulama burada da tercih edilmiştir. Devletin HDP’li meclis üyelerine yönelik rezervli bakış açısı, bu defa Urlalı üyelere de teşmil edilmiş izlenimi doğmaktadır. Bağlı olarak; bu uygulama ilgili yörelerdeki oy oranları nazara alındığında HDP-PKK eşleştirmesi gibi CHP-FETÖ eşleştirmesi spekülasyonuna yol açabilir. Niyetin böyle olmasına ihtimal vermesek de umarız benzer durumlar yaşanmaz. ---- Devlet nedir, kim içindir? OSMANLI, bir aile organizasyonuydu. Tarihçiler, ailenin ya da bir zümrenin menfaatleri üzerinden şekillendirilen bu neviden yapıların iktidarın devamını sağlayan erklere bir kere hakim olunduktan sonra yüzyıllar boyu sürebildiğini ifade ederler. Hakikaten bir “güç” bir şekilde bir “devlet” oluşturur ya da var olan ele geçirilir ise “fiili, hukuki, maddi ve moral” sütunlar kontrol altına alındığında bu yapıların devrilmesi kısa vadede mümkün olamıyor. Hele ki, halkta bir “itiraz” kültürü oluşmamışsa. Esasında devlet denilen organizasyon “servis sunan bir garson” anlayışı ile çalışmalıdır. Amaç bir arada yaşama esaslarını tanzim eden bir hizmet yapısı oluşturmaktır. Batıda, özellikle İskandinav ülkelerinde bu tutumu net bir şekilde gözlemlersiniz. Uygarlık bilinci zamanla devleti özgür bireyin “empatik mutluluğuna” katkı koyan bir “aygıt” olmaya evriltmiştir. “Sezar’ın hakkı” için mücadele geleneğinden gelen “batı” çok ciddi yalpalanmalara rağmen coğrafyamızdaki ülkelere göre, “iktidara biat eden toplum” tavrını büyük ölçüde püskürtmüştür. Genç cumhuriyetimiz 1920’lerin siyasi anlayışlarına uyumlu olarak jakoben ve devrimci bir yapıda kurulmuştu. Kurucu irade yepyeni bir toplum hayal etmiş ve sosyal mühendislik projesi için kollarını sıvamıştı. Bu amaçla asker, polis, hakim, savcı, maliye ve medya gibi iktidar parametrelerini kontrol altına almış, başta milli eğitim politikaları olmak üzere ülkeye ve topluma dair tüm tasavvurlarını hayata geçirmeye çalışmıştır. Cumhuriyetin katkılarını biliyoruz, ancak demokrasinin geri plana alındığı bu devlet yapısı, bu zaafı ile birlikte kalıcı olarak kurumsallaşmıştır. Nitekim devran değişince yeni yöneticiler bu “çatı”nın demokrasinin değişim dinamiğini “paslandırma” konusunda son derece elverişli olduğunu fark etmişlerdir. Sözün özü, bu ülkede devlet iktidar içindir. Bu sebeple denilebilir ki; uluslararası toplum değerleriyle çelişkilerimizin arttığı bir süreçte, maalesef bireyi öncelemeyen, devleti, kendi vazgeçilmezliği üzerinden kutsallaştıran bir modelin 21. yüzyılda ülkeyi taşımakta giderek zorlanacağıdır.",https://www.hurriyet.com.tr/yazarlar/sitki-sukurer/urla-belediyesi-41403145
Sıtkı Şükürer,Kırmızı kitap,"Ocak 05, 2020 07:30","Ne zamanki teknoloji askeri gücü durdurmaya yeterli olmuş, üretmekten ziyade üretenden pay alan anlayış mecburi olarak duraklama durumunda kalmıştır. Zaten beslenme kanalları tıkanınca da Osmanlı çökmüştür. Cumhuriyet farklı bir strateji benimsemiştir. Kaldı ki başlangıçta “fütuhat” yapacak bir gücü de yoktur. O sebeple “yurtta sulh, cihanda sulh” prensibi çok yerli yerine oturmuştur. Ötesinde, hükümran olduğu topraklarda gayrimüslim nüfusun tasfiyesinde hız kesmemiştir. Ki bu kesim zenginlik yaratan asli unsurdu. Böylece “fakir ama onurlu” mottosu ile iktidarına yönelik kritik tehditleri bertaraf etmeyi temin etmiştir. Ancak yukarıda sözünü ettiğimiz “gen” tabii ki kaybolmamıştır. Toprağa gömülü olarak bekleyen “hars” ne zaman milli gelir trilyon dolara yaklaşmış, ağır ağır dış politikamız değişmeye başlamıştır. Son 10-15 yıldır Ortadoğu’dan Akdeniz’e nizam vermeye çalışan tutumumuz, zannetmeyin ki sadece AK Parti’nin eseridir. Askerler dahil, eski–yeni tüm iktidar bileşenleri aktif dış politika konusunda müttefik gözükmektedir. Hani, 2-3 trilyon dolar yıllık bir değer üreten Türkiye’yi, tutmak ne kelime, düşlemek bile zordur. Batı’nın bu durumdan hiç hoşlanmadığını görmek için “uzman” olmaya gerek yoktur. Köprülerin altından çok sular akmıştır. Emperyalist tutumu kendi tekelinde gören “batı”, TC’ye “had” bildirecek güce sahip olduğundan emindir. Bu sebeple sınırları aşılırsa ülkeyi ekonomik ve siyasi anlamda hizaya sokmak için ellerinden geleni yapabileceklerini tahmin etmek zor değildir. Bu kararlılık teşekkül ederse ne stratejik öneminiz ne de jeopolitiğiniz anlam taşır. Diyeceksiniz, uluslararası topluma uyumlu bambaşka bir devlet anlayışı mümkün müdür? Açık söyleyelim, “Kurtlar Vadisi” münasebetiyle öğrendiğimiz bin küsur yıllık “kırmızı kitap”ın değişeceğine ihtimal veremiyoruz.",https://www.hurriyet.com.tr/yazarlar/sitki-sukurer/kirmizi-kitap-41412677
Sıtkı Şükürer,Urla’da Atatürk heykeli,"Aralık 15, 2019 07:29","Bakınız, herkesin meşrebi, birikimi, zevki aynı değildir. Melih Gökçek, Mehmet Aksoy gibi ünlü bir sanatçımızın eseri için ‘tükürürüm böyle sanatın içine’ demişti. Yine Kenan Evren, Picasso’nun eserlerini aşağılarken ‘ben daha iyisini yaparım’ diyordu. Üstelik bazılarımızı dumura uğratan bu yaklaşımlar halk nezdinde çok ciddi bir karşılık buluyordu. Bu cümlelerimizden Nasrettin Hoca tarzı heykelleri korumaya çalıştığımız sonucu çıkmasın. Hani meşhur bir kriter vardır. “Anlamsız şiir olmaz, anlamsızlığın şiiri olur.” Bu şablonu heykellere de uyarlayabilirsiniz. Asgari bir estetik çıta içermeyen, Nasrettin Hoca yapısında olduğu gibi ‘nşaat olsun bizim olsun’ anlayışını yansıtan sözde eserlere, halk şakşakçılığı uğruna tabii ki geçit vermemek gerekiyor. Ama Urla’daki heykel için bu denli net bir yargıya varmak zor. ‘Bana göre’ diye başlayan bir değerlendirmede, diyebilirim ki; “Esasında naif, samimi, biraz tuhaf, amatör, provokatif niyetler içermeyen ve fakat sanatsal yönüyle pek heyecanlandırıcı gelmeyen hafif uyduruk bir çalışma.” Ama sanatçısından karar vericisine, anlaşılıyor ki aynı fikirde değiller. Bu durumda kamusal müdahaleye gitmeksizin demokratik hoşgörü gereği beğenmeyenlere saygı duymamız icap eder. Kar motivasyonu önemli KÜLTÜR insanla taşınır. İzmir’in eski sakinleri 1920’lerde nerede ise sıfırlandı. Tarih onların tarihiydi. Kent dokusu bize emanetti. Biz onu bile yok ettik. An itibariyle İzmir’e ait duyarlı vatandaş tutumu ile her konuda ahkâm kesmeden, galiba önce geçmişe dair sıkı bir öz eleştiri yapmak gerekir. Bu da hiç şüphesiz bir birikim ve cesaret işidir. Ayrıca toplum hayatının çok boyutlu ihtiyaçlarını göz ardı ederek, kendi görüşlerini “tartışılamaz” bir anlayışla ortaya koymak eksikliktir. Bu sebeple bir uzmanlık iddiası, hayatın gerçeklerinin yanı sıra ekonomi, sosyoloji, tarih, felsefe... gibi temel disiplinlerle beslenmiyorsa soyut kopuk yüzeysel ve keskin olur. Bu aralar yoğun bir tartışma yaşanıyor. Mevzu “dikey yapılaşma.” Dikey yapılaşma neden kötü mesela? Ve yine mesela yapılan her iyi şey bizim sayemizdedir demek ne menem bir “tevazu” dur? Ve dahi “kent suçu, hançeri, cinayeti” türünden tanımlamalar amacını aşan ağır söylemler değil midir? Bakınız; rant zahmetsiz kazançtır. Her yatırımcıyı toplum düşmanı gibi görmek, rantiyeci diye yaftalamak bir nevi servet düşmanlığıdır. Rant, altyapısında manipülasyon varsa haksız kazançtır. Bu ayrı konudur. Kar ise müteşebbisin riskinin karşılığıdır, kurallara uygun elde edilmişse haktır, helaldir. Bir toplumun dinamiğinde kazanç elde etme önemli motivasyondur. Kişilerin hukuk kuralları içinde kazanç sağlamaya çalışmaları ne ayıptır ne de arsızlıktır. Bu şekilde elde edilen gelirlerin katkısıyla, devlet ve toplum hayatının finansmanı oluşturulur ve idamesi gerçekleştirilir. O yüzden, “bilir bilmez” ayrım yapmadan kar çabasını eleştirmek, hatta aşağılamak yanlıştır.",https://www.hurriyet.com.tr/yazarlar/sitki-sukurer/urlada-ataturk-heykeli-41397730
Sıtkı Şükürer,Urla’da tarih canlandırılıyor,"Aralık 08, 2019 07:29","Metropolit Pandeleimon ile geçen hafta iki kez birlikte olma şansını elde ettik. Ortodoks dünyası için Anadolu çok büyük öneme sahiptir. Yüzlerce kilisesi adeta bu mezhebin tarihsel geçmişidir. Pek tabii İzmir’deki Ortodokslar sadece Rumlarla sınırlı değil, pek çok Slav Ortodoks da muhtelif sebeplerle kentimizde yaşıyor. Bu arada çok az sayıda kalmış İzmir’in binlerce yıllık yerleşiği Rum vatandaşlarımız da ayrıca gözümüzden sakındığımız zenginliğimizdir. Fener Rum Patriği Bartholomeos daha önce birkaç kez İzmir’e gelmişti. Aziz Vukolos Kilisesindeki ayin her kesimi mutlu eden bir gelişmeydi. Şimdi 6 Ağustos 2020’de Urla Belediyesi tarihsel ‘bağ bozumu’ etkinliğini tekrar hayata geçirmeyi planlıyor. Ortodoks dünyası için bu özel günde Patrik hazretlerinin katılımıyla binlerce Ortadoks’un katılacağı bir gelenek tekrar canlandırılmaya çalışılacak. Bu amaçla başta Tunç Başkan ve Apikam Koordinatörü Hasan Tahsin Kocabaş olmak üzere ve tabii ki Urla Belediye Başkanımız Burak Oğuz çaba sarf etmeye başladılar. Bu gelişmeler en fazla İzmir’in en eski yerleşiklerini mutlu ediyor. Sevgili Tina Samoğlu ve Teodora Haduci gibi sevgili vatandaşlarımız, özellikle de Hasan Tahsin Kocabaş’la el ele verince küllendirdiğimiz pek çok zenginliği adeta yeniden yaratıyorlar. Bu arada Vali bey’de bu konularda desteklerini hiç esirgemiyor. Politik gerginlikler ne olursa olsun halkların kardeşliği her şeyden önemli. Kaldı ki bu şekilde oluşturulan sevgi bağları diğer sorunların çözümünde müthiş yumuşatıcı bir rol oynamaktadır. AVM’ler keyifli ortamlardı BAZI dönemlerde genele yönelik duyduğumuz rahatsızlıkları seçtiğimiz bir kavram üzerinden simgeleştiririz. Bu kavram tam anlamıyla “günah keçisi” olur. Son zamanların kurbanı da, bu anlamıyla AVM’ler. Alışveriş merkezi olgusu hayatımıza son on yıldır dahil oldu. Bugün tüm ülkede yüzlerce AVM var. AVM’ler betonlaşmanın, otantik ve tarihi ticaret dokusunun yok edilmesinin ve hatta “Mali oligarşinin” dinmek bilmeyen bir iştahla halkımızı sömürmesinin bir sembolü haline getirilmeye çalışılıyor. Tamam, negatifleri hepimiz biliyoruz. Ancak galiba insaf ölçüsünü kaçırıyoruz. Netice itibariyle AVM, biz normal tüketiciler yönünden; * Hoş bir sosyal ortamdır, trafiğe kapalıdır, düzenlidir. * Park yeri problemi minimumda yaşanır. * Kışın sıcak, yazın serindir. * Kapalı ortamı sevmeyenler için açık hava seçeneği sunmaktadır. * Mağazaların tamamı kurumsaldır. Bu sebeple daha hijyendir, derli topludur, işporta çığırtkanlığına rastlayamazsınız. * Kayıt dışı ekonomi yoktur, her dükkân fişini, faturasını keser. * Rekabetçi bir ortam olduğu için kalite ve fiyat ilişkisi tüketici lehinedir. * Buradaki dükkânların çok önemli bir kısmı yerli sermayedir ya da ürünleri Türkiye’de üretilmektedir. Yani, sözün özü hiç de “kâbus” yerler değillerdir. Tamam, her yere açılmasın, yeşili yok etmesin, ama “cüzzamlı” muamelesi de çekilmesin. Bir meslek grubu olarak esnaf odalarının AVM’lere yönelik antipropagandasını saygıyla karşılıyoruz, ancak tüketicinin de aklını bu kadar karıştırmaya kimsenin hakkı yok. Hiç şüphesiz hepimizin gönlü Kemeraltı’nın otantik yapısından yana. Ama onu popüler kılmak AVM’lerin sözünü ettiğimiz bazı avantajlarını benimsemek, hatta aşmaktan geçiyor. Tabii ki tarihi kimliğini koruyarak, tabii ki şaşırtıcı esnaf zenginliği ile.",https://www.hurriyet.com.tr/yazarlar/sitki-sukurer/urlada-tarih-canlandiriliyor-41392221
Sıtkı Şükürer,Buzlu camın konforu,"Ocak 19, 2020 07:29","Doğu Karadeniz’de HES’ler doğayı mahvediyor... İç Anadolu’da göller zirai sulama nedeniyle kurutuluyor... Tüm bunlar İzmir’de yaşayan bizleri üzüyor. Ama daha öteye geçemiyoruz. İçselleştirmiyor, biraz burulma hissedip unutuyoruz. Ama ulusal bütünlük, milli sınırlar, vatan deyince mangalda kül bırakmıyoruz. Mesela “Süryaniler” sorun yaşıyor. “Kürtler” mağduriyetlerini haykırıyor. Yazarlar, çizerler, gazeteciler hapislerde... Fazla dertlenmiyoruz, konuşup geçiyoruz, hayatımıza devam ediyoruz. Sonra “kaynaşmış 80 milyonluk kitleyiz” sözlerini alkışlıyoruz. Bu ülkenin “iç acıtan” sorunlarına buzlu camın arkasından bakıyor, risk almıyor, tehlikeli addediyoruz. Ama “dişimizi geçireceğimiz” bir imkân oluştuğunda “aslan kesiliyoruz”. Sanki gerçeklere duyduğumuz utancı bastırma adına, gücümüz yetene “vurun abalıya” çığlıkları ile yükleniyoruz. Kentimizin kadrolu sivil toplum duyarlılarının halleri de bu durumlara benziyor. Sevgili duyarlılar; Anladık, bu kenti sadece siz seviyorsunuz, ona dair doğruyu yine siz biliyorsunuz. Hani gözler ve gönüller sizleri daha kritik alanlarda da takdir etmek istiyor. Mesela, “Demokrasi, insan hakları, Osman Kavala, Ahmet Altan, Selahattin Demirtaş”. Netameli bulduğunuz konularda hep bir “alçak sürünmede”siniz. Bu arada “bilimsel” lafına ipotek koyup, tekelinize almaya çalıştığınızdan beri “bilim”in de ağladığını ifade etmek gerekiyor. Kemeraltı’nın “zahmetsiz dükkânlarından” kılçıksız ve ucuz balık yemek genele yönelik alışkanlık yaratabiliyor. Ama ne çare ki, sivil toplumcu muhalefet; emek, cesaret ve risk taşırsa kıymetli ve saygıdeğer oluyor. Aksi halde, “dostlar alış verişte görsün, biz de esnaflaşmış halimizle cızırtıya devam edelim” hallerinden öteye geçemiyor. ----- Sokak lezzetleri YEME içme mekânlarından kısa kısa bilgiler aktaralım. Evvela köfteciler... İnegöl köfte deyince favori mekânımız Çiğli asfaltı üzerindeki Kemal Usta’dır. Buzlu bademe benzeyen köfteleri ve piyazı ile lezzet fırtınasını devam ettiren “Kemal Usta”, mekânını geriye doğru genişletmiş ve çok da iyi olmuş. “Tamer Usta” ise Çamdibi’ndeki yerinde tam bir sokak lezzeti resitali sunmayı sürdürüyor. Dünyanın ilk yüz restoranına giren Mikla’nın şefi Mehmet Örs’ün öve öve bitiremediği bu mekân daha bir keyiflenmiş haliyle koşusuna devam ediyor. Üçüncü köfteci efsanevi “Nam Köfte”. Özgür Bey, 1960’lardan gelen bayrağı bir “vakar”la taşıyor. Köfte yanında şişleri ve illaki düğme büyüklüğündeki böbrek ve yürekleri ile “Kale Arkasındaki” yerinde aklımızı almaya devam ediyor. Tencere yemeklerine gelince... Nergiz Çarşısı’nda Mustafa Usta önümüzü ilikleyeceğimiz bir “büyük usta”. Geçenlerde “kereviz kestirmeli kuzu kokoreç” yemeği ile kendimizden geçmiştik. Hatta, vesile olduk Tunç Soyer’de müritler arasına katıldı. Diğer bir mekân, Kısıkköy mobilyacılar sitesinde “Beyturan”. 30 yıllık zeytinyağlı yemekler sergisi. Girit yemek kültürünün şahikaları burada, odun fırınında pişiyor. Üçüncü yer, 1. Sanayi’nin kadim mekânı “Zaim Usta”. Sevgili Kemal, herhalde lezzetin sırlarını kozmik odada saklıyor. Menemen Egekent’te “Mutfak by Nazlı” ise tam bir fenomene dönüşmüş durumda. Bu hatun kişi ne ara gastronomi dünyasına girdi ve tam bir “Kupa As”ı oldu... Ona “şapka” diyoruz... Son olarak, gastronomiyi akademik bir ciddiyetle ele alan ve Türkiye çapında özel bir değer olan “Balmumu” lokantasından söz etmek istiyoruz. Ahmet Güzelyağdöken, çizgisi, gustosu, yaratıcılığı ve meslek aşkı ile başka bir yerlerdedir. Alsancak’taki mekân giderek mabede dönüşüyor. Efendim kısa raporumuz bu kadar...",https://www.hurriyet.com.tr/yazarlar/sitki-sukurer/buzlu-camin-konforu-41423149
Sıtkı Şükürer,Haham’ın hayaleti!,"Ocak 12, 2020 07:30","“Atiye” den söz ediyoruz. Beren Saat’in başrolünü oynadığı dizi bir “Göbeklitepe” öyküsü. Senaryonun ne olduğundan ziyade, bizi ilgilendiren yönü, bu sayede Urfa’nın ve tabii, Göbeklitepe’nin bir anda popüler hale gelmesi. Esasında tarihi ve otantik yerlerin parlatılabilmesi için böylesi sanatsal enstrümanlara ihtiyaç var. Film endüstrisi mesela “Roma Tatili” filmiyle bu kentin turizmine müthiş katkı sağlamıştır. Mısır Piramitlerinden, Positano’ya, hatta James Bond filmleriyle Kapalı Çarşı’ya, meşhur “Topkapı” filmiyle İstanbul’a hep bu yolla tanıtım imkânı oluşturulmuştur. Konuyu İzmir’e getirmek istiyoruz. Bu kentin pazarlanılacak materyalleri çok çok fazladır. Ama doğru dürüst bir tanıtım stratejimiz olmadığı için maalesef “pis kokan İzmir”den öteye geçemiyoruz. Elimizdeki en önemli kıymetlerden biri de “Kemeraltı”. Valilik, belediyeler, odalar, TARKEM gibi özel kuruluşlar, sivil toplum kuruluşları, herkes bu tozlu mücevheri kent cazibesinin en ortasına oturtmak için çabalıyor. Bu amaçla bazı binalar rehabilite edilmeye çalışılıyor, altyapıyı düzeltmek için çaba sarf ediliyor, ancak ilave bir şeylere ihtiyaç duyulduğu gün geçtikçe daha aşikâr hale geliyor. Bizim aklımıza gelenin İZTAV’ın da gündeminde olduğunu tesadüfen öğrendik. Evet, Kemeraltı’nın bir hikâyeye ihtiyacı var. Burada sinagoglar var, Sabetay Sevi’nin evi var, tarihi camiiler var, buralardan çıkıp dünyayı sallamış insanlar var... Özetle biraz tarihi gerçek, biraz rivayet, biraz da kurmaca bir çabayla müthiş senaryolar neden oluşturulmasın? Bu senaryolarla Kemeraltı niçin doğal bir sanat platosu haline getirilmesin? Bir yerlere para harcanarak bir “illüzyon” oluşturulacaksa en uygun yer “Kemeraltı” değil midir? Zaten hep söylediğimiz gibi, temiz bir körfez, özü korunarak her yönüyle “keyiflendirilmiş ve lezzetlendirilmiş” Kemeraltı, bu kentin büyük yürüyüşü için en uygun başlangıç adımlarıdır. ----- Gönüllü kefaret zamanları geliyor KENDİMİZİ kandırmayalım. İzmir vaktiyle çok güzel bir kentmiş. Şimdi suratına kezzap atılmış bir çilekeş kadın gibi... Cürümü işleyen sevgili son yıllarda hatasının farkına vardı. Ama yok edilen güzellikler maalesef kolay geri gelemiyor. Neden bu sözleri ediyoruz? Biz İzmir’e kıydık... Hoyrat davranmanın ötesine geçtik. Muhteşem tarihi dokusunu rant uğruna yerle bir ettik, tertemiz körfezi, belki de dünyanın en büyük lağım çukuruna dönüştürdük. Kahverengi körfez bizim ayıbımız, yitip giden özgüvenimizdi. Akıllar başa geldiğinde iş işten geçmek üzereydi. Özfatura ve Piriştina dönemlerinde “Büyük Kanal” çalışmaları yapıldı. Ancak arıtmalar yeterli olamadı. Kocaoğlu dönemi de navigasyon derinleştirmeleri ve sirkülasyon kanalları hazırlıkları ile geçti. Merkezi idare bu meseleyi hiçbir zaman birinci derecede sahiplenmedi. Şimdi Tunç Soyer döneminde farklı bir anlayışla ele alınıyor. Mevcut sistem maalesef evsel atıklarla yağmur sularını birbirine karıştırıyor ve özellikle yoğun yağışlarda kanalizasyon taşıyor. Hali hazırda yağmurlu havalarda suyun 2/3’ü doğrudan denize deşarj ediliyor. Son yapılan araştırmalarla anlaşıldı ki, evsel atık ve yağmur suları ayrıştırıldığında, yağmur sularının denize doğrudan salınımı temin edilirken, diğerleri arıtılacak ve böylelikle “kirletmeme” esası üzerinden körfezin doğal sirkülasyonu ile üç yıllık bir süre içerisinde büyük ölçüde temizlenme temin edilebilecek. Yüzülebilir körfez, özellikle Narlıdere ve Kuş Cenneti kıyılarında daha büyük bir hızla mesafe alacak. Pek tabii, İzmir halkını böylesi bir hediye için büyük “sabır” bekliyor. Zira yüzlerce kilometre yollar kazılacak, borular döşenecek, trafik tıkanacak. Ama hiç kimsenin bu konuda “gık” bile çıkartmaya hakkı olmadığını düşünüyoruz. Herkes, hepimiz, dedelerimizden, babalarımızdan gelen kefareti ödemek mecburiyetindeyiz. Kuşaklar boyu İzmir’e yaptığımız zulüm, umarız sonuç verir ve bu tarihi kent bizi affeder.",https://www.hurriyet.com.tr/yazarlar/sitki-sukurer/hahamin-hayaleti-41417730
Sıtkı Şükürer,Hergele Meydanı,"Aralık 29, 2019 07:29","Bu kuşak büyük ölçüde Amerikan hayranlığı içerisindeydi. Marshall yardımlarından Kore savaşlarına, Celal İnce’nin “Sen Her Şeye Kadirsin Amerika”sına kadar Yeni Kıta’nın sihirli dünyası çok özel bir illüzyon yaratmıştı İzmir’in en güzel semtinde. O dönemin idolleri Kim Novak, Rita Hayworth, Cary Grant, Clark Gable gibi Hollywood starlarıydı. Hemen herkes onlara öykünürdü. İşte o dönemlerde gençler akşamüstleri kılık kıyafetlerine çeki düzen vererek, hatta değiştirerek çarşıya piyasaya çıkarlardı. Genç oğlanlar çarşı girişinde Yapı Kredi leyleğinin altındaki binanın önüne sıralanırlar ve önlerinden “tesadüfen” geçen genç kızlara sempatik görünmeye çabalarlardı. Bu alışkanlık çok uzun yıllar devam etmiştir. Bahse konu köşe “Hergele Meydanı” diye isimlendirilirdi. Hergelenin gerçek manasından ziyade işaret ettiği “neşeli, fırlama gençlerdi...” Geçenlerde Karşıyaka Belediyesi kent hafızamıza dair hoş bir gönderme ile bir küçük levhayı o köşeye yerleştirdi. Belediyemize teşekkür ediyoruz. ALSANCAK BU şehrin kalbi Alsancak’tır. Hani Karşıyakalılar, Güzelyalı, Hatay, Bornovalılar hiç alınmasın. Alsancak hep böyleydi. 100 yıl önce de zengin Hıristiyanların yaşadığı, fakir Müslüman ve Yahudilerin gıpta ile baktığı bir semtti. Bugün bu gerçeklik değişmemiştir. Semtin yerleşikleri dahi Alsancak’a meftundurlar. Buralarda doğup büyüyen başka bir yerde yaşamayı düşünmez bile. Semtin merkez üssü eskilerin deyişi ile “Mustafa Bey” caddesidir. Barcelona için La Rambla Caddesi neyse Alsancak için “Mustafa Bey” caddesi de odur. Bu her daim kıpır kıpır cadde ve onu çevreleyen sokaklar İzmir elitlerinin kurtarılmış bölgesidir adeta. Kent zenginliğinin temerküz ettiği bu bölge, çok az değişen dokusu, alçak kaldırımları ve “biraz da havalı halleri” ile bir Avrupa kentini andırır. Bu güzeller güzeli muhitin görsel hafızasına yerleşmiş bazı kıdemli mekânlar vardır. Mesela Reyhan Pastahanesi, Sevinç Pastahanesi, Damla Restoran, Seçkin Pide, Cafe Plaza ilk anda aklımıza gelenlerdir. Ancak bir tanesini özellikle vurgulamak isteriz. “Pizza Venedik” Dört dörtlük bir İtalyan restoran olan Pizza Venedik, Gül Sokak’taki yerinde, her zaman korunan çizgisiyle hizmetine devam eder. Bu neviden yerler insanlarda “kadim” olma ayrıcalığını hissettiriyor. Neyse, İzmir herkesin hayali, Alsancak bu hayalin gözbebeği.",https://www.hurriyet.com.tr/yazarlar/sitki-sukurer/hergele-meydani-41407939
Sıtkı Şükürer,Yeme içme rehberleri,"Kasım 24, 2019 07:29","Ciddi anlamda bu işi ele alan “İncili” ve “Yedy” her yıl ulusal bazda düzenli rehber çıkartıyor. Dünya ölçeğinde en bilinen rehber “Michelen”. Michelen, mekânları üç yıldız üzerinden değerlendirir. Onlardan üç yıldız almak başın göğe ermesi anlamındadır. Bu yerlerin seçimi kimliği gizli müfettişler marifetiyle, önceden haber verilmeksizin yapılır. Bazı rehberlerde müfettiş seçimlerinin yanı sıra halk oylamasına da müracaat edilir. İzmir’in de gastronomik rehberleri vardır. Bunların içinde en bilineni İzmir Gurme Guide’dır (İGG) ve “Bir adım öne çıkanlar” diye isimlendirdiği ödüllerini her yıl vermektedir. 10 yıllık geçmişi olan İGG, mekânları pek çok kategoride seçici kurulları ile değerlendirir ve finale kalanları halk oyuna sunarak seçimini kesinleştirir. Esasında bu neviden yayınlar, bizim gibi giderek artan “şikemperver”ler için “lezzet ihbarı” niteliğindedir. Bu arada vurgulamak gerekirse; rehberler her yönüyle eksiksiz, her mekânı kavrayan, mükemmel çalışmalar olmayabilir. Ama ilgilenenlere büyük bir kolaylık sağlarlar. İzmir özellikle “sokak lezzetleri” yönünden sınırsız zenginlikler sunan sürprizli hazinedir. Beri yandan son dönemlerde Urla ve Çeşme’de elit kategoride şahane restoranlar açılmaya devam ediyor. Mesela “Od Urla”, yeni bir mekân olmasına rağmen sözü edilen ulusal rehberlerin radarına hemen girebilmiştir. Bu arada belirtelim ki, dünyanın en iyi restoranlar listesine İstanbul’da bulunan “Mikla” adlı mekân, düzenli olarak dahil olmaktadır. Bu yıl “Yedy” gastronomi rehberi de sadece bu mekâna “üç yıldız” vermiştir. Hani çok daha farklı ve özel konseptlere sahip “Urla” mekânları, bize göre “Mikla” gibi şehiriçi restoranlarının altında yer almayı hak etmemektedir. Dileğimiz, ayrı bir sınıflama ile değerlendirilmeleri ve “üç yıldız, beş inci” her neyse haklarının kendi kategorileri içinde teslim edilmeleridir. ----- Otoyol medeniyettir HAFTA içinde Çandarlı’ya kadar açılan Kuzey Otoyolu’nu kullanma fırsatımız oldu. Otoyol hakikaten inanılmaz bir zaman tasarrufu. Yıllardır Çiğli, Menemen, Aliağa trafiğini yaşamayı kader bellemiş, yaz aylarında eklenen Foça trafiği ile kâbusa dönüşen hat bundan böyle yaşattığı ızdırapları tarihe gömüyor. Hani yasal limitler dahilinde bir hızla Karşıyaka – Çandarlı arası yarım saat mertebesine inmiş durumda. Çandarlı’ya kadar yol ücreti 20 TL. Tıpkı İstanbul Otoyolu’nda olduğu gibi, maalesef insanlarımız henüz bu imkâna fazla itibar etmiyorlar. Yol boyunca tek tük araca denk geldik. Neyse, kim ne derse desin, ne ölçüde kullanılırsa kullanılsın bahse konu otoyollar, başta endüstriyel kuruluşlar olmak üzere bölgemiz için muazzam bir kazanımdır. Hani, yapım maliyetlerini, geçiş ücretlerini tartışabiliriz, ama zamanlamasını, sağladığı ekonomik tasarrufları, konforunu, tartışmak hakkaniyetli gelmiyor, ötesinde takdiri gerektiriyor.",https://www.hurriyet.com.tr/yazarlar/sitki-sukurer/yeme-icme-rehberleri-41381089
Sıtkı Şükürer,Suriye bize etiketlenmiştir,"Ekim 20, 2019 07:30","Ara verilen harekâtın iki ana amacı olduğu anlaşılıyor. Birincisi; sınırımızda bir ‘Kürt oluşum’ istenmiyor. İkincisi; ülkemizdeki yaklaşık dört milyon Suriyeli PYD’den boşaltılan yere yerleştirilerek, kalıcı bir Sünni özerk yapı hedefleniyor. Bu iki amaç Suriye ile ülkemizin kaderini ‘lehimlemek’ anlamına geliyor. ‘Suriye’nin toprak bütünlüğüne saygılıyız’ deklarasyonumuzun özerk yapılara imkân sağlayan yeni anayasa bağlamında ifade edildiğini zannediyoruz. Türkiye’nin hali hazırda ‘Şii Esad’ yönetimine saygı duymadığı ve onun Suriye’nin tamamı üzerinde kalıcı otoritesini kabule yanaşmayacağı çok açık anlaşılıyor. Esad rejiminin hem Kürtleri hem de Türkiye destekli Sünni oluşumu, aynı anda merkezi otoritesi altında tutabilmesi mümkün gözükmüyor. Zira güneye püskürtülmüş Kürtler, ABD ve İsrail desteği ile özerk bir yapı oluşturmaya çabalarken, Sünni oluşum Türkiye’nin koruması altında olacaktır. Suriye merkezi yönetiminin her iki kesimle mücadelesi zor olacağından taraflardan birine yaklaşması makul senaryo gibi duruyor. Mezhepsel çelişkinin çok daha derin olması sebebiyle Kürtlerle koalisyonu daha yüksek ihtimal olarak görülebilir. Nitekim bu konuda emareler oluşmaya başlamıştır. Bu yakınlaşma Kürtlere Kuzey Suriye’de tutunma imkânı sağlar. Böyle bir birliktelik ABD, İsrail, Rusya, İran, hatta AB desteğini elde eder, Mısır ve Suudi Arabistan itiraz etmez. Türkiye 4 milyon Suriyeli ile güney sınırında kimsenin kolay söküp atamayacağı Sünni (İhvanı) toprakların hamisi olarak uzun yıllar devamlı mücadelesini vereceği bir koruyuculuğa etiketlenir. Hani ‘siyasi’ olmasa da ‘ekonomik’ ilhak mukadder gözüküyor. Bu operasyon sonrasında PYD, hatta PKK, batılı devletler tarafından daha aleni bir şekilde muhatap alınmaya başlar. Duruma göre Türkiye şeytanlaştırılırken, Kürtler’in mazlum ve mağdur konuma sokulacağı kesindir. Bu hal, sınırlarımız içindeki Kürt nüfusun yaşadığı yerlere dair huzursuzlukların çoğalması anlamındadır. ABD ile varılan mutabakat güney sınırlarımızı 32 kilometrelik derinlik boyunca PYD’den arındırıyor. Ama onların yerine Esad rejimi ve Ruslar geliyor. Yani eskinin Baas yönetimleri ile oluşturduğumuz dengeye dönüş yaşanıyor. Gözden kaçmasın, anlaşmada Kobani ve çevresindeki diğer yerleşim yerlerinin demografik yapısı aynen korunuyor. Dolayısıyla bahse konu mutabakatın uzun vadede kalıcı olması mümkün durmuyor. Türkiye’nin askerleri geri çekmiyor olması bir müddet sonra Rusya ve Esad rejimi ile karşı karşıya gelme sorununu ortaya çıkartacaktır. Diyeceğimiz bu pilav daha çok su kaldırır. ------------- ZARİF VE NACİ USTALAR Yakın zamanda İzmir şehir gastronomisi yönünden sevindirici iki gelişme yaşandı. Birinci gelişme, Şehit Fethi Bey caddesinde mütevazı tezgâhında efsaneleşmiş ‘’Ciğerci Zarif’’e ilişkin. Yaprak ciğere ait damak tadımızı şekillendirmiş bu mekân ekonomik gerekçelerle kapatılma kararı alınca tüm şikemperverleri hüzünlendirmişti. Neyse ki bir kaç ay geçmeden tekrar sahalara döndüler. İzmirliler böylesi yerleri sahiplenmelidir. ‘’Orada Zarif Usta var’’ demek yetmiyor. Hep kalsın isteniyorsa, gidiyor ve masaları dolduruyor olmamız gerekiyor. Diğer mekân, daha doğrusu kişi ‘’Naci Usta’’. Naci Usta hem büyük ölçekli restoranların hem de tencere yemeği sunan mekânların iddialı bir figürüdür İzmirliler sık sık mekân değiştirmesine rağmen Naci Ustayı ısrarla takip eder ve kendilerini onun sihirli kepçesinden mahrum etmek istemezler. Şimdilerde Bayraklı’ da kentimizin yeni iş merkezinde yepyeni bir heyecanla tekrar sahne aldı. Hani ‘’et üstadı’’ kimliğinin yanı sıra patlıcan kebaptan, su böreğine, onun tezgâhı hep bir lezzet resitalidir. Aman, böyle yerler mutlaka yaşasın. Ancak unutmayalım. Bu neviden yerlere ‘’gastronomik simgemiz’’ diyorsak, ilgimizi hiç aksatmadan devam kılıyor olmamız icap ediyor.",https://www.hurriyet.com.tr/yazarlar/sitki-sukurer/suriye-bize-etiketlenmistir-41354377
Sıtkı Şükürer,TARKEM’in farkında,"Kasım 03, 2019 07:29","Dış gözler Hani, para kazanma hırsının insani özellikleri törpülediği bir gerçek olsa da bu durumu genellememek gerekir. Pek tabii, entelektüel kesim diye tanımladığımız insanların da sütten çıkmış ak kaşık olduğu söylenemez. Hele düşük tüketim kalıbı içine sıkışmış, vakti bol, yarı emekli olanları hemen her şeye nizam vermeye bayılırlar. Esasında ne iş insanlarının çoğu vicdansızdır ne de kanaat önderlerimiz kompleksli kişiliklerdir. Ancak, azınlığın yarattığı sıkıntılı örnekler maalesef can sıkar ve hak ettiğinden fazla ciddiye alınır. Konuyu TARKEM’e getirmek istiyoruz. TARKEM, bilindiği üzere Kemeraltı’nın tarihsel mirasına sahip çıkmak üzere, ağırlıklı iş insanlarının oluşturduğu bir “vakıf şirket”. Halen 150’ye yakın ortağı bulunan TARKEM’in %30’u Büyükşehir Belediyesine ait... Yine ortakları arasında en önemli meslek odaları ve sivil toplum kuruluşları bulunuyor. TARKEM tamamen teknik nitelikleri üst seviyede olan yöneticiler marifetiyle yönetiliyor. Yönetim kurulunda, en başta sevgili Uğur Yüce ve Samim Sivri olmak üzere, tamamen gönüllülük esasında çok ciddi mesai harcayan ve çocukluklarının Kemeraltı’sına katkıda bulunmanın hazzını yaşayan insanlar var. Kamunun her kademesi, başta belediye olmak üzere TARKEM’in değerinin farkında ve muhteşem bir beraberlik sergiliyorlar. Ama gelin görün ki, bir kısım zevat sosyal medyada slogancı ve sığ bir anlayışla sürekli “öküz altında buzağı arayan” hallerde, adeta “bozguncu” bir tutumu misyon edinmiş gözüküyor. Galiba İzmir’de bu hal genel bir alışkanlık. Neyse, TARKEM’e dair her türlü eleştiriyi demokrasinin bir rengi olarak değerlendirip, geçelim... Bu arada, TARKEM geçenlerde muhteşem bir ödül aldı. Muhtelif konularda seçkin jüri üyeleri marifetiyle değerlendirmeler yapılarak ödüller dağıtan “Sürdürülebilirlik Akademisi” altıncısı düzenlenen çalışmasında “işbirliği” kategorisinde birinciliği TARKEM’e verdi. Görüldüğü gibi “objektif dış gözler” ne yaptığını bilen, İzmir’i gerçek manada seven ve düşünen bilimsel çalışmaları takdir ediyor. Umarız, el birliği ile kentin en önemli mücevheri her yönü ile bir değer olarak ortaya çıkar, o meftun olduğumuz tarihsel ve kadim özelliklerini koruyarak, gün gelir “tertemiz körfezi” ile birlikte İzmir’imizin sürükleyici lokomotifi olur. ----- Ege Ekonomik Forumu KENTİMİZ sürekli önemli etkinliklere ev sahipliği yapıyor. Bu defa, 13 – 14 Kasım’da EGEV ve Özgencil Grup işbirliği ile artık geleneksel hale gelmeye başlayan Ege Ekonomik Forum, Swissôtel’de muhteşem panel konuları ve çok önemli panelistlerle İzmirlilere ışık saçacak. 3’üncüsü düzenlenen Forum’un ana teması “Küresel Gelişmeler Işığında Bölgesel Vizyon”. Sanayi ve Teknoloji Bakanı Mustafa Varank, Çevre ve Şehircilik Bakanı Murat Kurum, Tarım ve Orman Bakanı Bekir Pakdemirli, iki gün sürecek etkinliğin onur konukları. EGEV bilindiği üzere 10 ili kapsayan mütevellisi ile bölgenin en önemli sivil toplum kuruluşlarından biri, belki de birincisidir. Özellikle Mehmet Ali Susam’ın başkanlık döneminde adeta Ege’ye damgasını vuran EGEV, hem merkezi hem de yerel iktidarla fevkalade uyumlu ilişkiler kurarak çok önemli bir ağırlığa ulaşmış durumda... İzmir’in “Davos”u konumuna dönüşen Ege Ekonomik Forum’a katkıda bulunan başta kamu kuruluşları ve meslek odaları olmak üzere tüm destekleyici bileşenlere de takdirlerimizi iletiyoruz.",https://www.hurriyet.com.tr/yazarlar/sitki-sukurer/tarkemin-farkinda-41365527
Sıtkı Şükürer,Mağdur İzmir fail bizleriz,"Kasım 17, 2019 07:29","Çok değil, 1950’li yıllarda pırıl pırıl bir körfezimiz varmış ve biz bu güzelliğe el birliği ile kıymışız. O zamanların İzmir’i birkaç yüz bin kişiydi. Çoğunluk mübadildi. Daha Anadolu’dan göç başlamamıştı. Şimdilerde hakir görülen Araplar ve Afganlılar gelmemişti. Bu kentin şanssızlığı hiçbirimizin kadim İzmirli olmamasıdır. Geçmişi yaşamayan geleceği de düşünmez ve acımasız olur. Bilinçsiz bir vandallıkla hançeri sapladık ve körfezi dünyanın en büyük “lağım çukuruna” dönüştürdük. Tamam akıllanmış gözüküyoruz, ama “olmuyor”, giden güzellik bir türlü geri gelemiyor. Cürüm sadece bununla kalmadı tabii ki... O tüm kıyı boyunca sıralanan her biri inci tanesi gibi yapılar, iç kesimlerdeki cumbalı Rum evleri, bir marifetmiş gibi ucuz apartmanlara dönüştürüldü. Atilla İlhan’ın şiirindeki gibi, bizim kuşaktakiler “cinayeti gördü, üstelik failleri de bizatihi bizlerdik.” ----- Kabak tadı verdi GEÇEN hafta Karşıyaka ile Göztepe kadın voleybol takımlarının karşılaşmasında yine bazı seyirciler olay çıkardı. Bakınız, dünya genelinde hiç olmaz değil, bazı spor kulüpleri bir takım yaşanmışlıklardan ötürü geleneksel olarak çekişme içinde olabilirler. Ancak, doğru olan sporun; sınıfsal, etnik, kültürel, ayrışmaların vesilesi olmamasıdır. Daire ile simgelenen altı kıtanın iç içe geçmiş olimpiyat logosu böylesi bir barış ülküsüne işaret eder. Tabii ki, seviyeli bir rekabet her türden spor müsabakasının rengidir. Ama maalesef bizim ülkemizde bu sınır hep aşılıyor. Aşılıyor dediysek de üç büyük kulüp arasındaki rekabet de dahil, hiç biri Göztepe – Karşıyaka bir kısım seyircisi arasında yaşanan rezilliğin boyutlarına varmıyor. Bu fanatikler neye öykünüyorlar, gerekçeleri nedir, hangi tatminlerin peşindeler bilemiyoruz. Kesin olan, lümpen tutumlar sergileyen bir şirazesiz kalabalığın iki güzide kulübümüzü ve gerçek taraftarları kirlettiğidir. Sporda şiddetin önlenmesi ile ilgili mevzuat bu tipler için en sert şekliyle uygulaması gerekir.",https://www.hurriyet.com.tr/yazarlar/sitki-sukurer/magdur-izmir-fail-bizleriz-41375856
Sıtkı Şükürer,Ekonomik notlar,"Ekim 13, 2019 10:54","Ekim ayından itibaren baz etkisi bitecek ve enflasyon yine çift haneye gidecek. Enflasyon oranı (+) CDS, faizin indirebileceği alt limittir. Şayet indirimler devam ederse, döviz fiatları yukarıya doğru hareketlenecektir. Bu sebeple ekim PPK’sı önemli. TCMB politika faizi 16.50, CDS ise 3.50 ile 4.00 arasında gidip geliyor. Yıl sonu YEP enflasyon hedefi 12’dir. Yani indirim marjı (15.50 – 16.00) pek yoktur. Tabii, negatif faiz bir politik tercihe dönüşmüyorsa. Tüm ekonomistlerin üzerinde mutabık olduğu “imkânsız üçlü” diye isimlendirilen bir kural vardır. Buna göre bir ekonomi yönetimi “kambiyo serbestisi uygularken, hem faiz hem de döviz kuru eş anlı kontrol edilemez.” Oysa özellikle son dönemlerde Merkez Bankası politika faizini adeta talimatla aşağıya çekerken, devlet kuruluşları tüm imkânlarını seferber ederek döviz kurunu baskılamaya çalışıyor, üstelik herhangi bir kambiyo kısıtı getirilmeksizin bu süreç yaşanıyor. Diyeceksiniz ki, teori çöktü mü? Bu soruya doğru yanıt verebilmek için bu halin “sürdürülebilirliği”nin daha bir müddet test ediliyor olması gerekiyor. Umarız bahse konu üçlüden biri “berhava” olmaz. Bozulan kamu finansman dengesini düzeltmek için kamu zamları mecburen devreye girmeye başladı. Enerjiden ulaşım ücretlerine, gelen zamlar hem iş dünyası hem de hane halkı nezdinde zor tolere edilecek gibi duruyor. Zira ekonomik durgunluğun aşıldığına dair henüz ikna edici bir gelişme söz konusu değil. Bu durumda, yükselen fiyatların olumsuz etkilerinden korunmak için tüketim ve üretim kalıpları biraz daha aşağıya çekilecek demektir. Diyeceğimiz, bu zamlar elzem ama “talep kuruluğuna” hizmet ettiği de gözden uzak tutulmamalı. Geçen hafta medyada Maliye Bakanlığı’nın vergi borcu olanların banka hesaplarına E – haciz gönderdiği haberleri yer aldı. Daha sonra Bakanlık bu haberi yalanladı. Açık söyleyelim, böylesi bir uygulama pek çok işletmeyi zora sokabilir. Piyasaların beklentisi mevcut borçlarla ilgili yeni bir yapılandırmadır. Bu arada, “matrah artırımı, stok affı, cari hesabın az bir vergiyle sıfırlanması” türünden bir düzenlemeyi hiç kimsenin savunamıyor olması gerekir, diye düşünüyoruz. Bu neviden bir “af” daha çıkartılırsa sistemi sorgulanır hale getirir. Ama beyan edilmiş ve kriz nedeniyle ödenememiş tüm amme borçlarının (SGK ve vergi) yapılandırılmasında yarar vardır. ----- Çok bilinmeyenli denklem SURİYE ile tarihi bir süreç yaşıyoruz. Oyuncular çok. Sırayla belirtirsek; ABD, İsrail, İran, Rusya, PYD – PKK, ÖSD, IŞİD, Merkezi Suriye Hükümeti, diğer değişle Esad yönetimi, ülke içi muhalefet (CHP – HDP ve diğerleri), Irak ve Barzani yönetimi, Suriyeli Sünni Müslümanlar (Türkiye’de olanlar), Avrupa Birliği vb... İnce ayarlara girerseniz bileşenleri çok daha artırmak mümkün. Bahse konu bileşenlerin her birinin pozisyonu nedir, kim kimin yanındadır, genel çerçevede değerlendirmemiz şöyle... ABD ve İsrail bağımsız veya özerk bir Kürdistan’dan yanadır, dertleri IŞİD’i Türkiye’ye havale etmektir, fazlasına müsaade etmezler. Türkiye’nin milliyetçi ve ulusalcı kanadı “bölünme sendromu” nedeniyle, ülke içine sıçrayacak bir Kürt oluşumu istemez. AK Parti kanadı, operasyon neticesi sınırımıza bitişik bir Sünni oluşum oluşturulursa, böylesi bir “Peyk” yapıdan çok memnun olur. CHP, bu işe hiç bulaşmak istemez ve Esad’la uzlaşmayı savunur. İran, Şii kimliği ile Esad’a yakındır, onlar da Kürt oluşumlarını kendileri için tehdit görürler, ayrıca anti ABD’dirler. Aynı İran, Türkiye’nin Kürtlere yönelik operasyonundan hoşnut olsa da günün sonunda sünni özerk bir yapının filizlenmesi işlerine gelmez, Suriye Merkezi Hükümeti’nin otoritesinin bölünmemesini ve Şii hegoman yapının devamını isterler. Rusya final tahlilde anti ABD’dir. Bu nedenle, Esad’a yakın durur, Türkiye’nin operasyon yapmasına tavırlanırlar ve tıpkı ABD gibi çok sınırlı bir çerçeveye sıkıştırmak isterler. PYD tarihin çarklarının kendi lehlerine işlediğinden emindir. Bedel ödeyerek mesafe alınabileceğini düşünürler. ABD ve İsrail ile ilişkileri derindir, operasyonun mağduriyet görünümü doğuracağını ve bunun da kazanıma dönüşeceğinin bilincindedirler. Barzani ve Irak tüm bölge Kürtlerinin operasyon sebebiyle oluşabilecek muhtemel koalisyonun liderliğini kollar görünümde, sırasını bekleyen bir stratejist izlenimindedir. IŞİD, ÖSD ve Suriyeli göçmenlerin her an birbirleriyle bütünleşebilir bir imajları vardır. Türkiye muhafazakârlarının, IŞİD hariç, bu kesimlere duygusal yaklaştığı dikkatlerden kaçmamaktadır. Avrupa Birliği “yüreği ağzında” balkon oyuncusudur. Dertleri “kırmızı pabuç”tur. Suriyeli göçmen sorununu üzerlerine sıçratmaktan kurtaracak her formülü içten içe desteklerler. Özetle; Suriye operasyonunun memnun olanını bulmak zordur.",https://www.hurriyet.com.tr/yazarlar/sitki-sukurer/ekonomik-notlar-41349593
Sıtkı Şükürer,Mevcut durum savunulamaz,"Aralık 01, 2019 07:29","İzmir’in bağrına bir hançer saplanıyor nidalarıyla ve en çok da kent silüetinin bozulacağına vurgu yapılarak yüksekliğinin Kadifekale ile yarışacağıdan dem vuruldu ve müthiş bir anti kampanya başlatıldı. Açık söylemek gerekirse “korunacak kent dokusu kaldı mı”, diye sormak gerekir. Körfez boyunca sekiz katlı ucube apartmanlarla Çin Seddi gibi örülmüş bir kent için kurtuluş bu binaların yok edilmesidir. Bunun yolu da özel mülkiyet ve kazanılmış haklar göz önüne alınarak 3-4 tanesini bir araya getirip dikey yapılaşmanın yolunu açmak ve oluşan boşlukları yeşil alanlara dönüştürmektir. Böyle baktığınızda esasında yüksek katlı binalar kentsel dönüşüm projeleri kapsamında, kentin mevcut duruma göre rehabilite edilmesi anlamını taşır. Özellikle 1970’li yıllarda üstüste binmiş kötü binalar kentin en güzel yerlerini bir hastalık gibi sarmıştır. Aynı şekilde içlere doğru dikey mimari, ilave yeşil alan yaratacak uygun bir çözüm olarak tartışılabilir. Kent merkezine hiç bozulmamış Simi Adası muamelesi yapmak komiktir. Son söz; herkes İzmir’i seviyor, bu kenti sevmek kimsenin tekelinde değil, hele tescilli istemezükçülerin hiç değil... Her şeye itiraz ettiğinizde mevcuda arka çıkıyorsunuz demektir. Hani kutsadığımız kentimizi ne hale getirdiğimiz ortadayken, ona Babil’in asma bahçeleri muamelesi yapmak pek anlaşılır değildir. Gönül ister ki, kamu bu yerleri alsın, eski tarihi dokusunu iade etsin. Bu mümkün değildir. Kimsenin rantı savunduğu falan yok. Vurguladığımız gibi itiraz değil, çözüm aranıyor, öneri bekleniyor...",https://www.hurriyet.com.tr/yazarlar/sitki-sukurer/mevcut-durum-savunulamaz-41386673
Sıtkı Şükürer,Kültürpark şenleniyor,"Ekim 27, 2019 07:29","Kültürpark, İzmir yangını sonrasında oluşturulmuş 400 dönümlük yeşil bir vahadır. Kentimizin en değerli yerinde, iyi korunmuş ve sonsuza dek korunması konusunda herkesin mutabık olduğu cennettir Kültürpark. Buna rağmen bazılarımız bu güzel parkın ranta kurban edilmesinden hep tedirgindir. O sebeple nerede ise ağaç bile dikilmesine karşı çıkarlar. Oysa, parka zarar vermeden potansiyelinden istifade etmek mümkündür. Parkın Basmane’den Kahramanlar’a kadar olan kısımları kentin çöküntü alanlarına yakın yerlerdir. Bu nedenle özellikle geceleri gönül rahatlığı ile dolaşılan yerler değillerdir. Gündüzleri mükemmel doğası ile sadece farkında olanların yararlandığı bu ortam 24 saat yaşamayı, “Akdenizlilik” keyfinin dinamiği olmayı hak ediyor. Bu çerçevede Aziz Kocaoğlu harika bir proje hazırlamıştı. Fazla büyük olmayan bir kültür sarayı ile oraların entelektül bir odak olması planlanmıştı. Semtin kimi sakinleri “ranta giden bir yol olur mu” endişesi ile karşı çıkmışlardı. İyi niyetli koruma çabası maalesef insansız Kültürpark’ın özellikle geceleri metruk ve ürkütücü gerçeğini değiştirmiyor. Şimdilerde Başkan Tunç Soyer, üretici kooperatiflerinin ürünlerinin sergilendiği bir halk pazarı projesini hayata geçirdi. Bu projeyi Kültürparkla ilgili bir çabanın başlangıcı olarak değerlendiriyoruz. Zira böylesi bir yer, toplum için vardır ve “insan”la anlamlıdır. Üretici emeğinin sergilendiği, her ekonomik seviyeden halkımızın parkla bütünleştiği bu uygulama, bir sonraki aşamada gençlerin de sahiplendiği cıvıl cıvıl bir “Kültürpark yaşamına” basamak olacaktır, diye düşünüyoruz. Nitekim Tunç Bey, Akdeniz’in 6 önemli liman kentini her yıl birer hafta Kültürpark’ta yaşatacak şekilde; mesela küçük Marsilya kurulacağını ve müthiş bir çekim alanı oluşturulacağını ifade etmiştir. Anlaşılan şehir parkımızın, bırakın sadece İzmir ve Türkiye’yi dünyayla bütünleşme dönemi başlıyor. ----- Her koşulda demokrat olabilmek BAŞKAN Tunç Soyer, Haberci Gazetesi’ne iki yıl önce verdiğini söylediği demecinde “Kıbrıs’ı Kıbrıslılara bırakmak lazım. Kaderlerini kendileri belirlemeli. Ben iki halkın barış içinde yaşamasından, birlikte karar üretmesinden yanayım” demişti. “Ne zaman” değil, “ne” söylediğinin ön plana çıkması gereken bu sözleri ancak hakiki manada sosyal demokrat bir zihin ifade edebilir. Hele geleneksel olarak Türkiye ortamında hassasiyetlerin hamasetle sıvandığı göz önüne alınırsa, böylesi bir hesapsız samimi söylem hem “cesaret” hem de “omurga” ister. Bu ülkenin kanaat önderlerinin ağırlıklı kısmı kendilerini çağdaş olarak nitelemeye bayılır. Ancak, maalesef onların çağdaşlık anlayışı koşulludur, sınırları vardır, temkinli ve neme lazımcıdır. Hal böyle olunca Başkan Soyer gibilerin sözleri maalesef olumlu yankı bulmaz, hatta eleştirilir. Esasında Türk aydını “ulusalcı” olmakla “demokrat” olmak arasında ikilemde kaldığında hep “devreleri yanmıştır”. O sebeple “karışık akılların” tedbirli sükûnetlerine şaşırmamak gerekiyor.",https://www.hurriyet.com.tr/yazarlar/sitki-sukurer/kulturpark-senleniyor-41360226
Sıtkı Şükürer,Mutfak 93,"Kasım 10, 2019 07:29","Hasan Küçükkurt... Hasan Bey, kardeşleri ile birlikte Türkiye’nin en büyük yemek fabrikalarından olan “Bortar”ın patronu. Ayrıca İZSİAD’ın uzun yıllardır başkanlığını yürütüyor. Hasan Küçükkurt, içinden enerji fışkıran, herkesin derdine derman olmaya çalışan, sosyal sorumluluk projelerinde “hesapsız ve kalbi” yapısıyla hep en önlere atılan sevgi dolu bir insandır. Bu yazının konusu Hasan Bey’i anlatmak değil... Zaten İzmir onu tanıyor, seviyor ve saygı duyuyor. Hasan Bey, aynı zamanda “Mutfak 93” adlı bir mekânı da işletiyor. Bornova’da, Egemenlik Mahallesi’nde, çok hoş bir ortamda her gün lezzet mucizeleri sergileniyor. Bizim anladığımız, sanki kazanç ikinci plana alınarak İzmir’e dair, İstanbul’un “Hacı Abdullah’ı” gibi bir “simge lezzet vahası” oluşturmak istenmiş. Tencere yemeklerinden başlayan geniş bir yelpazede, en son tatlıları da yediğinizde rejiminizi istemsizce sakatlayan bu yerden “kendinize homurdanarak”(!) çıkıyorsunuz. Evet, Mutfak 93’ü şiddetle tavsiye ediyoruz. ----- Gözlem yaşamalı GEÇENLERDE Gözlem Gazetesi yayın hayatına son veriyor diye bir haber yayıldı. Gazetenin sahibi Çetin Gürel’le konuştuğumuzda, artık güçlerinin tükenmeye başladığını, ama herşeye rağmen mücadeleyi bırakmadıklarını ifade etti. “Gözlem” haftalık yayınlanan, ekonomik, siyasi haber ve yorumlarıyla herkesin saygı duyduğu bir İzmir gazetesidir. Çetin Bey, çok büyük fedakârlıklarla gazeteyi taşımaya devam ediyor. Hemen her konuda dayanışmanın önemine vurgu yaparken nedense İzmirliler Gözlem’i yeterince sahiplenmiyorlar. Böylesi bir kaliteye sahip gazetenin tirajı on binlerle ifade edilmesi lazımdır. Ama maalesef, rakamlar çok mütevazı. Hani resmi ilan gelirlerinin de çok kısıtlı olduğunu söylüyorlar. Esasında bu neviden değerleri, yerel yönetimlerin de sahiplenmesi gerekiyor. Buradan Büyükşehir ve ilçe belediyelere çağrıda bulunmak istiyoruz. Görevin büyük bir kısmı sizlere düşüyor. Böyle bir “Gözlem”i gözden çıkartmak 1 dakika... Ama bu haline getirmek, çok değerli basın emekçilerinin ve yazarların ömürlerini almıştır. Zor koşullar umuyoruz ki geçicidir. Bu gazete “düşerse”, tekrar yerine koymak çok zor, hatta imkânsızdır. Bunca meslek odası, STK, şirket, iş insanı, yerel yönetimler varken, Gözlem’in yayın hayatına devam etmesini temin etmek “İzmirlilerin vecibesidir” diye düşünüyoruz.",https://www.hurriyet.com.tr/yazarlar/sitki-sukurer/mutfak-93-41370524
Sıtkı Şükürer,Vicdani helalleşme,"Ağustos 18, 2019 07:29","Hele o parkta anılarınız varsa... Kültürpark, eski İzmirliler için böyle bir yerdir. Ancak bu parkın çok uzun bir geçmişi yoktur. Takribi 400 dönümlük bir “yeşil vaha” yüzyıl öncesinde bu kentin kadim insanlarının yerleşim yeriydi. Kültürpark Platformu, bu yere ilişkin duyarlı bir sivil toplum hareketi başlattı. Parkın doğal halinin korunması için canla başla gayret gösteriyorlar. Ancak bu çabalarında bir “eksik halka” görüyoruz. Platform insani ve vicdani bir girişime önayak olabilir. Bu parkın yeni sahipleri, “Büyük Yangın” öncesinin anılarına ve acılarına sahip çıkacak olgunluktadır. Park bir gecikmiş vecibenin yerine getirilmesi ile daha anlam kazanacaktır. Yerel yönetimler parkın uygun bir yerine saygı ve sevgi anıtı koyabilirler. Zira Kültürpark, sadece doğaya saygının değil, kültürel ve tarihi bir mirasın ifadesidir. Bunun yolu da bu yerin yüzyıl önceki sahipleriyle “gıyabi helalleşmeden” geçer. Vurgulamaya çalıştığımız, “entelektüel namusun” çok boyutlu ve derin bir sorumluluk gerektirdiğidir. Türkiye, sivil toplumculuğun yeniden vites yükselteceği dönemlere giriyor. Yumuşak kayalara muhalefet yetmiyor, “Demokrat” sıfatını hak etmek hep daha fazlasını gerektiriyor. ----- Taş devrinde kalamazdık PEK tabii, sivil toplumculuğu her şeye, her zaman muhalefet etmek diye anlamamak lazım. İnsan denen varlık, maalesef türünü sürdürebilmek için doğayı istismar etmek zorunda. An itibariyle sahip olduğumuz ve vazgeçemeyeceğimiz hemen her şey doğadaki hallerinden alınıp dönüştürülerek elde ediliyor. Burada önemli olan ölçüyü kaçırmamak, kalıcı tahribatı mümkün olduğunca geciktirmek. “Geciktirmek” diyoruz, zira zararı önlemek maalesef mümkün değil. Hani, bir yönüyle taş devrinden, cilalı taş devrine geçiş, o taşların doğal hallerine bir saldırıdır. Ancak gelin görün ki, insanoğlu taş devrinde kalamazdı, kalmadı da... Şimdiler de tempo çok arttı. Bu sebeple “telaşımız” yükseliyor. Makul olanla, olmayanı aynı kaba koyuyoruz, sapla samanı karıştırıyoruz. Yerel ölçekte, kentin bileşenlerinin bir araya gelerek, rantçı ve istemezükçü tavırlarından mümkün mertebe arınarak bir mutabakat oluşturması acil bir ihtiyaç olarak duruyor.",https://www.hurriyet.com.tr/yazarlar/sitki-sukurer/vicdani-helallesme-41304763
Sıtkı Şükürer,Yetmişinde bile zeytin dikeceksin,"Eylül 01, 2019 07:29","“İnsan” için biçilen ömür, takribi 80 yıla ulaşmıştır. İnsanoğlu biyolojik termini boyunca muhtelif canlılarla yol arkadaşlıkları yapar. Örneğin, bir köpek sahibiyseniz, beraberliğiniz 10-15 yıldır. Dolayısıyla, onun üzüntüsüne katlanacağınızı bilirsiniz. Oysa bütünleştiğimiz canlılarla sonsuzluk hissine ulaşmak isteriz. Asırlık bir çınarın karşısında heyecanlanmamızın muhtemel nedeni budur. Bu yüzden diktiğimiz bir ağaç, çevremizdeki ormanlar, bizi sanki ölümsüzlüğe taşır. Derken, bir gün bahçenizde gözünüzden sakındığınız ağacınızın “kırmızı palmiye böceği” tarafından kurutulduğunu yaşarsınız. Ya da, yaşadığınız yerleri çepeçevre saran ormanların iki günde “kül” olduğu gerçeği yüreğinize bıçak gibi saplanır. İşte, o an içinizden taşan isyan duygusu “vakitsiz ölümlere” dair kabullenememektir. Ne çare ki, hayat devam eder. Nazım’ın dediği gibi; “Yani öylesine ciddiye alacaksın yaşamayı, Yetmişinde bile, mesela, zeytin dikeceksin, Hem de öyle çocuklara kalır falan diye değil, Ölmekten korktuğun halde, ölüme inanmadığın için, Yaşamak yani ağır bastığından.” Her şerde hayır vardır, denilir. Ölen köpeğiniz tüm sokak hayvanlarına yönelik farkındalığınıza, kuruyan ağacınız ya da yanan ormanlar, daha yeşil bir dünya idrakınızın gelişmesine... ----- İlgi dilencileri SOSYAL medya yaşadığı ortama katkı koymak ve kendini iyi hissetmek isteyenler için eşsiz bir mecradır. Hal böyle olunca, yarı emekli ve hayata kızgın insanlar, hele bir de vakitleri bolsa hemen her şeye nizam vermeye bayılırlar. Hani “sadece laf”tan kimseye zarar gelmez, diyebilirsiniz. Ama bu kişilerin bilir bilmez her konuda ahkâm kesmeleri, bazen de belirli konulara “takık” bir ruh haline bürünmeleri, üçüncü şahıslar yönünden eğlenceli olsa da muhatap bellediklerinin dikkatini dağıtabiliyor. Sosyal medya çığırtkanlarının en önemli eksiği meseleleri sadece bir yönüyle ve kendi doğruları ile değerlendirmeleridir. Bağlı olarak, kestirmeden vardıkları tartışmasız yargılarıyla “suyu bulandırmayı” misyon edinirler. “Bekâra eş boşamak kolaydır” cümlesindeki vurgu, adeta bu kişileri işaret eder. Diyeceğimiz, hayat çok yönlüdür, pek çok dengeyi gözetmeyi gerektirir, toplumsal yarar seçkinci telakkilerden ibaret değildir. Bu anlamıyla, günümüz Türkiye’sinde “değerli muhalif” olmak bedel ödemeyi göze almak demektir. Şehrimizin bazı çok bilmiş “klavye silahşörleri” her nedense temkinlidirler ve netameli konulara hiç girmezler. Bu anlamıyla, kendinize kanaat önderi rolü biçiyorsanız ve bu pozisyonun primine talipseniz, hiç olmazsa arada bir “sert kayalara” da güç gösterisine girmek icap ediyor. Aksi halde cürüm de itibar da eksik kalıyor, dedikodu kumkumasından öteye geçilemiyor. Son olarak belirtelim, bu işi iyi yapan ve faydalı bilgi ve görüşlerini ifade edenleri tenzih ediyoruz.",https://www.hurriyet.com.tr/yazarlar/sitki-sukurer/yetmisinde-bile-zeytin-dikeceksin-41317942
Sıtkı Şükürer,"Denemiştik, olmamıştı","Ağustos 25, 2019 07:29","Şüphesiz karar vericiler bu durumu bir milli gereklilik olarak ifade edeceklerdir. Bu ülke daha birkaç yıl önce barış iklimi içerisinde kanayan bir yarayı dindirmeye çok yaklaşmıştı. Kronik bir sorunu halletmek, hiç şüphesiz bazı tavizler gerektirir. Ama bu ülkenin bütünlük içinde huzura ulaşması her şeye değerdir. Mamafih, bahse konu çabalar o dönemde iktidara ilk etapta “oy” kaybettirmişti. Bu sebeple, politik kompozisyonun “şahin” kanadıyla bir yakınlaşma oldu. Kurulan “Cumhur İttifakı” bu durumun fiili tezahürüdür. Bu politik anlayış ülkenin “bekası” gereği demokrasinin ikinci plana alınabileceği anlayışındadır. İstanbul seçimlerinde bu tutumun ilk işaretleri verilmişti. İşin enteresanı, Avrasyacı denilen bu koalisyonun aldığı oylar, biraz da ekonomik kriz sebebiyle düşmüştü. Son yerel seçimler bu durumun ip uçlarını vermişti. Bu çerçevede AK Parti’nin yeni ve uzlaşmacı arayışlar içinde olduğu hissedilmektedir. Cumhurbaşkanı’nın “Türkiye İttifakı” söylemi dikkatle not edilmiştir. Bu nedenle belediye başkanlarının görevden alınmaları, bu bakış açısıyla sürpriz olmuştur. Aslında meseleleri tırmandırarak bir sonuç alınsaydı, 35 yıldır bu iş çözülürdü. Aynı şeyleri tekrar ederek, öncesinde başarısız olmuş deneylerde ısrarcı olunması anlamlı değildir. Bu ülke artık demokrasiyi, her bir ferdi ve her bir köşesi itibarıyla hak ediyor. ----- Yorulduk AĞUSTOS ayının son haftasına girilirken sonbaharın hüznü ağır ağır etkisini göstermeye başlar. Aynı zamanda sanki çok önemliymiş gibi “dünya işlerine” tekrar dönüşüm yaşanır. O başıboş, özgür ruh tariflenmiş görevlerine çağırılır. Artık, okullar açılıyordur, ihmal edilen işlere konsantre olmanın zamanı gelmiştir, politikacılar “biz buradayız” demeye başlarlar, sıradan insanlar tatillerini tükettikleri için mutsuzdur, gün geç ağarmaya ve erken kararmaya meyillenmiştir, deniz kıyısı beldeler sakinleşmeye, eğlence yerleri terk edilmeye, esnaf sönükleşmeye, kalabalıktan müzdaripler keyiflenmeye başlamıştır. Esasında bu döngü her yıl tekrarlanırken, rutin hiç değişmiyormuş gibi gelir insana. Oysa yıldan yıla, mevsimden mevsime, çok şey değişir hayatımızda. Mesela, daha özgür bir ülkede mi yaşıyoruzdur, ya da ekonomik anlamda daha bir tasarruflu mu davranmaya başlamışızdır? Geleceğe yönelik beklentilerimiz içimizi umutla, sevinçle mi doldurmaktadır, yoksa karamsarlık bulutları çoğalmakta mıdır? Bakınız lafı uzatmaya gerek yok... Bu ülke çok yoruldu. Hani hep fazla sakin bulunduğu için eleştirilse de bir İsviçre kasaba huzurunu özlüyoruz. Prag Meydanı gibi bin yıldır “taşlar oynamadan” soluklanmak istiyoruz. Daha birkaç yıl önce “barış süreci” yaşanıyor diye nasıl da yumuşamıştı memleketin politik iklimi. Ya da... Ege Orman Vakfı’nın yeşerttiği ormanlar nasıl da göğüsümüzü kabartıp keyiflendiriyordu bizleri. Hani, tekrar vurguluyoruz. Yorulduk... Tamam, her şey değil, ama çok şeyin iyi gitmesini özlüyoruz.",https://www.hurriyet.com.tr/yazarlar/sitki-sukurer/denemistik-olmamisti-41311376
Sıtkı Şükürer,Melteme batmak yeşile boğulmak,"Eylül 15, 2019 07:30","Aile, okul, iş ortamı, üye olunan dernekler... Hemen hepsinin biçimlemeye çalıştığı kişilik yapısı “beyefendi”lik, “hanımefendi”lik. “Sürpriz yaratmayın, güvenilir olun ve bu uğurda bir ‘Amok koşucusu’ gibi temponuzu hiç düşürmeden ömrünüzü tamamlayın.” Oysa bizler ölümlü olduğumuzun bilincinde olan yaratıklarız. Bu gerçeği bilmenize rağmen, sınırlı ömrümüz bitmeyecekmiş gibi, “aferin budalası” rolümüzden hiç vazgeçmiyoruz. Afyonlanmış gibi çalışarak sürdürülen bu yaşam, tercihin bir eksiklik veya yanlışlık içerdiği kesindir. Başarıyı avlama sürecinin bünyemize salgıladığı adrenalin, kendimizi sorgulama imkanını bile vermiyor olabilir. Ancak kimse robot değildir. Yaşamın bir anında durup soluklanırız. Vazgeçtiklerimizi ve ertelediklerimizi düşünürüz. Bu noktalarda “gerçeği” daha bir çıplak algılarız. Duyarlılığın pik yaptığı bu anlardan hareketle, yepyeni bir yaşam inşa etmeye kalkışmak, maalesef pek çoğumuzun harcı değildir. Yine de hayal kurarız. “Alır başımı giderim, denizden yeni çıkmış ağların kokusunda...” Ne hoş bir özgürlük ve dahi sorumsuzluktur. Derken, ayaklarımız suya erer. Ötesine gidemesek de hissetmek güzel gelmiştir. İsyan bizim boyumuzu aşar. Beri yandan, koşullara tam teslimiyet de taşınamaz yük olmuştur. Becerebileceğimiz çözüm öyle çok radikal değildir. İş temposunun biçtiği müebbet mahkumiyetten firar yollarını çoğaltmaya çabalarız. Bizi azaltan, hafifleten ilişkilere daha bir zaman ayırmaya çalışırız. Biliriz ki, ertelenen “an”, tabiat yasası gereği, kaçırılmıştır, geri dönmez. İçimizdeki “özgür dervişin”, kimi zaman serseri, kimi zaman dingin halleriyle, bizi şaşırtmasına fırsat tanırız. Bir yerlerden başlamanın ölçüsü yoktur. Örneğin; Bir cuma öğleninde Konak Pier’de melteme batmak ya da Tire tepelerinde, işten kırıp çarşamba çarşamba, yeşile boğulmak. Susuzluğu gideren “şimdi”nin gücüne inanın. “Hatasız kul olmaz” diyen Orhan Gencebay’ın sesine kulak verin. Daha fazlasını romantik şövalyelere bırakın. ----- Teflon hafızalı olduk ÇOK kişi aynı dertten muzdarip. “Çok unutmaya başladım, hatırlayamıyorum, yoksa erken erken...” Açık söylemek gerekirse aynı serzenişleri sıkça yapanlardanız. Hani mutlaka bilimsel sebepleri olsa da sanki “bilgi”ye çok kolay ulaşınca böyle oluyor. Eskiden bilgi için elden geldiğince araştırılır, çoğunlukla kaynağa ulaşamaması nedeniyle vazgeçilirdi. Şimdi her türden “lüzumlu ve lüzumsuz bilgi”ye internet sayesinde sadece bir “tık” mesafesindeyiz. Paşa gönlümüz istediğinde ya da “sörf” yaparken, mesela “Lefter’in ayakkabı numarasını” öğrenebiliyoruz. Hal böyle olunca, beynimiz her türlü bilginin istilasına uğruyor. Neticede, fazla bilgi taşınabilir olmaktan çıkıyor ve “teflon hafızalı” insanlar konumuna geliyoruz. Önemli ya da önemsiz ayrımına girmeksizin, hafızamıza yüklediklerimizi kısa bir müddet sonra siliyoruz. Hani yine bir “tık”la ulaşacaklarımız dert değil... Ama unutulanlar kervanına “yaşadıklarımız, konuştuklarımız, kararlaştırdıklarımız...” dahil olmaya başlayınca, hoş olmuyor.",https://www.hurriyet.com.tr/yazarlar/sitki-sukurer/melteme-batmak-yesile-bogulmak-41330604
Sıtkı Şükürer,Döviz düşer mi,"Eylül 29, 2019 07:29","Canlı gözlemcisiydim. İzmirli bir şirket Japon dayanaklı tüketim malları üreten bir dünya markasının ülke temsilcisiydi. Vadeli ithal ettiği ürünleri Türk Lirası cinsinden senetlerle iç piyasaya uzun vadeli satıyordu. O dönemlerde döviz cinsinden borçlanmaların “hedge”lenmesi gibi enstrümanlar pek kullanılmazdı. Derken, o meşum gün geldi. Dolar 15 liradan başlamış, her dakika soluksuz yükseliyordu. Değer kaybı 17 – 18 liralardayken, firma sahiplerinin ağzını bıçak açmıyordu. Dolar 20 liralara ulaştığında suratları simsiyah olmuş ve her an kalpten gidecek hallere gelmişlerdi. Ne zaman ki, rakamlar kopup 40 liralara ulaşınca bir anda gevşediler, stresleri kayboldu, sinirler boşaldı, viskiler açıldı, bir müddet sonra kahkahalar atmaya başladılar. Borç ödenmez hale gelince rahatlamışlardı. Geçen ağustos ayında dolar 7 liraları aşınca, pek çok işletme açısından benzer bir durum yaşanmıştır. Böylesi durumlarda rakamlar alıp başını giderse, emin olunuz, tedirginlik ve telaş borçludan alacaklıya geçer. “Canımı mı alacaksınız, dükkan sizin, suçlu ben miyim, efendi gibi çalışırken, ekonomiyi bu hale getirenler utansın...” kabilinden üste çıkmalar her bir borçlu mecrada seslendirilmeye başlanır. Tecrübeler göstermiştir ki, panik anlarda ateşi yükselen döviz bir müddet sonra sakinleşir ve “makul” diye konumlandırılan seviyelerine geri döner. 94 krizinde de böyle olmuştu, son yaşadığımız olaylarda da... Ancak, geriye doğru dengelendiği düşünülen rakam, kriz öncesi seviyenin çok üstünde bir yerde duralamışsa vahim durum devam ediyor demektir. Dolar kuru 2018’de 3 TL’li seviyelerde idi, 7’lere çıktı ve şimdilerde 5.70’lerde... Ülkenin döviz cinsinden borcu, biliyorsunuz, 450 milyar dolar mertebelerinde. Yanı sıra, diğer krizlerden farklı olarak ekonominin kısa vadede toparlanacağına dair olumlu emare henüz yok... Görünen o ki, mevcut borçların “teneşir” vadeye yayılmadan ve faizler çok aşağıya çekilmeden ödenebilme şansı çok az... Bu durumda yurtdışı alacaklıları “akıllı olmak” durumunda... Tüm dünyada faizler düşerken, hatta negatif faiz uygulaması yaygınlaşırken, yurtdışı kreditörlerin dolar üzerinden yıllık %9’lar mertebesinde faizlerden söz ediyor olmaları kendileri açısından tatmin olacakları bir sonuç doğurmaz. Bu borçların ödenebilmesinin yolu döviz fiyatlarının hem faiz hem de TL karşılıklarının tekrar aşağıya doğru çekilmesinden geçer. Bunun yolu da ülkeye fon akışını hızlandırmaktır... Doğrudan yatırım ya da sıcak para olması şu aşamada ikinci plandadır. Hani, konu anlaşılsın anlamında, 1 dolar 3 Türk Lirası’na denk gelirse “ödenebilirlik” çok artar. Aynı şekilde, CDS’lerden hareketle faiz fiyatlaması yapmak sorunu çözmemektedir. Kaldı ki, “bin yıllık senaryo”da yabancılar yüksek kurdan döviz bozdurup, başta hazine bonosu olmak üzere ülke değerlerine yatırım yaptıklarında, arada elde ettikleri gelirlere ilave olarak, çıkış anında düşük kurdan tekrar dövize dönerek elde ettikleri fahiş kazançlara zaten alışıktırlar. Türk Lirası’nın dövize karşı değerlenmesinin 215 milyar dolara ulaşan döviz mevduatlarında da çözülme yaratacağı ve bahse konu senaryoya hizmet edeceği aşikârdır. Neticede; ekonomi yönetimimizin IMF dahil, dünya finans çevreleriyle temas halinde oldukları biliniyor. Enflasyonu da dizginleyecek bu yaklaşım önemli fon yöneticileri tarafından son dönemde sıklıkla ifade edildiğini belirtmek isteriz.",https://www.hurriyet.com.tr/yazarlar/sitki-sukurer/doviz-duser-mi-41339968
Sıtkı Şükürer,"Gemi yüzüyor, yüzecek","Eylül 22, 2019 07:30","Moderatörlüğünü Muhittin Bilget’in yaptığı çalışmamızda Türkiye ve dünya geneline ilişkin çok sayıda hazırlanan tablolar üzerinden, trend analizleri de yaparak geleceğe yönelik gelişmeleri öngörmeye çalışıyoruz. Açık söylemek gerekirse, ekonomik konularda tahmin yapmak kolay, ancak “tutturmak” çok zordur. Ekononomi medyası hasbelkader 2008 krizini önceden öngördü diye Roubini’yi kâhin mertebesine yükseltmiş, ancak sonrasında bir daha aynı performansı gösterememişti. Nice “Nobel” almış iktisatçılar da bırakın uzun vadeyi, takip eden üç ayı bile kestirmekte zorlanmaktadırlar. Bizde de bir ara “Televole iktisatçıları” olarak nam salan Asaf Savaş Akat, Deniz Gökçe, Mahfi Eğilmez, Taner Berksoy, Ege Cansen gibi anlı şanlı hocaların, geleceği tatmin edici seviyede öngöremedikleri için reytingleri düşmüş ve programları yayından kaldırılmıştı. Peki, bu neden böyle oluyor? Mesela; siyasi istikrar giderek bozuluyor, konjoktürel riskler artıyor, dünya ekonomisinde aleyhe gelişmeler yaşanıyorsa; diyebilirsiniz ki, “işler kötüye gidiyor, ufukta karabulutlar çoğalıyor, depremlere hazırlıklı olun.” Ancak, kesine yakın özgüvenle ifade edilen “tahminler” genelde gerçekleşmiyor. Zira “hayat” “kötü senaryoya” göre tecelli etmiyor. Bir şekilde şartlar değişebiliyor, finans sisteminin ve tabii ki, devletin elindeki enstrümanlar devreye girince bulutlar dağılmaya başlıyor. Bu lafları neden ediyoruz? 2018 yılının ağustos ayında “döviz kurlarında” aşırı bir sıçrama yaşanmıştı. Aradan geçen zamanda; bütçe disiplinimiz bozulmaya, işsizlik artmaya, enflasyon şaha kalkmaya, başta inşaat, enerji ve otomotiv olmak üzere durgunluk piyasayı kurutmaya başlamış; moratoryum dahil, beklentilerimiz dibe vurmuştu. Aradan aylar geçti. Makro verilerde bariz bir iyileşme olmadı. Ama batma ihtimallerini abartarak konuştuğumuz “Ekonomi Gemisi” her şeye rağmen, çok şükür yüzmeye devam ediyor. Zira herkes elinden geldiğince tedbirleniyor, çözüm arama gayretine giriyor. Bu ülkenin sıkıntıya girmesinden, uluslararası oyuncular da dahil olmak üzere hiç kimsenin menfaati olamaz. Komplo teorilerini bir kalem geçiniz. Türkiye, tamam 450 milyar dolar dış âleme borçlu bir ülke, ancak yıllık 800 milyar dolar milli geliri ve asgari 30 trilyon dolarlık ekonomik patrimuanı ile ilelebet sürecek bir zenginlik sahibidir. Ulusal ekonomiler, tıpkı dünya ekonomileri gibi zaman zaman sıkıntıya düşerler. Türkiye ekonomisi 400 milyar doları aşan dış ticaret hacmi ile uluslararası piyasalara entegre önemli bir oyuncudur. Dünya ve bölge dengelerine uyumlu olunduğu, güvenilir ve anlaşılır bulunduğu ölçüde her sıkıntı zamanla aşılır. Kesin olan, an itibari ile uluslararası piyasalarda “para”nın bol ve “kelepir” yatırım yapmak isteyenlerin aleste beklediğidir. Kendi “paçamızı” düzeltmezsek, ihtiyaç olan para yine gelir, ama bize yazık olur, değerlerimizi ucuza kaptırırız. Diyeceğimiz, ülkelerin topyekûn batması diye bir şey yok, buna mukabil “üç otuza” malını kaptırmış ve ekonomik değerlerini ucuzlatmış bir üçüncü dünya ülkesi haline gelmek var.",https://www.hurriyet.com.tr/yazarlar/sitki-sukurer/gemi-yuzuyor-yuzecek-41335227
Sıtkı Şükürer,Eğitimli aşçılar,"Ekim 06, 2019 07:29","Çok sayıda genç üniversite eğitimlerini aşçılık mekteplerinde yapıyor. Buralardan mezun olanlar hayata atıldıklarında aceleci davranmıyor. Önce isim yapmış mekânlarda meslek büyüklerinin rahle-i tedrislerinden geçiyorlar. Gerekirse, bulaşıkçılıktan başlıyorlar, dört gözle işin inceliklerini öğrenmeye çalışıyorlar. Sonra, belirli bir olgunluğa geldiklerini hissettiklerinde kendi kanatlarını çırpıyor ve butik ölçülerde mekânlarını açıyorlar. Bu işleri çekirdekten yetişerek yapan “alaylılardan” pek tabii biraz farklılıkları oluyor. Hani, mahalleden yetişme topçu ile spor okullarında temel eğitimleri alarak kıvama getirilmiş futbolcu arasındaki fark gibi... Hangisinin kepçesi daha lezzetlidir diye bir kategorizasyon yapmanın anlamı yoktur. Lezzet verebilme özel bir yetenek işidir. Ancak okullu aşçılar, nispeten daha yüksek gelir grubunu hedefledikleri için, ortam, gusto, hijyen, tabak, çanak kalitesi gibi hususlarda daha özenli oluyorlar. Esasında bu kesim klasik esnaf lokantaları ile rekabet içinde değil... Bu yola çıkanlar genelde, belirli bir ürün sunumunda ihtisaslaşmak eğilimindeler. Tercihleri de daha ziyade batı mutfağından oluyor. Mesela, iyi bir pideci olmayı hayal etmiyorlar. Buna karşın, çok iyi bir hamburgerci, taco’cu, pizzacı olmak, bir standart oluşturmak ve bir müddet sonra şubeleşerek, kendi adlarına veya kalitelerini koruyarak kiralama yöntemiyle sayılarını artırmayı amaçlıyorlar. Daha tüccar olanların hedefinde, oluşturacakları zinciri daha büyük gruplara satmak var. Pek tabii, mektepli de olsanız “kalkışı” yapabilmek için bir sermaye gerekiyor. Bu noktada imkân bulamayanlar çoğu kez başlamadan pes ediyor. İşte bu aşamada “kamu”nun bu gençlere destek olması gerekiyor. Kastettiğimiz “idame” desteği değil, “ilk kurşun” için yardımcı olmak. Devlet madem bu iş için üniversite programları açıyor, o halde böylesi bir teşvik vecibeleridir, diye düşünebilirsiniz. Bu gençlerin azimli ve yetenekli olanları, işi bambaşka bir evreye taşıyacaktır. Bugün Michelin yıldızlı aşçılar ülkelerinin gastronomik yıldızları olarak turistik çekim noktası konumundadırlar. Milyonlarca insan, mesela küçük bir Bask kasabası olan San Sebastian’a akın etmektedir. Eğitimli gençlerimiz, klasik mutfağımızı yaratıcı dokunuşlarla geliştirerek gastronomik seviyemizi çok ilgi çekici hale getirebilirler. Kendisini yenileyebilen alaylı aşçılarımız da hiç şüphesiz böylesi bir kervana dahil olabilir. Hani, hem alaylı birikimine hem de mektepli kariyerine sahip olunursa başarı şansı tabii ki, çok daha yüksektir. Son olarak; Türkiye gastronomi konusunda çok önemli mesafeler almaya başladı. Bugün turistik gayeyle seyahat edenler, hele belirli bir yaş grubunun üstündeyse, deniz, kum, eğlenceden ziyade, kültür ve yeme-içme turizmine ilgililer. Bu sebeple, bu özel mesleğe heves eden gençlerin önlerinin çok açık olduğunu rahatlıkla ifade edebiliriz. ----- Burger Attack YAKLAŞIK iki yıldır Göztepe’de bir lezzet fırtınası esiyor. Burger Attack’tan söz ediyoruz. Mert Levi genç bir girişimci. İzmir’de daha öncesinde başarılı örnekler yaratmış hamburger mekanlarının bir diğer versiyonu Burger Attack... Sahile açılan özenli mekânda, ekmeğinden etine, soslarından sair malzemelerine, bir kuyumcu titizliği ile “damak çatlatan” lezzet dorukları oluşturulmuş. Yediklerinizin malzeme kalitesinden emin olduğunuzda, hele bir de “bu ne yaa, bu ne” diyerek, o hamburgerleri tükettiğinizde bu keyfinize vesile olanlara teşekkür etmek istiyorsunuz. Teşekkürler Burger Attack...",https://www.hurriyet.com.tr/yazarlar/sitki-sukurer/egitimli-ascilar-41344814
Sıtkı Şükürer,İzmir yangını,"Eylül 09, 2019 07:29","Milli devlet duygusuna sahip her insan için en özel günlerden biridir 9 Eylül. İzmir o dönemlerde “Akdeniz İncisi” sıfatını hak eden bir liman kentiydi. Bugün Alsancak diye bilinen yerleşim yeri daha ziyade Rum, Ermeni ve Levantenlerin semtiydi. Müslüman ve Yahudiler ise Konak civarında yaşarlardı. İzmir’in kurtuluşundan 4 gün sonra, 13 Eylül’de büyük bir yangın çıktı ve Alsancak semti büyük ölçüde tahrip oldu. Bu yangın nasıl çıkmıştı ve kimler tarafından çıkartılmıştı? Bu sorular hep tartışılmıştır. Resmi tarih yangını kaçan düşmanın çıkarttığını yazar. Aksi görüşü savunanlar, yangının düşman kenti terk ettikten 4 gün sonra çıkmasına dikkat çekerler. Konu tarihçilerindir. Nitekim, Cumhuriyet tarihçisi Falih Rıfkı Atay “Çankaya” adlı eserinde, sonradan yeni baskılarında sansürlenmiş olsa da, İzmir yangınına dair canlı gözlemlerini şöyle yazar... Yorumsuz aktarıyoruz. TÜTE TÜTE BİTTİ “Gavur İzmir karanlıkta alev alev, gündüz tüte tüte yanıp bitti. Yangından sorumlu olanlar sadece Ermeni kundakçılar mı idi? Bu işte ordu Komutanı Nureddin Paşa’nın hayli marifetli olduğunu söyleyenler çoktu. (...) Bildiklerimin doğrusunu yazmaya karar verdiğim için o zamanki notlarımdan bir sayfayı buraya aktarmak istiyorum: ‘Yağmacılar da ateşin büyümesine yardım ettiler. En çok esef ettiğim şeylerden biri, bir fotoğrafçı dükkânını yağmaya giden bir subay, bütün taarruz harbleri boyunca çekmiş olduğu filmleri otelde bıraktığı için, bu tarihi vesikaların yanıp gitmesi olmuştur. İzmir’i niçin yakıyorduk? Kordon konakları, oteller ve gazinolar kalırsa azınlıklardan kurtulamayacağımızdan mı korkuyorduk? Birinci Dünya Harbi’nde Ermeniler tehcir olunduğu vakit, Anadolu şehir ve kasabalarının oturulabilir ne kadar mahalle ve semtleri varsa gene bu korku ile yakmıştık. Bu kuru kuruya tahripçilik hissinden gelme bir şey değildir. Bunda bir aşağılık duygusunun da etkisi var. Bir Avrupa parçasına benzeyen her köşe sanki Hristiyan veya yabancı olmak, mutlak bizim olmamak kaderine idi. Bir harp daha olsa da yenilmiş olsak, İzmir’i arsalar halinde bırakmış olmak şehrin Türklüğünü korumaya kafi gelecek miydi? Koyu bir mutaassıp, öfkelendirici bir demagog olarak tanımış olduğum Nureddin Paşa olmasa idi bu facianın sonuna kadar devam etmeyeceğini sanıyorum. Nureddin Paşa, ta Afyon’dan beri Yunanlıların yakıp kül ettiği Türk kasabalarının enkazını ve ağlayıp çırpınan halkının görerek gelen subayların ve neferlerin affetmez hınç ve intikam hislerinden de şüphesiz kuvvet almakta idi’.” ----------------- Tedbirlenme OSMANLI bağnaz bir İslami yapı değildi. Bu anlamıyla azınlıklar aşırı bir baskı altında yaşamıyorlardı. 19. yüzyılda başlayan milliyetçilik akımları Hristiyan tebaa yönünden ayrılıkçı hareketlenmelere ve karşı tedbirlere yol açmıştı. 20. yüzyılın başlarında Cumhuriyet kuruldu. İmparatorluktan elde kalanların konsolidasyonu, biraz da mecburiyetten ‘Türkçülük’ kavramı üzerinden yapılandırıldı. Genç devletin ideolojik programı gereği, gayrimüslimlere mesafeli bakış sistematik bir hale dönüştürüldü. İsrail devletinin kurulması (1948) bir faktör olsa da, ‘Varlık Vergisi’ gibi uygulamalar Yahudi nüfusun azalmasına yol açtı. Bugün tüm ülkede 25.000 civarında Yahudi vatandaşımız yaşamaktadır. 1 Eylül Dünya Barış gününde sosyal medyada bir video çok izlendi. İstanbul’da bir sinagogda coşkuyla İzmir Marşı söyleniyordu. Aslında ‘Kemalizm’e bu denli sahiplenme biraz ‘kafa karıştırıcı’ bir durumdur. Zira, bir ‘durum tespiti’ yapıldığında, Cumhuriyet döneminde gayrimüslim nüfus büyük ölçüde tasfiyeye uğratılmıştır. Yazar Murat Utkucu’ya göre; “Cumhuriyetin radikal bir batı programı üzerinden bir ülke inşa etmesi ve Fransa tipi bir laiklik anlayışı ile başta kadın-erkek eşitliği üzerinden muhteşem adımlar atması, her şeye rağmen gayrimüslimler nezdinde ikna edici olması sonucunu doğurmuştur.” Kemalizm’in, ‘irtica kaygısı’ üzerinden, gayrimüslümlerin yanı sıra, en demokrat zihinleri bile ‘esir’ alması bugünlere dair en ironik gerçekliğimizdir. Dolayısıyla Yahudi vatandaşlarımızın, biraz da “yağmurdan kaçarken doluya tutulmamak” bilinciyle, korunmacı bir tutum alması, coşkuyla söylenen marşın derinliklerindeki hüznü gizleyemiyor.",https://www.hurriyet.com.tr/yazarlar/sitki-sukurer/izmir-yangini-41324712
Sıtkı Şükürer,Tokmak – davul tek elde,"Temmuz 14, 2019 07:29","Yeni Başkan Murat Uysal, ilk demecinde etkili mercilerle iletişim kanallarının açık tutulacağını ifade etti. Dolayısıyla siyasi otoritenin telkin ve tavsiyelerinin nazara alınabileceğini anlamış olduk. Bu gelişmeler üzerine ekonomi yazarları Merkez Bankası’nın özerkliğinin olumsuz etkilendiğini belirten yazılar kaleme aldı. Açık söylemek gerekirse “Cumhurbaşkanlığı Hükümet Etme Sistemi” halkoyu ile kabul edilmişken bu neviden kararlara şaşırmamaları icap ederdi. Her türden iradenin tek elde toplandığı bir Başkanlık düzeninde bağımsız kurul ve kurum olgusunu abartmak abestir. Zaten buralara gelmeden hangi Anayasal Kurumun benzer durumlarda Cumhurbaşkanının iradesine ne ölçüde karşı koyabildiğine bakılması gerekir. Bu sistemi biz oyladık, kabul ettik. Cumhurbaşkanı halktan aldığı yetki ile anlaşılıyor ki, ekonomi dahil, her konuda nihai karar verici olmak istiyor. Mesela faizlerin %24’lerde olmasını istemiyor. Enflasyon düştüğünü göre Merkez Bankası’nın faizleri indirmesini talep ediyor. Merkez Bankası Başkanı’nın direnmeye haddi olmadığını düşünüyor. Faizin enflasyonun sonucu değil sebebi olduğunu ısrarla belirtiyor. Neticede siyasi sorumluluğu o taşıyor. Kendi düşüncesinin sonuçlarından emin olduğu için, ileride “halkın tartısına” çıkacak kişi sıfatıyla uygulamaya kendi anlayışı ile damga vurmak istiyor. İşin enteresanı, piyasalar da bu konuya dair “yazar velvelesine” fazla kulak asmıyor. Kalın çizgileri ile Türkiye “demokrasi”si böyle bir şey. Neticede tokmağı başkasına bırakmayan “davulcu düzeni”ne itiraz etmenin alemi yok. ----- İnternet gazeteleri GAZETELER giderek dijital ortamlara dönüşmeye başladı. Gazeteyi kağıttan okumanın keyfi bambaşkaydı. Ancak haberin tazeliği, maliyet, yer sınırlaması olmaması gibi unsurlar dijital basına güç kazandırıyor. Hani bu gelişmeye hüzünlensek de beri yandan bir haber portalı oluşturmanın tam teşekküllü bir gazeteye göre çok daha hesaplı olması, mesleğini doğru yapmak isteyen gazetecilere de imkanlar sağlayabiliyor. Pek tabii, internet gazeteciliği sadece “meslek aşkı” ile sürdürülebilir bir şey değil. Bugün İzmir’de yazılı basının içine düştüğü kriz nedeniyle olgunluğunun zirvesinde pek çok gazeteciden istifade etme şansına sahip olamıyoruz. Gönül Soyoğul’dan Feyzi Hepşenkal’a, onlarca omurgalı, kalibreli, düzgün gazeteci oluşturulacak ortamlara katkı koymak için çaba sarf ediyor. Ancak, bu neviden ortamların basın emekçilerini ekonomik yönden tatmin ediyor olması gerekiyor. Geçenlerde Tunç Soyer’in yerel yazılı basını belediye reklamları ile destekleyeceğine dair haberleri okuduk. Tabii ki, çok mutlu olduk. Sayın Başkan’dan ricamız, aynı ilginin internet gazetelerine de gösterilmesidir. Bugün ülkenin hakikaten düzgün gazeteciye ve namuslu haberciliğe her zamankinden fazla ihtiyacı var. İyi bir şeyler yapılınca halk tarafından fark ediliyorsunuz. Ancak, sürdürülebilir olmanın koşulu “gelir” elde edebilmek. Hiç şüphesiz zamanla reklam alma potansiyeli oluşur. Ama geçiş dönemlerinde bu yerlerin desteklenmeye ihtiyacı var. Pek tabii, hiçbir şekilde “diyet” duygusu oluşturulmaması koşuluyla. “Gerçek İzmir” internet gazetesinde usta gazeteci Gönül Soyoğul, diyet meselesinin önemini veciz bir şekilde vurguluyor. “Gazetecilik aslında bir tür muhaliflik, muhalefet olsun diye muhalefet yapılmaz, ama gazeteciliği gazetecilik gibi yapığınız zaman da buradan muhalefet çıkıyor, o da yerel ya da genel pek fark etmiyor, ‘muktedir’ nezdinde ‘pişik’ yapıyor”. Diyeceğimiz; bizim şansımız “pişik” olmayı göze almış “yerel yönetimlere” sahip olduğumuzdur. Umarız yanılmıyoruz...",https://www.hurriyet.com.tr/yazarlar/sitki-sukurer/tokmak-davul-tek-elde-41273301
Sıtkı Şükürer,Herkese bir ders çıktı,"Temmuz 01, 2019 07:29","Ancak, zannedildiği gibi partilerin şu andaki pozisyonları itibari ile değil. Bu ülkenin “temel yarılması” demokratikleşmeyi isteyenler ve ona karşı duranlardır. Demokratikleşmenin parşömeni de Kürt meselesine nasıl bakıldığıdır. Zira bu soruna yaklaşım şekli dünya liginde hangi zihniyetle yer tutmak istediğinizi gösterir.Eskinin geleneksel “merkez sağı” bu işi askerlere havale etmişti. Etliye sütlüye karışmazlardı. “Merkez sol” zaten bahse konu vesayetin siyasi ve bürokratik uzantısıydı. Neticede hakim ideoloji ülke insanına tariflediği bir elbiseyi zorla giydirmeye çalışıyordu. Yaşanan süreçte gücü olmayanlar teslim oldular.Bugün bu ülke tarihinin ve geçmişlerinin Cumhuriyet’le başladığını ve onun önermelerinin tek doğru olduğunu düşünen kitleleri kastediyoruz. Ciddi direniş sadece Kürtler ve muhafazakarlardan gelmiştir. Derken muhafazakarlar iktidar oldu. “Demokrasi adına bir umut mu belirdi?” diye düşünülmeye başlanmıştı.Ancak gelişmeler böyle tecelli etmedi. Hatta öylesine bir hal aldı ki, muhafazakarlar tek parti ideolojisinin en koyu kesimleri ile ittifak içine girdiler. İşin enteresanı bahse konu ideolojinin kadim bileşenleri de kendi içinde ayrışmışlardı. Ak Parti’nin ümmeti esas olan angajmanlarına ihtiyatla yaklaşanlar, yani İYİ Parti’den CHP içindeki ulusalcılara, Cumhur İttifakı’nın değerlerine “içleri gitse de” muhalif tutum almayı tercih ettiler.En büyük sürpriz Kürtler’den geldi. Onlar da, birlikte kavgasız gürültüsüz mesafe alabilecekleri muhafazakarlara karşı “ayar vermek amaçlı” taktiksel bir karşı duruş sergilemeye başladılar. İstanbul seçimlerini böylesi bir geçici dengeler üzerinden değerlendirmekte yarar var.Temenni edilir ki, CHP içindeki sosyal demokrat nüve, Ak Parti’nin kuruluş dönemlerindeki özgürlükçü yapısı, milliyetçiliğini “etnik kimlik” üzerinden değil de “çok kültürlülük” esasına göre yeniden inşa etmiş bir İYİ Parti ve ortak değerlerimizin ayrılıkçılığı gerektirenlerden çok daha fazla olduğunu içselleştirilmiş Kürtler, bu toprakların hayal ettiği demokratikleşmeyi bir gün gerçekleştireceklerdir.Hakiki manada güzel günler o zaman gelir ve “her şey iyi” olur. Yaşanan her gelişme, herkese, hepimize yeni bir şeyler öğretiyor, yanlışlarımızı ayıklayarak doğruyu bulmamıza vesile oluyor. Bu manada bu seçim sonucu herkes için “hayırlı” olmuştur, diyebiliriz. ----------------- KRAL İKİLEDİ İZMİR’de tencere yemeği yapan esnaf lokantalarının en bilineni hiç şüphesiz Adil Mütftüoğlu’nun Uğur Lokantası’dır. Bugün üçüncü kuşak temsilcisi Alpay Okyay’ın yürüttüğü efsanevi yolculuk Çankaya Bit Pazarı’ndaki mekanın yanında ikinci bir meyve verdi. Takribi bir ay önce Balçova’da Adil Müftüoğlu şubesini açtılar. Adil Müftüoğlu kendi kulvarında hep dik bir duruş sergilemiştir. Bu mekanda daima en iyi malzemeyle, her zaman yüksek lezzet standardıyla, hijyen bir ortamda geleneksel yemekler sunulur. Benzer bir çizgi İstanbul Beyoğlu’nda Hacı Salih, Hacı Abdullah lokantalarında yaşatılırdı. Bu tip yerler öylesine özelliklidir ki hani dışarıdan bir misafiriniz geldiğinde öğlen taam’ı için ilk akla gelen mekandır Uğur Lokantası.Mamafih Balçova’daki yeni yer akşamları da açık olacakmış. Kuzu dolmaların, ciğer sarmaların, karnı yarıkların, patlıcan kebapların, iç pilavların ve illaki finalde emektar Naci’nin imalatı lor tatlılarının aklımızı ve damağımızı her daim esir aldığı Adil Müftüoğlu’na şükranlarımızı sunuyoruz.",https://www.hurriyet.com.tr/yazarlar/sitki-sukurer/herkese-bir-ders-cikti-41259592
Sıtkı Şükürer,Roman otantizmi,"Ağustos 11, 2019 07:29","“Mahalle kültürü yok oluyor.” Şehir hayatının koşuşturması içerisinde yeni üretim ilişkileri kendince bir yaşam tarzını hepimize dayatıyor. Doğrudur... O eskinin insani, sıcak ilişkileri, biraz da zamansızlıktan, artık yaşanamıyor. Ancak böylesi bir sonuç acaba mukadder miydi? Bizler o ilişki örgüsünü korumak için gereken çabayı sarf ettik mi? Zannetmiyoruz... Her şey akışına bırakıldı. Gün geldi, o güzel zamanlar masal oldu, elimizden yitip gitti. Bunları neden anlatıyoruz? Ege Mahallesi’nde kentsel dönüşüm hazırlıkları var. Başta yerel yönetimler olmak üzere herkes meseleye geç kalmış bir sorumluluk anlayışı ile yaklaşmaya çalışıyor. Bahse konu tehlike, şahane renkli bir kültür olan Roman (Çingene) dünyasının, onların oluşturduğu “büyülü dokunun” başına gelsin istemiyoruz. Hiç şüphesiz, kamu projeleri halihazırda gayri insani koşullarda yaşanan ortamı rehabilite etmeyi amaçlıyor. Yine biliyoruz ki, bu haliyle Roman dünyası kriminal bir ortam. İşsizlik, uyuşturucu, eğitimsizlik, hepsinden önemlisi “dışlanmışlık” “cehennem” ve “cennet”i aynı anda yaşatıyor. Roman mahallesinde “kentsel dönüşüm” çözümü çok zor bir denklem. İstanbul Sulukule’nin başına gelenleri hepimiz biliyoruz. Rant hırsıyla “Yaşlı Bizans’ın” en kıymetli zenginliklerinden biri adeta imha edildi. Hiç şüphesiz, İzmir’in yerel yöneticileri Roman kültürünün değerinin farkındadır. Ama yine de “kentsel dönüşüm” denilince ürkmemek elde değil. Bildiğimiz Romanlar çok katlı binalarda yaşamak istemezler. Hareketli bir mahallede, hayvanlarını bile yanı başlarında tutmak isteyen bir yatay yayılımlı yaşam biçimidir onların ki... Diyeceğimiz, “kaş yaparken” aman “göz çıkartmayalım.”. ----- Otoyol medeniyettir İstanbul – İzmir Otoyolu Cumhuriyet tarihi boyunca İzmir’e yönelik en önemli kamu yatırımlarından birisi, belki de birincisidir. Dolayısıyla, evvela böyle bir yatırıma vesile olanlara bir teşekkür borcumuz var. Bu konunun iktidara duyulan sempati veya antipati ile bir ilgilisi yok. Bu otoyol sayesinde Balıkesir 1-1,5 saat, Bursa 2 saat, İstanbul 3,5 saatlik mesafeye inmiştir. Yakın geçmişte Çeşme’den pazar akşamı dönüşlerinin 3-5 saat aldığı günleri unutmadık. Otoyol, mesafeleri kısalttığı için geçtiği bölgelerin ekonomisine bereket getirir. Bir yandan Çanakkale otobanı diğer yandan Aliağa-Çandarlı hattı boyunca geliştirilen çevre yolu, tüm bir Kuzey Ege havzası yakın zamanda entegre olacaktır. Otoyola yönelik sosyal medyada katı eleştiriler görüyoruz. Yolun ücretlerinin yüksek oluşu çok gündeme getiriliyor. Açık söyleyelim, komşumuz Yunanistan’da ve pek çok Avrupa ülkesinde otoyol için adım başı euro bazlı ödeme yapıyorsunuz. Bu işler maalesef ucuz olmuyor. Hele yeni otoyolun özel sektör işletmesi olduğu ve yap-işlet-devret yöntemi ile finanse edildiğini gözden uzak tutmamak gerekiyor. Netice, 16 yıl sonra otoyol devlete dönecek. Asgari araç sayısının garanti edilmesi meselesini de kısa vadeli düşünmeyin. Başlangıçta birkaç yıl böyle geçer, sonra öngörülen rakamlara ulaşılır. Bakın otoyola dair; kullanım ücreti, garanti ödemeleri, maliyeti, özetle finansal portesi tabii ki tartışılsın. Ama ortada bitirilmiş bir eser var. Bir defa ve her şeyden bağımsız bu kazanımın bir keyfine varalım. Eleştiriler bu “gerçeği” gölgelemesin. Neyse, bu otoyol gecikmiş bir ihtiyaçtı. Darısı Ankara ve Antalya otoyollarına...",https://www.hurriyet.com.tr/yazarlar/sitki-sukurer/roman-otantizmi-41299563
Sıtkı Şükürer,Ankara payvonları gibi,"Temmuz 28, 2019 07:29","Geceleri bu yapılar ışıklandırılıyor. Led teknolojisinin az elektrik sarfiyatı nedeniyle bazı binalar ölçüsüz bir renk cümbüşüne büründürülüyor. Hani, bu tarzı uygulayan bina yöneticileri muhtemelen bir “Las Vegas” ambiyansı yarattıklarını ve bu sebeple gökdelenlerine “özellik” kattıklarını düşünüyorlarsa; açık söyleyelim oluşan görüntü maalesef onların hayallerine hizmet etmiyor. Sanki düşük semtlerde faaliyet gösteren “pavyon” hissiyatı uyandırıyorlar. Üstelik gecenin karanlığında, kent siluetinde dinmek bilmeyen bir “taciz” ışıltısına mecburen katlanma durumunda kalıyorsunuz. Ne diyelim; hemen her konuda olduğu gibi estetik, nezaket, başkalarının hakkına saygı gibi konularda da hep sıkıntılıyız. Diyeceğimiz, yerel yöneticilerin bu konuda bir çalışma yapması ve makul bir çerçevede standart oluşturmasıdır. ----- Zor zamanlardayız GEÇEN pazartesi akşamı Sayın Binali Yıldırım ile Ticaret Odası’nın yemekli toplantısında bir arada olduk. Binali Bey, biliyorsunuz hali hazırda İzmir Milletvekili. Her ne kadar şimdilerde ilave bir görevi olmasa da geçmişinde Başbakanlık, Meclis Başkanlığı gibi önemli misyonlar üstlenmiş bir politikacı. Bu sebeple, İzmir iş dünyası nezdinde kesintisiz itibar gören bir kişilik. Toplantı iş dünyasının bilinen ekonomik sıkıntıları dile getirmesiyle başladı. Toplantının finalinde Binali Bey sözü aldı. Konuşmasının genelinde Türkiye’ye olan inancını belirtse de gerçekçi tespitlerde bulunmaktan kaçınmadı. Özellikle, milli çıkarların bazı durumlarda dış dünyaya dik durmamızı gerektirdiğini, bu çerçevede partiler üstü bir anlayışla dayanışmanın önemli olduğunu, bağlı olarak yaşanması muhtemel zor zamanlara hazırlıklı olmamızı ima etti. Bakınız, böylesi bir uyarı iyi bir şeydir. Herkes bilsin ki, pembe tablolar an itibariyle bu ülkenin gerçeği değildir. Hele bu sözler Binali Yıldırım gibi birisi tarafından telaffuz ediliyorsa daha da önemlidir. Türkiye pek çok kritik konuda, ekonomiden siyasete dar bir koridor içerisinde. Hiç şüphesiz siyaset ekonomiyi doğrudan etkileme gücüne sahip. Bu aşamada “basiretli yönetim” çok önem arz ediyor. Bu anlamıyla İzmir vekilimiz Binali Bey’in tekrar bir kritik kamu fonksiyonu üstlenmesinin ülke yararına olacağını ifade etmek istiyoruz.",https://www.hurriyet.com.tr/yazarlar/sitki-sukurer/ankara-payvonlari-gibi-41286448
Sıtkı Şükürer,Uzun sıcak yaz,"Temmuz 08, 2019 07:29","Birincisi; Ali Babacan’ın siyasete dönüş hazırlıkları. Abdullah Gül’ün geri planda kalmayı tercih ettiği yeni parti çalışmaları belirli bu olgunluğa gelmiş gözüküyor. Açık söylemek gerekirse, yeni oluşum AK Parti küskünlerinden ibaret bir izlenimi verirse pek şansı olmaz. Duyumlara göre partinin çatısını Beşir Atalay koordine ediyormuş. Partinin parlamenter sisteme geri dönüşü önereceği ve Avrupa Birliği ülkeleri ile ilişkilere özel bir önem verdiği söyleniyor. Muhafazakar gelenekten gelenlerin söylemlerinin sonradan farklılaşmasını yaşayanlar, partinin “Özgürlük ve Hukuk” ismini almasına temkinli yaklaşabilirler. Bu parti merkez sağ, merkez, hatta merkez sol seçmeni etkilemek istiyorsa, kurucu kadrolarını toplumun her kesiminden saygın insanlardan oluşturulması gerekiyor. Aksi halde pek çok insan “bu filmi ikinci defa görmeyiz” tavrında olacaktır. İkinci önemli gündem; İstanbul seçimleri... Bu seçimler “doğru kişi ve kucaklayıcı söylem” ile umulanın üstünde başarı elde edebileceğini göstermiştir. AK Parti, 2009 ve 2016 Haziran seçimlerinde oy kayıplarına uğramış, bilahare tekrar yükselişe geçmişti. Şimdi, İstanbul seçimleri ve üçüncü bir “sendeleme” oldu. Şüphesiz ekonomik krizin bu sonuçlarda rolü olmuştur. Ancak, aday olarak seçilen profilin halk nezdinde karşılık bulması en az diğer faktör kadar önemli. Kemal Kılıçdaroğlu düzgün bir genel başkan, hele son seçimlerde görüldüğü üzere çok iyi bir taktisyen. Ancak, bu ülkede bazı önyargıları aşabilmek mümkün değildir. AK Parti’nin oy kaybettiği geçmiş iki seçimde, CHP belki de bu yüzden fırsatları kalıcı hale dönüştürememişti. Neyse, şimdi bir “Ekrem İmamoğlu” gerçeği var... İlk önce kendisini İstanbul Belediyesi’nde kanıtlaması icap ediyor. Sonrasında bariz bir hata yapmazsa ülkenin geleceğinde önemli bir rol oynayacağı aşikardır. Bu çerçevede Kılıçdaroğlu için “partinin akil beyni” konumuyla ikinci plana çekilme süreci başlamıştır, diye düşünüyoruz. AK Parti’ye gelince; siyasetin doğasını zorlayarak tekrar trendi yukarı çevirebilir mi? Açıkça, mevcut ekonomik tablo nedeniyle yıpranmanın durdurulmasının çok zor olduğunu düşünüyoruz. Ayrıca, 20 yılın yorgunluğunu sadece AK Parti’de değil, toplumun her kesiminde hissediliyor. Görünen o ki, iktidarın geleceği birinci planda kendini yenilemede göstereceği başarı ve inandırıcılık, ikinci planda ise muhalefetin performansına bağlı olacak. ----- TERAS 1885 KORDON’da İzmir Ticaret Odası’nın yeni yerinin zemin katında eskiden bir efsanevi restoran vardı. Bergama Restoran... Mekanın işleticisi Zorlu Ailesi idi. Kemal Zorlu, o günleri anlatırken bir başka heyecanlanır, gözleri dolar. İzmir, her nedense bir biçimde oluşturduğu değerleri uzun süre koruyamıyor. Neyse, şimdilerde yeni binanın çatı katında yepyeni ve “nefes kesici” bir mekan açılıyor. “Teras 1885” isimli restoran Oda’nın sahip olduğu bir şirket tarafından işletiliyor. “1885” aynı zamanda Oda’nın kuruluş yılıdır. Hani “İzmir gün batımı” bu yerden daha iyi nerede olabilir, diye sormuyoruz. Diyeceksiniz ki “Odalar”lar yeme-içme işini beceremez, vasat bir işletmecilik yaparlar. Bu defa, sizi temin ederim ki, yanılıyorsunuz. İzmir’in “notu kıt ve huysuz” dört gurmesi, Mahmut Özgener’in konuğu olarak açılıştan önce kapsamlı bir “tadım” yaptık. Açık söyleyelim, yeni neslin harika şeflerinden Hasan Gül’ün hazırladığı şaşırtıcı lezzetler ile bir Michelin restoranları esintisi hissettik. Esinti derken, “o Kordon’un akşam saat 10’a doğru insanı okşayan imbatı”, hele çatı katında olunca bir başka türlü keyif veriyor. Bu yer, bu iddialı anlayışı ve özeni ile kendinden çok söz ettirecektir. İzmir Ticaret Odası yönetimi her konuda kalpleri kazanarak, başarılı icraatlarına devam ediyor. Herkese açık olan Teras 1885’i lütfen not edin ve ilk fırsatta deneyin.",https://www.hurriyet.com.tr/yazarlar/sitki-sukurer/uzun-sicak-yaz-41266510
Sıtkı Şükürer,Utangaç sarmaşık,"Ağustos 04, 2019 07:29","Bu bir Anadolu özdeyişidir. Kaynağım Sevan Nişanyan. Sürekli savaşların, göçlerin yaşandığı bir coğrafyada her yeni hakim gücün kendine göre biçimlediği kitlelerin taze düzene mecburi uyum sürecinde ölçüyü kaçırmalarına işaret eder. Bugün Doğu Karadeniz Bölgesi’nde muhafazakarlığın daha yoğun yaşanması ya da Adapazarı’nda Çerkezlerin milli ve dini değerlere aşırı düşkün olmaları, yine eskinin Ermeni köylerinde milliyetçi partilerin birinci çıkması gibi bir tür tedbirlenme ihtiyacı, zaman içinde bu toprakların kadim insanlarını mevcut sistemin “taşıyıcı kolon”larına dönüştürmektedir. Esasına bakarsanız böylesi bir tektipleşme süreci belki “yönetim konforu” sağlasa da toplumların renkliliğine ve çok kültürlülükten kaynaklanacak zenginliklerine açık bir darbedir. Ancak, bir kültürün birkaç nesilde tamamen kaybolacağına zannetmek safdillik olur. İnsanlar bir “kabuk” altında içten içe kendi değerlerini yaşatmaya devam ederler. Hiç şüphesiz “kültür” denen olgu eğitim politikaları ile belirli ölçüde şekillendirilse de aile-iş-okul-mahalle ortamlarında, ortak inanışlarda, mitoslarda güçlü şekilde etkisini sürdürerek devam eder. Kültürünün yok olduğunu düşünerek hüzünlenen insanlara hiç ummadıkları anda bir “özgür ruh” varlığını, özünü, geçmişini hatırlatıverir. Sözü Sevan Nişanyan’a getirerek yazıyı tamamlamak istiyorum. Bu toprakların çılgın çocuğu, bilinen tüm resmi ve hassas değerleri örselemekten kaçınmayan Anadolu aşığı bir serseri ruh, kendisini çok kolay eleştirdiğimiz şekilde ortaya bıraksa da “Sevan Türkiye’dir” mottosuyla ona fenafillah muamelesi yapmanın gereğini vurgulamak istiyoruz. Toplumların Neyzen Tevfik, Şair Eşref, Can Yücel, Ara Gürel ve benzeri mezun, münezzeh, özel değerlere ihtiyacı var. Bazen vicdan utangaç sarmaşıkların arkasında gizlenir. Bu vesileyle “Samos kaçkını” Nişanyan’a selam ve sevgilerimizi iletiyoruz... ----- Bazı otoyollar hız yapmaya müsaittir OTOBANLAR özel ve güvenli yollardır. Bu sebeple bazı ülkelerde “hız sınırlaması” kuralına tabi tutulmazlar. Bizim ülkemizde, bilindiği üzere 120 km’nin en fazla yüzde 10 üstüne kadar tolerans vardır. Bahse konu hız sınırı otobanlara giriş ve çıkış zamanları dikkate alınarak, ayrıca denetlenmektedir. Peki, otobanda bir hız sınırı olmalı mıdır? Biliyoruz, pek çoğumuz bu sorunun sorulmasını bile abes bulacaktır. Memleketin trafik terörüne verdiği kurban sayısı bellidir. Buna rağmen, bir konuyu tartışmaya açmak istiyoruz. Yetkililerin açıkladığına göre, çok yakın bir zamanda İzmir-İstanbul Otoyolu tamamen trafiğe açılacaktır. Paralı yol mahiyetinde “yap-işlet-devret” yöntemiyle çalıştırılan bu otoyola, açılan kısımları itibariyle “rağbet” son derece düşüktü. Hele bu aralar mevsimin uygun koşullarına rağmen üç şeritli yol bazı bölümlerinde adeta terkedilmiş gibi... İşte, böylesi bir yolda 120 km’lık “hız sınırı” anlamını yitirmektedir. Zaten “müşteri” bulmakta zorlanan muhteşem yatırım, bir de bu sebeple cazibesini azaltmaktadır. Diyeceksiniz, otoyollar yarış pisti mi olsun? Tabii ki, kastımız o değil... Dünyada örneği olmayan bir şeyden söz etmiyoruz. Almanya’da bazı otoyollarda sol şerit arabasının gücüne güvenenlere aittir. Şayet otoyollar hız yapmaya müsait ise yerleşim yerlerinden uzaksa, düzlüklerin çok olduğu bir tabiatsa ve mevsim koşulları uygun ise bu ülkede hız sınırlaması yoktur. Mamafih, yakıt tüketimi ve emisyon oranı itibariyle Almanya’da da bir sınırlama talebi söz konusu olmuşsa da 2019 Ocak ayında hükümet bu öneriyi reddetmiştir. Neyse, Türkiye Almanya değil, limitsiz hızı savunmuyoruz. Ama bomboş yollarda, 150 km hız sınırı da çok değildir. Kaldı ki, Binali Yıldırım 400 km’lik yeni otoyol için ısrarla 2 saat 10 dakika süresini vurgulamaktadır. Bu arada belirtelim ki, insanlar otoyolun içindeki dinlenme tesislerinde vakit geçirerek “zaman denetimi”ni aşmakta ve asgari hız limitlerine zaten pek uymamaktadır. Özetle bazı hatlar için otoyollarda hız sınırlarının gözden geçirilmesi uygun olur diye düşünüyoruz.",https://www.hurriyet.com.tr/yazarlar/sitki-sukurer/utangac-sarmasik-41292855
Sıtkı Şükürer,Bayramlar ayrıştırma vesilesi değildir,"Temmuz 22, 2019 07:29","Hem laik kesim, hem de muhafazakarlar, Osmanlı coğrafyasında yaşayan Kürt ve Yahudi kesimler dahil “Çanakkale direnişini” sahiplenirler. Diğer özel günler bilinen sebeplerle aynı heyecanla “yekpare” kutlanmazlar. 23 Nisan ve 29 Ekim’e muhafazakarlar daha bir ihtiyatla bakarlar. Bir anlamda Cumhuriyeti hilafetin kaldırılma sebebi olarak algılarlar. 30 Ağustos konusunda da tıpkı 18 Mart gibi sıkıntı yoktur. 27 Mayıs’ı bayram ilan eden Milli Birlik Komitesi, Demokrat Parti’ye oy veren milyonları herhalde ikna edememiştir. Aksi iddia edilse de “dini bayramlar” her kesimde farklı ağırlıkla yaşanmaktadır. Diyeceğimiz, “Bayram” mevzusu önemlidir. Paydası ne kadar büyük olursa, o ölçüde “tek millet olma”, aidiyet bütünlüğünü hissetme, ülkü birliğini yaşama vesilesi olurlar. Açık söylemek gerekirse; hakim otoritenin ısrarı ile sahiplendirilmeye çalışılan özel günler, sırf bu nedenlerle hak ettiği önemde algılanmaz ve haksızlığa uğrayabilirler. 15 Temmuz esasında çok değerli bir gündür. Bu ülkenin tarihinde pek görmediğimiz bir “direniş ve karşı koyuş”un onurlu sembolüdür. Ancak, kutlamaların kapsayıcı bir anlayışla kurgulandığını pek söyleyemeyiz. Laik kesim, 15 Temmuz kutlamasını bermutat tribünlerden seyretmiştir. Bu böyle mi olmalıdır? Kim, nerede, ne yanlış yapmaktadır? Kızmadan, darılmadan bunları sağlıklı bir şekilde değerlendirmeli, gerekirse karşılıklı özeleştiri yaparak düzeltmeye çabalamalıyız. ----- Saygısız motorcular İZMİR şehir içinde motosiklet sayısı gözle görülür biçimde artıyor. Ancak, trafikte bu araç nasıl kullanılır, adabı, usulü, mevzuatı nedir, bu mevzuda ciddi sıkıntılar yaşıyoruz. Her şeyden önce, motosiklet tıpkı dört tekerlekli araçlar gibi bir vasıtadır. Yani trafikte özel bir ayrıcalığı yoktur. Bağlı olarak, sıkışan trafikte aralardan zig-zaglar yaparak süzülmeleri, otomobillerin sağından solundan fütursuzca geçmeleri, emniyet şeritlerini kendilerine tahsis edilmiş özel bir yol zannetmeleri, kabul edilebilir şey değildir. Trafikte yarattıkları tehlike kendileri açısından çok daha vahim neticelere yol açacağı kesinken, durduk yerde diğer araç sahiplerinin de başını belaya sokacak niteliktedir. Vahşi trafik anlayışımız nedeniyle zaten hep risk içerisinde olan düzgün sürücüleri tenzih ederek, kural tanımayan motorcuları 3’üncü sayfa haberlerine konu olmamaları temennisiyle “kurnazlıktan” arınmaya çağırıyoruz. ----- Faiz düşerse 25 TEMMUZ’da Merkez Bankası’nın faizleri indirmesi bekleniyor. Bilindiği üzere, Cumhurbaşkanı öteden beri yüksek faizin enflasyona yol açtığını ifade etmektedir. Bu sebeple yüzde 24 seviyesinde olan faizlerin birkaç puan indirilmesi sürpriz olmayacaktır. Kimi iktisatçılar bu yaklaşıma yol açan siyasi otoritenin mantık kurgusunu şöyle açıklıyor; “Faizin düşmesi TL cinsinden mevduatı cazip olmaktan çıkarır ve insanlar mevduatlarını harcamaya, büyük ölçüde gayrimenkul yatırımlarına yönlendirir. Faizin düşmesi yine döviz fiyatlarını yükseltir. Bu gelişme yeterli kazanım elde ettiğini düşünen döviz mevduat sahiplerini dövizlerini bozmaya ve yine gayrimenkule talep oluşturmasına sebep olur. Neticede gayrimenkul piyasasındaki hareketlenme ekonomiyi olumlu yönde tetikler.” Hani bu mantığını eleştirilecek pek çok yönü var. En azından yabancı portföy yatırımlarını olumsuz etkileyeceğini söyleyebiliriz. Neyse, böyle bir yaklaşımı bilin istedik.",https://www.hurriyet.com.tr/yazarlar/sitki-sukurer/bayramlar-ayristirma-vesilesi-degildir-41280083
Sıtkı Şükürer,Harcamayan kurutur,"Haziran 23, 2019 07:29","Halen, İzmir – Akhisar ve Bursa – İstanbul arası kullanımda. Otoyolun en kritik bölümü Osmangazi Köprüsü. Hakikaten etkilenmemeniz mümkün değil... AK Parti iktidarını seversiniz sevmezsiniz ayrı, ama özellikle ülkenin ulaşım altyapısında onların döneminde muazzam mesafe alınmıştır. Bahse konu otoyol, benzer bazı projelerde olduğu gibi asgari gelir garantili, yap-işlet-devret modeli ile gerçekleştirildi. Bu yatırımların en çok eleştirilen yönü asgari gelir garantisinin Hazine’ye ilave yük getirmesi. Uzmanlar tarafından fizibilitelerin iyimser senaryoya göre yapıldığı ifade ediliyor. Rakamlar üzerinden değerlendirme yaptığınızda bu görüşlere hak veriyorsunuz. Ama özellikle İzmir - İstanbul otoyolu her kesimden insanın istediği bir yatırımdı. Yatırım nerede ise bitti... Fakat bu defa bir soru oluştu; “Biz bu otoyolu neden yeterince kullanmıyoruz?” Geçen hafta sonu İstanbul’a arabayla giderken, sanki Sahra Çölü’nden geçiyormuş hissine kapıldık. Kilometrelerce yol katederken tek-tük araçlara rastlıyorsunuz. Hani arada güzergahtan çıkıp “ücretsiz” çevre yoluna geçtiğinizde trafik bir anda canlanıyor. Özel arabası olanlar da dahil, insanların pek çoğunun geçim sıkıntısı içinde olduğunu tabii ki herkes biliyor. Ama, belirli bir gelire sahip insanlar yönünden bu durumu sadece ekonomik krize, belirlenen ücretlerin yüksekliğine hemen bağlamamak gerekiyor. Bu ülke geçinememekten dert yanıp, her gün bir paket Amerikan sigarası tüketenlerin ülkesidir. İnsanlar, her nedense, konu otoyol olduğunda “tutumluluk” tavrına geçip tasarruf nutukları atmaya başlıyor. Hani, “zamanla alışacaklardır” denilebilir. Vaktiyle Çeşme otoyoluna, üstelik son derece hesaplı sayılabilecek ücreti ödememek için bedava yolu kutsayanları, tabii ki unutmadık. Ne hikmetse, hele 3-4 kişilik seyahatlerde bugünkü ücretlerin makul hale geldiği İzmir - İstanbul otoyolu, bir garip “kara liste” muamelesine tabi tutuluyor. İzmir göçmen kültürünün genetik kodlarında yer alan “aşırı hesaplılık” zaten geçmişte pek çok girişimin önünü tıkamıştır. Çoğumuzun ağzında “İzmir büyük bir köydür” lafı vardır. Bir yeri “kent” yapan ortamları besleyemezseniz, tabii ki bir metropol çeşitliliğine ulaşamazsınız. Bugün mesela olmasını arzuladığımız gastronomik kalite, hani İstanbullular olmasa esnaf lokantası çizgisini aşamıyor. Birkaç münferit örnek oluşsa da iki sezonu zor görüyor. Tüm bunları belirli imkanları olan ve sayıları belki de yüzbinlerle ifade edilen zümre için söylüyorum. Neticede, İzmir kişi başı gelir itibariyle Türkiye ortalamasının çok üstündedir. Tabii ki, mevzumuz sınırlı ekonomik gelire sahip insanlar değildir. Amacımız, “harcamayan, kurutan, sürekli eleştiren” ve “nekes”liği yaşam biçimi haline getirerek herkese zarar veren bir zihniyeti teşhir etmektir. ----- Derin mevzuu BU memlekette kafasını kuma gömerek yaşayıp gitmenin iyi bir şey olduğunu düşünen çok sayıda insan var. Mesela, bu kişiler toplumun dini ve etnik kimliklerinin gündeme getirilmesini sakıncalı bulurlar. Var olan bir şeyleri yok farz etmek, kurcalamadan hayata devam etmek mümkün olabilseydi bu insanlara hak verebilirdiniz. Ancak, ne çare ki, insan denen sosyal varlık, alt kimliklerini sorunsuzca ve doyasıya yaşayamadan, kültürünün rahatlatıcı huzuru ile demlenmeden, kendine barışık bir fidan olarak yetişmesini temin eden kadim toprağın kokusunu üzerine sindirmeden “birey” olamıyor, vicdanını geliştiremiyor, ne olduğu belirsiz “köksüz”, “güvensiz”, “mutsuz” bir canlı olmanın ötesine geçemiyor. Bugün bu ülkenin yaşadığı sıkıntıların temelinde bu “derin mevzuu” yatıyor.",https://www.hurriyet.com.tr/yazarlar/sitki-sukurer/basliksiz-41252496
Sıtkı Şükürer,Sardelle,"Haziran 02, 2019 07:29","“Sardelle” 2014 yılından beri faaliyet gösteren maksimum 40 kişilik kapasitesi ile “kendine özgü, başına buyruk” bir özel “meyhaneye temayüllü” halk lokantasıdır. Mekanın sahipleri Serdar Özat ve eşi Nadia, isimden de anlaşıldığı üzere, deniz mahsulleri üzerine makul fiyatlarla çok şaşırtıcı menüler sunarlar. Bizim öğlen yemeklerinde sıklıkla gittiğimiz bir yerdir. Nadia Hanım, eğitimini, yüksek lisans dahil Rusya’da tamamlamış mektepli bir aşçı olarak direksiyondadır. Sardelle’de ne var derseniz... Benim favorilerim; pesto soslu mezgit makarna, ıspanak yatağında levrek, sardalya böreği, mevsiminde palamut ızgara ve balık çorbasıdır. Yemeğin sonunda “yetişenin yediği” enginar tatlısı ile kendinizden geçeceğiniz kesindir. Özetle belirtelim ki, lezzetli ve becerikli bir kepçe ile karşı karşıya kaldığınızı hemen hisseder ve yaşarsınız. Serdar Bey, filozof karakterli bir insan. Gazi Eğitim’in Nefesli Sazlar Bölümü’nden mezun. Tipik Ankara kültürü almış bir kişi. Hani, özellikle arkadaş grupları için sıcak ve keyifli bir ortam Sardelle. Öğlen ve akşam taamında tarzı olan bir mekan. Tavsiye olunur... Tercihler dönemecine yaklaşırken YABANCI para zorunlu karşılık oranları 200 baz puan artırılınca piyasadan 4 milyar doları aşan bir döviz likiditesinin çekilmiş olacağı hesaplanıyor. Hani ekonomi yönetimi elinin altındaki döviz miktarını bu kararla artırmış oluyor. İlk akla gelen bu karara piyasaların olumlu tepki vermeyeceğidir. Ancak, dövizde herhangi bir hareketlenme olmadı. Muhtemelen, yabancı yatırımcı “Merkez’in rezervi güçlendi” diye yorumladı. Oysa devlet, netice itibariyle, kendisinin olmayan döviz mevduatından, tedbir amaçlı da olsa emanetine transfer yapıyor. Burada tepki göstermesi gereken tabii ki, yurtdışı kreditör, yani borç alacaklısı değildir. Neticede Türkiye yerleşiklerinin parası artırılan karşılık oranında Merkez Bankası’nın brüt rezervine gönderilmektedir. Vurgulamak istediğimiz, üçlü ayrımda enteresan bir saflaşmanın başlamasıdır. Devlet, yurtdışı döviz alacaklısı ve Türkiye yerleşiği sınırlı sayıda döviz mevduat sahibi, hep birlikte saç ayağıdır. “Yorgan kavgası” yaklaşırken ilk ikisinin üçüncüye karşı uyumlu eyleme girmeleri sürpriz değildir. Neticede yurtdışı kreditör borç vermiş (450 milyar dolar), Türkiye yerleşiği bu tutarın bir kısmını kendi adına mevduat yapmıştır (180 milyar dolar). Yabancı, bu para benim param diye düşünürken, bir ikilemde olan ekonomi yönetiminin dış kreditörden yana tavır koyması ülkenin uzun dönemli menfaatleri açısından mantıksız değildir. Neticede bir fatura ödenecekse, tabii ki, bu faturayı necip halkımız üstlenecektir. “Necip halk” derken, büyük mevduat sahiplerini kastediyoruz. Onlar bu aşamada “bekle gör” tutumuna geçip, serinkanlı ve mutedil bir davranıyor. Hani, ekonomi yönetiminin bu neviden aldığı tedbirler, en azından “kambiyo kısıtı, dövize el koyma” gibi sert önlemlerle bir yönü ile mücadele etme anlamındadır ve piyasa oyuncularının panik ataklarını önler. Yeterli midir derseniz? Bilemiyoruz, yaşayıp göreceğiz.",https://www.hurriyet.com.tr/yazarlar/sitki-sukurer/sardelle-41233487
Sıtkı Şükürer,TEV Gecesi,"Mayıs 05, 2019 07:59","Türk Eğitim Vakfı (TEV) İzmir Şube yöneticileri olarak Ahmed Adnan Saygun Sanat Merkezi’ndeki salonda bin kişiyi aşan davetli huzurunda başarılı gençlere yönelik “burs fonu” oluşturma amacıyla bir organizasyon gerçekleştiriyorduk. TEV, Türkiye’nin en eski eğitim vakıflarından biridir. Kurulduğu günden itibaren 250 bini aşan öğrenciye karşılıksız burs vermiştir. Ben de 1970’li yıllarda Mülkiye’de okurken 4 yıl boyunca TEV bursiyeriydim. Geceye dönersek; cemiyet hayatının önde gelen isimlerinin sosyal destek amaçlı oluşturduğu “TEV Kadınlar Korosu” her geçen yıl profesyonellere parmak ısırtacak gelişim içerisinde muhteşem bir konser verdi. Sevgili hocaları Fatma ve İlhan Cinpir eşliğinde, izleyenlere unutulmaz 45 dakika yaşattılar. Daha sonra sahneyi Selami Şahin ve orkestrası aldı. Programın ana sanatçısı sıfatıyla çok düşük bir ücretle iki saate yakın süre sahnede kalarak şarkılarını seslendirdi. Bakınız, bu neviden geceler çok ciddi mesailerle ve aylar süren çabalarla oluşturulabiliyor. Bu anlamıyla TEV İzmir Şube Onursal Başkanı Salih Özen ve Şube Başkanı Gülnur Soybayraktar’ın hakkını teslim etmek gerekiyor. 2018 yılı etkinliğinde sevgili Tunç Soyer, TEV koristlerine bir şarkıda eşlik etmişti. Bu yıl yine tüm eğitim gönüllülerinin içini ısıtan bir açılış konuşması yaptı. Programı baştan sona sunan Sezin Sivri, “on parmağında on marifet” denilen özel bir yetenek olduğunu kanıtlıyordu. Sosyal Komite Başkanı Alpaslan Mater “yorgunluğunu haklı gururuna” unutturuyordu. Son olarak belirtelim ki, imkanı olan İzmirliler, mevzu eğitim olunca, hele de Cumhuriyet değerlerine sahip nesillerinin yetiştirilmesine katkı koyduklarını hissettiklerinde her zaman cömert oluyor. Özetle; anlamlı bir burs fonu oluşturmamıza vesile olan herkese sonsuz teşekkürler ederiz. ----- Bahar detoksu SİYASET ve ekonomi yoğun gündemleriyle üzerimizde ağır bir baskı oluşturmaya çalışsa da bahar mevsiminin o taptaze heyecanı ruhumuzu ve aklımızı kendi büyülü iklimine doğru çekiyor. Açıkça, tüm Türkiye “dünya hallerinden” yorulmuş ve sıkılmış durumdayız. Herşeye rağmen biliyoruz ki, bu ülkede “motorları maviliklere sürüp” hep mutlu olacağımız günleri göreceğiz. Hani bazen İskandinav toplumlarının huzurunu monoton bulup kendi ülkemizin çalkantılı belirsizliğine övgüler düzeriz ya... İnanın bu neviden hamasi kutsamalara artık hepimizin karnı tok. Medeni, dengeli, tarifli, nezaketli, hukuk içerisinde bir toplum düzenini öylesine özlüyoruz ki... O hep sözü edilen “dip dalga” her bir bireyin içinde öylesine kabarıyor ki... Toplumun her kesiminden makul ve sessiz çoğunluk, dileriz ki 2019 baharında pozitif enerjisini çoğaltıp herkesi etkisi altına alsın, gücünü göstersin.",https://www.hurriyet.com.tr/yazarlar/sitki-sukurer/tev-gecesi-41203800
Sıtkı Şükürer,Siyaset hareketleniyor,"Nisan 28, 2019 07:59","Hatta Tayyip Erdoğan bir “demokrasi masalı” olan “Büyük Ortadoğu Projesi”nin eş başkanıydı. Sonra “parlak ekran” gölgelenmeye başladı. İktidarın Ortadoğu politikaları İsrail ve ABD ile uyuşmuyordu. Öte yandan, “Batı”nın demokrasi standartlarının Türkiye açısından “tehlikeler” içerdiği, düşünülmeye başlanmıştı. Stratejik yaklaşımımız ağır ağır değişmeye, başta Rusya olmak üzere Çin ve İran’la işbirliği imkanları aranmaya çalışılıyordu. Bu anti NATO’cu tutum 15 Temmuz’a giden süreçleri içten içe tetiklemiştir. Derken, işlerin çığırından çıktığı “meşum gece” yaşandı. O ana kadar ülkeyi katı milliyetçi bir çizgiye oturtmak isteyenlere fırsat doğmuştu. Artık, darbe teşebbüsünü birlikte önledikleri, Avrasya’cı denilen kesimlerle bir koalisyon dönemi başlıyordu. Yeni oluşan yönetimin zihniyeti, herşeyden önce Batı karşıtıydı ve “refah” odaklı değildi. İzahında güçlükler yaşanan bir “beka” tartışması ile kapalı, etnik çeşitliliğe tahammülsüz, hukuk normlarını umursamayan bir model Türkiye’nin yeni yüzüydü. Böylesi bir anlayışın halk nezdinde sürdürülebilir bir karşılığı olmayacağı aşikardı. Nitekim, sonuçlarından pek memnun olmadıkları bir yerel seçim süreci yaşandı. AK Parti bahse konu yeni “rota”nın kendilerini ifade etmediğini tartışmaya başlamıştı. Tamam, zor anlarda kritik bir işbirliği yapılmış ve bir özel destek görülmüştü. Ama “diyet” sonsuza kadar değildi. Cumhurbaşkanının ve ona bağlı yakın çalışma arkadaşlarının, özellikle de Trump ile özel bir iletişim kanalından vazgeçmedikleri gözlenmekteydi. ABD ile yeni bir sayfa açılması, finans imkanlarından, ülke içi yumuşatıcı siyasal tutumlara, bir dizi değişikliğin tekrar ülke gündemine gelmesi demekti. İktidarlarının ilk 7-8 yılında oluşan barışçı ve güleryüzlü “ruh” pek çok muhafazakar yazar tarafından özlemle ifade ediliyordu. Yerel seçimler sonrası “kızgın demirin soğutulması” söylemi, bu anlamıyla bir işaret fişeği olarak değerlendirilebilir. Hele bir de “Türkiye İttifak”dan söz edilmesi Avrasya’cı ekibe bir veda mesajı olarak algılanmıştır. Devlet Bahçeli’nin hemen tepki vermesi, bu anlamıyla şaşırtıcı değildir. Bu aşama sonrasında İYİ Parti, hatta CHP ile masaya oturularak farklı bir denklem oluşturulması kimseye sürpriz gelmemelidir. ----- Et’s Naci Usta BİR mekanın gastronomik seviyesinin tespitinde, hiç şüphesiz, lezzet, sunum, hijyen gibi unsurların yanında o mekanın ambiyansı da önemli rol oynar. Naci Usta’nın mekanları her zaman belli bir kalite çizgisinin üstünde olmuştur. Diyeceksiniz, yarı salaş, sokak arası esnaf lokantalarına da haksızlık yapmamak gerekir. Doğrudur... Ama, hem lezzet hem de nezih bir ortam hiç şüphesiz en ideal seçenektir. Naci Usta’ya dönersek... O, İstanbul’un Nusret’inden aşağıya kalmayan bir “Et” ustasıdır. Yine, “tencere yemeği” konusunda damakların çatlatan bir lezzet erbabıdır. Naci Usta, Alsancak’ta, Narlıdere’de, Çiğli Atatürk Organize’de işlettiği mekanlarda “Büyük Usta Flaması”nı daima yukarı seviyelerde dalgalandırmıştır. Şimdilerde yine Alsancak Kordon’da, yeni mekanında, hem et hem de tencere yemekleri ile şikemperverleri mutlu ediyor. Bu aralar “Elbasan Tava” ve “tandır”ı ile öğlen servislerinde Naci Usta’ya “esir” düştüğümüzü de ifade etmek isteriz. Tavsiye olunur...",https://www.hurriyet.com.tr/yazarlar/sitki-sukurer/siyaset-hareketleniyor-41196556
Sıtkı Şükürer,Bu da olur mu?,"Mayıs 19, 2019 07:29","Genellikle gayrimüslim erkekler, çocuk yaşlarında ailelerinden kopartılır ve Enderun eğitiminden geçirilirdi. Devşirme eğitimi milliyetlerin değişimini esas alan bir kültürleştirme ve belirli prensiplere göre devlet adamı yetiştirme programıydı. Hristiyan çocuklar daha ziyade Balkan coğrafyasından temin edilirdi. İlginçtir, Rus, Acem, Çingene, Türk, Harputlu, Diyarbakırlı, Malatyalı ve Karaman’dan Erzurum’a kadar olan bölgeden oğlanların devşirilmesi yasaklanmıştı. “Devşirme” yöntemi üzerine ciltlerle incelemeler yapılmıştır. Hiç şüphe yoktur ki, pek çok fazileti söz konusudur. Ancak, açık olan husus, bu usul pek “insani” değildir. Hristiyan çocuklar tam anlamıyla kültürel asimilasyona uğratılmaktaydı. İstediğiniz kadar çabalayın, bu insanlara yüklenen kimlik onları köksüzleştirilmiş oldukları gerçeğini değiştiremiyordu. Esasına bakarsanız, bu coğrafyanın kaderinde hep bir kendine uygun biçimlendirme çabası, hatta “zulmü” söz konusudur. Bugün Balkanlar’dan, Kafkasya’dan ya da Adalar’dan gelenlerin ikinci – üçüncü kuşaklarında Boşnakça, Çerkezce, Rumca bilene rastlamanız güçtür. Bu topraklar 36 ayrı etnisite ile harmanlanmış olmasına rağmen, muktedir olan diğer kültürlerin izlerini silmeye çalışır, çalışmaktadır. Oysa “insan” denen varlık, geçmişi ve geleneksel değerleri ile bir bütündür. Zaten yerinden yurdundan edilerek Anadolu’ya getirilen kitleler, göçebeliğin zorluklarını göğüslemeye çabalarken kültürel kimliklerine dair yasaklarla karşılaşmaları bugünlere yansıyan huzurlu, dengeli bir toplum profili oluşturamamızda ciddi bir etken olmuştur. Maalesef bu konuların daima üstü örtülmüştür, fazla kurcalanmazlar, elden gelen ardına konmaz. Başa dönersek, manevi dengesi tahrip edilmiş Yeniçeri’nin bir gaddar savaş terminatörü olması sürpriz midir? Maddi beklentilerle fütuhat talep eden, yağmayı geçim vesilesi yapan ve adeta köksüzlüğünün intikamını alan bir insan modeli aynı hastalıklı özü koruyarak bugünlere de damgasını vuruyor. Türkiye, hani biraz mesafe almış olsa da örneğin Kürt, Ermeni, Rum, Yahudi politikalarıyla evrensel kriterlere sahip bir ülke izlenimi vermiyor. Doğayı talan eden, tarihsel dokuları önemsemeyen, dinamitle balık avlayan, madenlerde tedbirsiz işçi çalıştıran, demokratik değerleri, insan haklarını bıyık altından mizah konusu yaparak aşağılayan, dedesi veya dede babasından ötesini bilmeyen, merak etmeyen insanlarız biz... O sebeple, “bu da olur mu” lafını bu kadar sık kullanmamıza lütfen şaşırmayın. Diyeceğimiz, kişilikler kendi doğal hallerinde demlenmeye bırakılmadıkça manevi değerler olgunlaşamıyor. O zaman hayata dair anlam sorgusu çarpılmaya başlıyor, materyal refah mutlulukla karıştırılıyor, derinlerdeki özgüvensizlik hoyrat tutumlarla gizlenmeye çalışılıyor. Neticede “kötü insan” ortaya çıkıyor. Yerleşikliğini kavrayan, kadim kültürünün bir parçası olduğunu hisseden, onları doyasıya yaşayan ve sağlıklı ruh yapısı üzerinden “bireyselliğini” inşa eden toplumlarda da hayat barışçı bir iklimde bambaşka yaşanıyor. Ne derler “kader utansın”. ----- Mukadder senaryo SİZ birisinden borç alıp bunun önemli bir kısmını kendi adınıza bankaya yatırır ve borcu ödemez iseniz, ne olur? Ülke olarak 450 milyar dolar dış dünyaya borcumuz var. Türkiye yerleşiklerinin bankalardaki döviz cinsinden mevduatı 200 milyar dolar. Hani “yastık altı” ya da yurtdışına gönderilenleri saymıyoruz. Galiba ekonomi yönetimimiz bahse konu “borç-mevduat” ilişkisini kefalet anlayışı ile irtibatlandırarak ülkenin rezerv hesabında sıkıntılı bir durum görmüyor. Merkez Bankası’nın emanet rezervlerine sarkan bir tutum kaçınılmaz olarak bu noktaya gelir. Bu anlayış, hiç şüphesiz Türkiye’den alacaklı olan dış dünyanın da pek bir hoşuna gider hatta gidiyordur. Mevduat, dış borç sayesinde “kazanılmış para” değil, borcun bizatihi kendisidir, yaklaşımı günün sonunda sadece mevduat sahiplerini mutsuz edecek bir politikadır. Mevduat sahibi denilen kitleyi öyle milyonlarca kişi zannetmeyin. Belirli büyüklüğün üstündeki hesaplar en fazla %2-3’lük zümrenin elindedir. Açıkça, onların canının yanmasından necip Türk halkının fazla bir üzüntü duyacağını düşünmeyin. Yeter ki, mesela 5 bin dolara kadar kişi başı mevduatta problem yaratmayın, söz konusu mevduatların “deve” yapılması halkımızı üzmez. Ha bu arada, cari açık sürekli azalıyor. Hani arpa parasından tasarruf edecek diye eşeğin aç bırakılması hesabı, “eşek” nerede ise ölüyor. Doğal olarak iç talep kuruluğu ve bir müddet sonra ihracat da azalacağından “döviz” ehemmiyetini kaybediyor. Zaten ekonomi yönetiminin yetkinliği bir yana, hukuk standartlarından şeffaflığa, mali konularda güvensiz fotoğraf verilmesi, süreç içerisinde kişi başı geliri tekrar 5 – 6 bin dolarlar seviyesine geriletirse sürpriz olmayacaktır. Buraya kadar ifade edilen “senaryo” gerçekleşirse Türkiye zaten çok yakında kambiyo kısıtlamasına geçecek demektir. Döviz tahsislerinin olduğu, düşük bir tüketim kalıbına geri dönüşün yaşandığı, tabii ki, otokratik bir devlet yapısı içinde 1980’lerin öncesine doğru yola çıkılacak demektir. Dikkatinizi çekerim, bu olumsuz fotoğraf borcunu ödemeye çalışan ve halkına bu bedeli yansıtan bir iyi niyetli seçenektir. Aksi durum, mesela moratoryum halinde, hele siyasi tutumumuz da radikalleşirse ekonomik ambargolarla meselenin boyutları bambaşka noktalara gider. Ancak, galip ihtimal döviz varlıklarımızın (mevduat dahil) dış borç tahsisinde kullanılması ve borca sadık “fair” tutumun tercih edilmesi halinde IMF seçeneği devreye girebilir. Bu durumda taze 100 milyar dolarla A’dan Z’ye kontrol altında ve siyaseten uyumla bir Türkiye pratiği yaşanır. Pek tabii bu seçenekte; ne S-400, ne Nükleer Santral, ne Kıbrıs – doğalgaz atarlanması, Rusya, Çin, İran yoktur. Bağlı olarak Avrasyacıların olmadığı, Cumhur İttifakı’nın şekil değiştirdiği bir Milli Koalisyon gündeme gelecektir.",https://www.hurriyet.com.tr/yazarlar/sitki-sukurer/bu-da-olur-mu-41218459
Sıtkı Şükürer,Yarım porsiyon sevmek,"Haziran 16, 2019 07:29","Her daim, körkütük sevdalıları olmuştur. Aşıklar göçmüştür, ama İzmir hep aynı kalmıştır. Geriye doğru 8 bin yıldan söz ederiz. Kimler gelmiş kimler geçmiştir. Şimdi son aşık bizleriz. Gazeteci Hasan Tahsin, bayramda çok anlamlı bir makale kaleme aldı. İzmir sevgimizin yüzeyselliğine vurgu yaparak, bu kentin yakın geçmişi ile gerçek manada iletişim kurmaktan çekindiğimizi ifade etti. İzmir’in son aşıkları olan bizler ona bu cazibeyi kazandıran kimliğin silinmesine sesimizi hiç çıkartmadık. “Çok kültürlüyüz, gavuruz, Batı’ya açılan pencereyiz...” diyerek övünürken, bugüne dair elde kalan izleri bile yeterince sahiplenmiyoruz. Hani “Küçük Asya”nın gayrimüslimlerden “arındırılması” emperyal kural koyucularının kararıyla şekillenmiş olsa da geçen zaman içinde pek çoğumuz bu güzelliğin kolayından yeni sahipleri olarak değer bilmedik, bilmiyoruz. Peki, yeni “mecnun” olarak onu mutlu ettiğimiz söylenebilir mi? Açık söyleyelim, ilk dakikadan itibaren İzmir’e hoyrat davrandık. Entelektüel vicdanımız bilenlerin bildiği, ama üstünü örttüğü gerçekleri “sevgiliye” bir vicdan borcu olarak seslendirmek gereğine işaret ediyor. “İnsan” vasfımız, “sevgilinin ömrünün” bizimle başlamadığını, geçmişinden kopartanların onu incittiğini, kadim görmüşlüğünü ondan sakınmaya hakkımız olmadığını, dillendirmemizi dayatıyor. Bağlı olarak “hafızasız ve meraksız” kuşakların bu kenti eksik hakettiğimizi yüzümüze haykırıyor. Anlaşılan sanki “pandora kutusu” artık açılıyor. Sevgili İzmir, seni seviyoruz, seni “yarım porsiyon” sevmeyeceğimiz ve kıymetini daha bir bileceğimiz günlerin yakın olduğunu hissediyoruz. Lütfen müsterih ol... ----- SAKIZ YAZ geldi. Yunan adaları pek bir revaçta. Sakız, Midilli, Kos... Hemen burnumuzun dibinde. Yukarıda vurgulanan cümlelerden hareketle, bizim kuşaklar, neden acaba, mesela Sakız’a gidebilmek için 2000’li yılları bekledi. Bugün katamaran teknelerle 20 dakikalık mesafe niçin hiç gündemimize bile gelmezdi. Neden, ne konuşur, ne de merak ederdik. Hani kuyunun dibinde yaşayanlar gökyüzünü kuyunun ağızdan gördükleri kadar zannederlermiş. Biz nasıl bir “biçimlenme” içindeymişiz. Biz nasıl hemen herşeye standart tepkiler veren, doğrusunu yanlışını bilmeyen, düşünmeyen nesillere dönüştürülmüşüz. Tamam, nankörlük yok... Cumhuriyetin “bin artı”sını biliyoruz. Ama bunlar da bir “realite”. ----- Demokrasi tabu yıkar TOPAL Osman’dan “resmi görüş” bile utanmıştır. Tarih kitapları “ucundan” bahsedip, geçer. Şimdilerde “Milli Kahraman” olduğundan söz ediliyor. Bu statü bu kadar kolay elde edilemez. Kadim Anadolu halkı, biraz da bu neviden kişilere müsaade edildiği için artık yok. Hani “ulus devlet”in inşaası için ödenen bedellerin boyutunu yeni yeni idrak ediyoruz. Devletler tarihi, maalesef “yaparken vazgeçmek” esası üzerinden işliyor. Biz bunları hiç konuşmadık. Dersim, Süryani acıları, Ermeni, Rum, Laz, Hemşin tehcirleri, asimilasyonları... Hep sağır-kör bırakıldık... Şimdilerde bir şekilde “siyaset” vesile oluyor, hani sosyal medyanın önlemez gücü sayesinde, besleniyor, tartışabiliyoruz. Sırf Pontus’u gündeme getirdiği için bile bu seçimlerin yenilenmesini hayırlı karşılamak gerekiyor diye düşünüyoruz.",https://www.hurriyet.com.tr/yazarlar/sitki-sukurer/yarim-porsiyon-sevmek-41245391
Sıtkı Şükürer,Bizim aydınlar,"Mayıs 26, 2019 07:29","Oysa bu kesimde değişen hiçbir şey yok... “Resmi ideoloji” ile şartlanmış bir zihin yapısı. Az biraz sosyalist kırıntı. Dine, diyanete mesafe... Haset ve kıskançlığın bir arada eridiği bir “Batı düşkünlüğü...” Anlayacağınız, tam bir kafa karışıklığına devam ediliyor. Bu neviden aydınlar “tarih” bilmez. Merak da etmez. Merak hem tehlikelidir hem de efor ister zira... Müsaade edildiği ölçülerde muhaliftir. Kurmaca bir ideolojinin sürekli aşağılanan mazoşist aktörüdür. Bırakın ötesini, mesela 100 yıl öncesinde yaşadığı topraklarda neler olmuştur, kurcalamaz. Yaşı 50’yi aşanlar “biz” derler, “gençliğimizde kim Kürt, kim Alevi bilmezdik.” Rejimin fazileti gibi anlatırlar, karanlıklarda bırakılmalarımızı. Hani, “bu coğrafyada gayrimüslimler de yaşamıştı” deseniz, hemen o bilinen sinmiş hallerine çekilip, kaybolurlar. Bizim aydınlarımız sıkı bir “laf ebesi”dir. Hamasetin dozu, freni patlamış kamyona eşdeğerdir. Ne olduğu unutturulan, ne olmadığı tariflenen necip halkımıza iyi geldiklerini zannederler. Hümanizmaya, insan sevgisine mesafenin ötesinde tepkiseldirler. Homojenleştirilmiş bir ülkenin işbirlikçi aparatlarıdır bunlar. Poturdan papyona, dümbelekten piyanoya, hemen her konuda “tasarlanmış komiklikleri” ile yaşarlar. Fikri derinlikleri olmadığı için “bozuk saat” hallerini kutsarlar. Asalaktırlar, tembeldirler. Entelektüel namustan nasipsizdirler. Değişime kapalılığı tutarlılık diye yuttururlar. Özetle bu toplumun, yumuşak ifadesi ile faydasız elemanlarıdır. ----- Numan Pide KEMERALTI bir esnaf dünyasıdır. Her daim kalabalıktır. Bağlı olarak yeme-içme kültürü ön plandadır. Kemeraltı’nın esnaf lokantaları akla ziyandır. Ege’nin gastronomi kültürünü en iyi hissedeceğiniz en iyi yerdir bu büyülü ortam. Bu hafta Numan Pide’den söz etmek istiyoruz. 1980’lerden gelen bir mekan Numan Pide. Tüm gastronomik rehberlerin gözdesi konumunda. Çok özel ve temiz bir mekanda, müthiş lezzetli karafırın pideleri üretiyorlar. Hani pide deyince Aydın’ın kasabaları ya da Karadeniz pideleri akla gelir. Ancak Numan Pide, kendi tarzıyla pide severler için özel bir parantez niteliğindedir. Bir defa hamuru çok özeldir, hafif ve pişirilince kıtır kıtır bir hal alır. Yanı sıra; kıymalı, kavurmalı, peynirli, otlu çeşitleri ile her birinin terkibine dair özel bir lezzet harmanının oluşturulduğunu damaklarınız fark eder. Bakınız, galiba işin sırrı yaptığınız işi sevmek. Numani Ailesi’nin de mekanların kalitesini gözlerinden sakındığı anlaşılıyor. Böyle olunca da gastronomik mabed statüsüne ulaşıyorsunuz. Gurme Guide’ın uzmanlar ve halk jürisi ile birlikte bu yıl yine ödüllendirdiği bu mekanı pide severlere tavsiye ediyoruz.",https://www.hurriyet.com.tr/yazarlar/sitki-sukurer/bizim-aydinlar-41225937
Sıtkı Şükürer,Bilimin tanrısı var mı?,"Mayıs 12, 2019 07:59","Evrendeki yıldızların sayısı, dünyadaki kum tanelerinin toplamından fazladır. 13.7 milyar yıl önce oluşmuş böylesi muazzam bir büyüklükten söz ediyoruz. Evrenin sürekli genişlemesi, kara delikler, paralel evrenler... İdrak sınırlarımızı zorlayan, insanlığın çözümlemeye çalıştığı müthiş bir düzenin varlığını gösterir. Bahse konu düzenin bir yaratıcısı ve yöneticisi olması gerektiğinden hareketle, “akıl üstü” soruların kifayetsiz kaldığı noktada bir “tanrı” kabulüne teslim olunmuştur. Pek tabii, bir “kozmik aklın” varlığına itiraz etmemek ile tek tanrılı ve peygamberli dinlerin kutsal metinlerine inanmak tamamen farklı konulardır. Burada sözünü edilen “yaratıcı” kavramı, “bilimin bilinmezliğe duyduğu hayranlıktır” denilebilir. “Bilim” bu anlamıyla “bilinemezleri” fethettikçe tanrıya yaklaşmakta ve “hakikat”in tekilliğinden paylaşımcı bir bütünlüğe doğru mesafe almaktadır. Bilim, tümevarımcı metodolojisi ile bahse konu yolculuğunda “tanrı” kavramını sürekli günceller. İnsanlık tarihine baktığımızda; ay - güneş - yağmur - sel - gökgürültüsü ile başlayan süreç bu durumun teyididir. Hayatın doğru bildiğimizi ilave gelen her veriyle yeniden tanımlaması karşısında bu “değişkenlik” hali şaşırtıcı değildir. Bilim meseleleri değerlendirirken genel bir “kabule”, tartışma dışı bir “inanca” kalıcı yaslanırsa “metafizik çukur”a düşer ve “ışığını” kaybederek savrulur. Ancak, bilimsel sıçrama yapabilmenin gerek şartı da hipotezler geliştirmek ve varsayımlar türetmektir. “Sezgi”, bu anlamıyla kapasitesinin sınırlarını tam bilemediğimiz “biyolojik fıtratımızın” tıkanmış bilimselliğe hediyesidir. Böylelikle, hakikat yolculuğunda ampirizm bir “soyutlama” yapma imkanına kavuşur. Bu noktada kritik olan husus, soyutlamanın konforuna kapılmamaktır. Zira “soyutu soyutlamaya” başladığınız zaman, diğer deyişle varsayıma dayalı varsayım türettiğinizde bilimin gerçekliğinden kopulur. O zaman felsefenin “fantezi evrenine” yelken açılır, tanrı kavramı farklılaşır ve kutsal tutamaçlar oluşturulmaya başlanır. Bilimsellikte esas olan ve asla zaafa uğratılmaması gereken ilke, “somut”un kısıtlılığını “soyutlama” ile aşmak ve onu tekrar “somutlamaya” çalışmaktır. Soyut ve somut, sıra atlamadan birbirini takip etmelidir. Bu noktada denilebilir ki, bilimin “tanrı” kavramı “soyut soluklanmalarda” yaşanan belirsizliktir. “Akıl”, kaleyi zaptedene kadar “yüceliğe” gönüllü yaslanır. Bir “tanrı öğütücü” olarak yeniden yeni arayışlara hareketlenir. ----- Emniyetsiz bisiklet yolu BÜYÜKŞEHİR Belediye Başkanımız Tunç Soyer motorsuz araçları hayatımıza sokmaya çalışıyor. İzmir’in kıyı bendi büyük ölçüde “düz ayak”tır. Bu sebeple bisiklet kullanımına müsaittir. Bugün bazı ülkelerde bisiklet şehir içinde en fazla tercih edilen ulaşım aracıdır. Örneğin Amsterdam’da hem motorlu, hem yaya hem de bisiklet yolları ayrı ayrıdır. İzmir bir bisiklet kentine dönüşebilir mi? Tunç Soyer’in işe bisikletle gidip gelmeye başlaması şüphesiz bir örnektir ve insanlarımızı heveslendirecektir. Bisiklet, kişisel sağlık yönü bir tarafa, hava kirliliğini önleme açısından da “keşke yaygınlaşsa” diyebileceğimiz bir ulaşım aracıdır. Başkanın ilk icraatlarından biri de Üçkuyular feribot iskelesinden İnciraltı’na giden çift şeritli yolun karşılıklı birer şeridinin bisikletlilere tahsis edilmesi olmuştur. Uygulamayı alkışlamakla beraber, belirtmek isteriz ki, bisiklet yolu, asfalt üzerine mavi boya sürmek suretiyle yapılmıştır. Yol boyunca motorlu araçlara “bu yolu bisikletlilerle birlikte kullanın” anlamında işaret levhaları dikilmiştir. Bizce bu yöntem yeterince emniyetli değildir. Seferihisar - Sığacık yolunda plastik bariyerlerle tedbir alındığını gözledik. Kara tarafında yola paralel uygun koridor mevcuttur. Diyeceğimiz, iyi niyetli bir çabanın teknik altyapısı biraz eksik kalmış gibi durmaktadır.",https://www.hurriyet.com.tr/yazarlar/sitki-sukurer/bilimin-tanrisi-var-mi-41211128
Sıtkı Şükürer,Ciğerci Zarif,"Haziran 09, 2019 07:29","Hele bazıları yıllara meydan okuyup klasikleştikçe sanki hayatımızın bir parçası oluyor. Onların hep o yerlerde hizmete hazır olmaları ihmalkârlığımızın farkına varmamızı önlüyor. Zannediyoruz ki, üzerimize düşen ilgi ve alakayı göstermiyor olsak da bu yerler yaşamaya devam edecek. Neden bu özeleştiri ihtiyacına girdiğimizi izah edelim. Duyduk ki “Ciğer Zarif” artık yorulmuş. İşler eskisi gibi değilmiş. O muhteşem yaprak ciğerlerini servise hazırlamanın zahmeti karşılık bulmuyormuş. Bırakmayı, dükkanı kapatmayı düşünüyorlarmış. Bakın bu söylentiyi duyunca içimden adeta bir şeylerin koptuğunu hissettim. O Ciğerci Zarif ki, 50 yıllık efsane ismi ile hani birileri esnaf lokantası diye nereyi tavsiye edersiniz diye sorduklarında hemen ilk anda aklımıza gelen yerdir. Çevremizde lezzet düşkünü diyebileceğimiz ne kadar insan varsa Ciğerci Zarif’e meftundur. Geçenlerde Şehit Fethi Bey Caddesi’nin girişinde bulunan Ciğerci Zarif’in önünden geçerken, İZELMAN’ın mekanın önünü otopark yaptığını gördüm. Yani, geçen yıl Madrid’de 500 yıllık esnaf lokantasına gittiğimi biliyorum. Bu yerler İzmir’in simgeleridir. Gözümüz gibi bakmamız, kollamamız, hatta kamu imkanları ile tanıtıp desteklememiz gerekir. Sevgili ustalar, lütfen o mekanı kapatmayı aklınızdan bile geçirmeyin. Müsaademiz yoktur. Zira “Ciğerci Zarif” markası sadece sizin değil, hepimizindir. ----- Bergama Köftecisi İZMİR’de 40 yıllık geçmişi ile diğer bir efsane yer; Şirinyer Nato yanındaki Bergama Köftecisi’dir. Köfte kültürü bambaşka bir şeydir. Bergama Köftecisi ise İzmir köfte dünyasının aristokratıdır. Bu yer tıpkı bir holding gibi yönetiliyor hissini verir. Herşey tariflidir ve tavizsiz bir anlayışla müşterilerinin alıştığı çizgi hep korunur. Sahibi beyefendiyi her gittiğimde büyük bir keyifle gözlerim. Ön plana çıkmadan, ama disiplin ve özenini hissettirerek o tertemiz mekanı, “kemal-i ciddiyetle” yönetirken, hep bana Beyti Güler ile Vehbi Koç karışımı bir patron tutumunu çağrıştırır. Hiç şüphesiz Bergama Köftecisi’nin lezzetinden söz etmek anlamsız. Bakınız, bu neviden yerler bu kentin simge seviyesinde değerleridir. “Orada bir köy var uzakta, Gitmesek de görmesek de O köy bizim köyümüzdür” Şarkısı bu özel mekanlar için geçerli değildir. Lütfen, tekrar vurguluyoruz, bu özel mekanları ihmal etmeyelim...",https://www.hurriyet.com.tr/yazarlar/sitki-sukurer/cigerci-zarif-41238487
Sıtkı Şükürer,Mutfak By Nazlı,"Mart 03, 2019 07:59","Mutfak By Nazlı. Menemen yolu üzerinde Ege Kent 2’de, ara sokaklara sıkışmış bir küçük lokantadır Nazlı Hanım’ın mekanı. Nazlı Hanım gastronominin kutsal topraklarından. Bir Adanalı... Öğlen servisi veren mekanda inanılmaz lezzetler karşısında şaşkına dönüyorsunuz. Çıtır mantı, fellak köfte, humus, içli köfte, kuru patlıcan dolması, sarma, kırmızı köz biber ezme, narlı pancar salatası, zeytinyağlılar derken “bu dünyada ilave mutluluk imkanı kalmadı” hissiyatı ile dükkanı terk ediyorsunuz. Hani bir söz vardır, “Abartıyorum çünkü anlaşılsın istiyorum.” Mutfak By Nazlı böylesi bir mekan. Samimi, temiz, leziz, kibar, güler yüzlü ve saygılı. Tavsiye olunur... ----- Sıradan adaydan öte TUNÇ Soyer, biraz farklı bir seçim stratejisi izliyor. Klasik yerel seçim kampanyalarında sadece somut olarak nelerin yapılacağı vaat edilir. Hatta adaylardan genel siyaset üzerine çok fazla değerlendirme yapmaları beklenmez. Tunç Bey tamam, projelerini açıklıyor, ama daha ziyade ülkenin gerilen ortamında farklı bir birleştirici anlayışa dikkat çekmek istiyor. Tüm söylemlerinde “insanı” ön plana çıkararak ve bu unsuru “sevgi, hoşgörü, aşk” gibi kavramlarla sarmalayarak bir nevi “entelektüel hümanist” bir politikanın sesi olmayı amaçlıyor. Açık söyleyelim, bu tutum bir seçim kazanmanın ötesinde, çok daha farklı şeyler amaçlayan bir model... En başından beri Akdeniz şehirlerinin entegrasyonundan söz etmesi, çıtayı uluslararası yumuşatıcı birlikteliklerle hizalaması, sürekli barıştan, uzlaşmadan konu açması, tipik bir “çağdaş sosyal demokrat” profiline işaret ediyor. Dolayısıyla Tunç Soyer, Türkiye’nin tık nefes kaldığı, ihtiyaç duyduğu kulvarda yepyeni bir solukla “liderlik” iddiası taşıyor. Ha bu çaba, bu günkü ülke ortamında ne ölçüde karşılık bulur, köhneleşmiş katı ulusalcı nüveler barındıran CHP’de ne kadar kabul görür... Bunlar ayrı mevzular. Ama vurgulamaya çalıştığımız, Tunç Soyer sıradan bir aday olmak istemiyor, zarif bir kostüm içinde, yüzü Batı’ya yönelik “demokrat” bir politik duruşu ülke gündemine taşımak istiyor. Bize verdiği hissiyat bu... Açık söyleyelim, bugünün hoyrat siyasi koşullarında “zor ve dar bir koridordan” çıkış arıyor. İşi kolay değil, ama ülkenin böylesi bir anlayışa ihtiyacı da gün gibi açık...",https://www.hurriyet.com.tr/yazarlar/sitki-sukurer/mutfak-by-nazli-41135840
Sıtkı Şükürer,I- GENEL EKONOMİK DURUM,"Nisan 14, 2019 07:59","2002 – 2018 yılları ortalaması %5.7’dir. Belirtmek gerekir ki, 2018’de realize olan %2.6’lık büyümenin lokomotifi “hizmetler sektörü” (%5.6) olmuştur. İnşaat sektörü -11.9, sanayi 1.1, tarım, orman ve hayvancılık sektörleri 1.3’tür. TÜİK verilerine göre 2018 Aralık ayı itibariyle işsizlik %13.5’tir. Genç işsizlik oranı %24.5’e yükselmiştir. Mart 2019 itibariyle enflasyon bir önceki yılın aynı ayına göre TÜFE %19.71, ÜFE %29.64 olmuştur. Tüketici güven endeksi 2019 Mart ayı itibariyle 59.4’tür. Satın alma yöneticileri endeksi Şubat 2019 itibariyle 46.4’tür. İmalat sanayi kapasite kullanım oranı Şubat 2019’da 74’e düşmüştür. 2018 yılı turizm geliri 29.512.926 dolardır. Gelen ziyaretçi sayısı 46.112.512 kişi olmuştur. En fazla ziyaretçi sırasıyla Rusya, Almanya, Bulgaristan, İngiltere ve Gürcistan’dır. 2018 yılında İzmir’e gelen ziyaretçi sayısı 1.021.576 kişidir. Bir önceki yıla göre %33.7 oranında artış olmuştur. TÜFE bazlı reel efektif döviz kuru (2003-100) Şubat 2019 itibariyle 77.24’tür. TCMB rezerv varlıklar, brüt olarak 2019 Ocak ayı itibariyle 96.8 milyar dolardır. Türkiye kredi riski swapı (CDS) 410.80’dir (27 Mart 2019’da 475’e yükselmişti). Almanya’nın CDS’i 0.12, komşumuz Yunanistan’ın ise 3.34’tür. II- CARİ AÇIK 2018 yılında cari açık 27.6 milyar dolar olmuştur. 2018 yılı cari açığın GSYİH’ye oranı %3.5’tir. 2019 Ocak ayında enerji hariç cari fazla 17.1 milyar dolar olmuştur. Geçen yıl aynı ayda bu rakam (-) 21.6 milyar dolardı. 2018 yılında 27.6 milyar dolar cari açık çok büyük ölçüde “net hata-noksan” ve “rezerv varlıkların azalması” ile finanse edilmiştir. Net hata-noksan rakamı 21.17 milyar dolar olup, bir önceki yıl 0.61 milyar dolardı. Bu eğilim Ocak-Şubat 2019’da da devam etmektedir. 2003-2017 yıllarında toplam cari açığımız 548.6 milyar dolar olmuştur. Bu tutarın 325.2 milyar doları aynı dönemde dış borçtan, 193.2 milyar doları doğrudan yatırımdan, 39.6 milyar doları ise net hata-noksandan finanse edilmiştir. Türkiye 2018 yılında 160 milyar dolar ihracat, 223 milyar dolar ithalat yapmış ve 55 milyar dolar dış ticaret açığı vermiştir. Net enerji ithalatımız 38.6 milyar dolardır. Dolayısıyla enerji hariç 11 milyar dolar cari fazla verilmiştir. III– BANKACILIK TÜRK Bankacılık Sektörünün konsolide aktif büyüklüğü Ocak 2019 itibari ile 740.9 milyar dolardır. 1 Mart 2019 itibariyle toplam mevduat TL cinsinden 2.097.7 milyar TL, döviz cinsinden 392.5 milyar dolardır. Bu toplamın reel olarak 191.2 milyar dolarlık kısmı TL mevduat, 201.3 milyar dolarlık kısmı yabancı para mevduattır. Genel eğilim yabancı para mevduatın TL mevduat aleyhine artmasıdır. Aralık 2018’den beri TL mevduat %3.2 azalırken, yabancı para %6.9 artmıştır. 1 Mart 2019 itibariyle Türk bankacılık sektörünün toplam kredi tutarı, TL cinsinden 2.422.1 milyar TL, $ cinsinden 453.2 milyar dolardır. Bu tutarın 272.6 milyar dolarlık kısmı TL kredidir, 180.7 milyar dolarlıklık kısmı ise yabancı para kredidir. Toplam kredilerin %22.4’ü tüketici, %77.6’sı ise ticari kredilerdir. (31 Ocak 2019 itibari ile) Bankacılık sistemimizin toplam öz varlığı 31 Ocak 2019 itibari ile 521.2 milyar TL’dir. BDDK verilerine göre genel sermaye yeterliliği %17.11’dir. IV– 2019 BÜTÇESİ BÜTÇE gelirlerimizin GSYİH’ye oranı 2018 yılında %20.5 olmuştur. Aynı yıl bütçe giderlerimizin oranı ise %22.4’tür. Bütçe gelirleri içinde vergi gelirlerimizin payı 2018 yılında %82 olmuştur. Dolaylı vergiler toplam içinde %65, dolaysız vergiler %35’tir. 2019 yılında 880.4 milyar TL bütçe geliri öngörülmüştür. Bunun 756.5 milyar TL’si vergi gelirleridir. Bütçe gideri ise 961 milyar TL öngörülmüş olup, “açık” 80.6 milyar TL olarak bütçelenmiştir.",https://www.hurriyet.com.tr/yazarlar/sitki-sukurer/i-genel-ekonomik-durum-41182041
Sıtkı Şükürer,İzmir Romandır aynı zamanda,"Mart 10, 2019 07:59","İzmir’de Ege Mahallesi dünyanın en büyük Çingene yerleşim yerlerden biridir. Burada yoksulluk ve eğitimsizlik kol gezer. Ama Kadifekale sırtları ya da Agora’nın arka sokakları gibi bu kente göçle gelenlerin geçici kullandığı türden çöküntü alanları değildir, Ege Mahallesi. Buralarda “fakirlik, dışlanmışlık, yok sayılmışlık” gibi acıtıcı kavramlarla sentezlenmiş çok özel bir kültür yaşanır. Romanlar; kendi değerleri, gelenekleri, hayatın zorluklarını bir gülümseme ve neşe bulutunun arkasında yaşamaları ile kendi kendilerine yetebilmeyi eşsiz bir zanaat haline getirmişlerdir. Bu anlamıyla bu toprakların diğer tüm kültürlerine yapıldığı gibi bu özel rengimizi hoyratça eritmeye çalışmamamız gerekiyor. İstanbul Sulukule rant uğruna bitirildi. Şimdilerde Ege Mahallesi için kentsel dönüşümden söz ediliyor. Tabii ki, rehabilite edilsin. Ama atılacak her adım bu neviden kültürlerin önemini idrak etmiş kararlarla ve mutlaka Roman münevverlerinin işbirliği ile gerçekleşmesi gerekir. İzmir’in bir başka Ege Mahallesi yok. O sebeple sevgili hemşerilerimizi pamuklara sararak sahiplenmeli ve korumalıyız. ----- Artık silkelenme zamanı BU ülkede hemen her şey çok hızlı değişiyor. Şehirler büyüyor, nüfus artıyor, ihtiyaçlar çeşitleniyor, tüketim kalıpları, zevkler bambaşka yerlere evriliyor. Tüm bu olgular insanlarımızda para kazanma hırsını körüklüyor. Refah kavramının mutlulukla karıştırıldığı bu süreçlerde, “maddiyat” itibarlı olmanın ön koşulu haline geliyor. Hal böyle olunca “köşe dönmecilik” yerleşik tutumumuz olmaya başlıyor. İşte, bu noktalarda insani değerlerimiz giderek “raf”a kalkıyor, kişisel menfaatlere odaklanan hallerimiz hiçbir şeyi görmez hale geliyor. Artık, define arayıcısıysak arkeolojik eserleri patlatan oluyoruz, balıkçıysak trolle, dinamitle yuvaları tahrip ederek avlanan oluyoruz, müteahhitsek imar mevzuatını delik deşik eden, çimentodan demirden çalan oluyoruz, sivil toplum kuruluşunun hasbelkader başkanıysak o yerlerin yapışkan besleneni oluyoruz... Hele bir de bir kamu yöneticisiysek, bütçeleri yöneten, rantları paylaştıran mevkilerde bulunuyorsak, “yedi sülalemizin” zengin olması kimseye şaşırtıcı gelmiyor. Türkiye 1980’lerden sonra hızlı bir koşuya başladı. Hiç kimse iddia edemez ki, “iyiye, güzele, estetiğe, medeniyete, temiz doğaya, nizama, intizama...” doğru koştuk. Ne yaşadığımız topraklara saygı gösterdik, ne de bir hukuk toplumu olabilmeyi, insani değerler oluşturabilmeyi, demokrasiyi, insan haklarına riayet edebilmeyi becerdik. Geldiğimiz yer itibariyle, tüm toplum olarak yorulduk. Evet, hepimiz yorulduk. En gözü dönmüşümüzün bile tedirgin olduğu bir ülkede yaşıyoruz. Oysa, “sıradan” insan olmanın erdemini bilen insanlardık. Hani tabii ki, “sütten çıkmış ak kaşık” değildik. Ama “materyal iştahımız” bu denli arsızlaşmamıştı. Her neyse... Bu ülkenin ciddi sosyologları 80’li yıllarda bahse konu türbülansın en az 30-40 yıl süreceğinden söz ederlerdi. Umarız tünelin sonuna geliyoruzdur. “Gecenin en koyu zamanı şafağın sökmesinin başlangıç noktasıdır” denir. Hani, 70’li yılların paylaşımcı değerlerine sahip, unutulmuş bir idealist anlayış, sanki siyaset dahil ülkenin kuytu mecralarından kendince pıtırcıklanmaya, parıldamaya başladı. 2019 baharının “dibe vurmalarımızın” geride kalacağı ve insani değerlerde yükselişe geçeceğimiz zamanlar olmasını diliyoruz.",https://www.hurriyet.com.tr/yazarlar/sitki-sukurer/izmir-romandir-ayni-zamanda-41144111
Sıtkı Şükürer,Dönercilerimiz,"Mart 17, 2019 07:59","İzmir, bu yönüyle ülkenin yıldız kentidir. Buralarda Girit, Selanik, Rum, Boşnak, Arnavut, Çerkez yemek kültürlerini doyasıya yaşarsınız. Hiç şüpheniz olmasın Anadolu Mutfağı da tüm görkemiyle mahalle aralarına sıkışmıştır. Hele durun birkaç yıl sonra Suriye gastronomisi de denkleme dahil olacaktır. Bu yazıda “döner”cilerden söz etmek istiyoruz. Bizim kuşak “döner” deyince, 1970’lerin Karşıyaka’sında “Baba” lokantasını hatırlar. Pek tabii, Kemeraltı’na inilince “Atıf” da unutulmazımızdır. Her neyse, konumuz mahalle arası dönercileri. Bunlar lezzetinden emin olduğumuz çok özel mekanlar. Listemiz şöyle; * Dönerci Vedat Usta: Altındağ’da küçük bir dükkanda başlayan serüven yeni yerinde de aynı hızla devam ediyor. * Dönerci Kenan Usta: Haluk Özyavuz gibi kurumsal bir Gurme’nin “en iyi döner” dediği mekan Uzundere – Eskiizmir’de. Çok geç saatlere kalmayın, yetişen yiyebiliyor. * Şaban Usta: Gaziemir’in içinde. Kendisi işten çekilse de çırakları devam ediyor ve hep uzun kuyruklar oluyor. * Mustafa Usta: Nergis çarşısının büyük ustası. Tencere yemeklerinin yanında süt kuzudan yaptığı döner bir başka büyük usta Ahmet Güzelyağdöken’le birlikte benim de birinci sıramdır. * Gül Döner: Kemeraltı’nın efsane mekanı. O çok özel bakır sahanlarda, özel pidesi ile aklı başından alan bir lezzettir Gül Döner. * Tokmak Hasan: Hani biraz uzakta, Çeşme Kale dibinde. ----- İktidar geçişleri yumuşak olmalı MEVCUT iktidar yerel seçimleri çok önemsiyor. Söylemlerinde “vazgeçilmezlik” vurgusu yaparak ülkeyi sadece kendilerinin yönetebileceği tezini işliyorlar. Ülkenin bir “beka” sürecinden geçtiğini ve muhalefetin bu sorumluluğu taşıyamayacağını ima ediyorlar. Türkiye iyi kötü bir demokrasi geleneğine sahip ülkedir. Sistemin işleyebilmesi için “değişim dinamiği”nin paslanmaması gerekir. “İktidar ısrarı”, sosyolojik olarak otoriterleşme eğilimini artırır. Bu defa demokratik iklim zarar görmeye ve hayatın her alanında maliyetler oluşmaya başlar. Bu ülkede birlikte yaşamaktan başka çaremiz yok. Kutuplaşma keskinleşince iktidar geçişleri intikam ihtimallerini akla getiriyor ve tedirginlikler oluşuyor. Şu anda Türk demokrasisinin en hassas probleminin, olası bir iktidar değişikliğinde muhalefetin hesap sorma ve devri sabık yaratma niyetinin olmayacağına haleflerini inandırmasıdır. Muhalefet iktidara bu duyguyu samimi bir şekilde geçiremezse “halk iradesi”nin belirleyici özelliği bile tartışılır hale getirilir. İktidar dediğimiz neticede “güç”tür. Gücü elinde tutan gerekçesini yaratır ve asker, polis, yargı, medya ve benzeri parametrelerle mevcudiyetini sürdürür. Aksini iddia ve itiraz edecek bir halimiz, kültürümüz, geleneğimiz olmadığına göre, olan kırık - dökük demokrasimize olur. Buradan tüm sorumluluğu muhalefete yüklediğimiz sonucu çıkartılmasın. Ama işaret ettiğimiz husus hayati derecede önemlidir.",https://www.hurriyet.com.tr/yazarlar/sitki-sukurer/donercilerimiz-41151820
Sıtkı Şükürer,Yeni dönem başlıyor,"Nisan 07, 2019 07:59","Beklenen bir sonuçtu. Tunç Bey, hani Anadolu’nun bağrından kopup gelmiş bir siyasetçi türü değil. Bir yönüyle Bülent Ecevit tarzını çağrıştırıyor. Yapısı gereği insan ilişkilerinde sıcak ve dolaysız oluşu, zarif ve kibar bir profil çizmesi, eğitimi, yabancı dilleri ile sık karşılaşılmayan bir başkan profili sergiliyor ve kentimize heyecan verici bir beş yıl vaat ediyor. Bu arada, hayatlarını her şeyi eleştirme üzerine kuran, gayrimemnun olmayı ilke edinen ve kendilerinin “elit” olduğunu düşünen kesimler Aziz Kocaoğlu karşıtı bir tutumla Tunç Soyer’i desteklemişlerdir. Tunç Bey lütfen yanılmasın ve üzülmesin. Bahse konu kesimler en kısa zamanda yeni başkanımızdan da nefret etmeye başlayacaklardır. “Kadrolu kaybeden” olmanın jargonu budur zira. Bu arada belirtelim... Hayata kalbi değerlerle bakan, olması gerekeni savunan bir Tunç Soyer ile İzmir Büyükşehir Belediye Başkanı Tunç Soyer, ister istemez aynı kişiler olamayacaktır. Başkan olmak; bir yönüyle “hayır” diyebilmeyi bilmek, zarafeti zaafa dönüştürmemek, her yeni ve parlak fikir de “bin düşünüp bir hareket etmek”, zamanını iyi planlayabilmek, bürokrat yönetebilmeyi becermek, makro ve mikro hemen her konuda iştah ve mecali her daim diri tutmak... Görüldüğü üzere bu çok önemli kamu görevi hakikaten büyük bir tempo, çaba ve özveri gerektiriyor. Sayın Soyer’i tebrik ediyor ve başarılar diliyoruz... ----- Güle güle sevgili başkan BU seçimin asla ıskalanmaması gereken bir galibi daha var. O da Aziz Kocaoğlu’dur. 15 yıl bu kentin kaderinde çok önemli bir rol oynadı. Hatırlayın, Aziz Bey’in başkanlık koltuğuna oturduğu ilk dönemde İzmir’e “ezik” muamelesi yapılırdı. Sanki bir marifetmiş gibi İstanbul yüceltilir, “enerjisi, sinerjisi” göklere çıkartılır, İzmir’in “asudeliği”, “köy gibi” diye nitelendirilerek aşağılanırdı. Aziz Bey bu “histerik” tutuma karşı hep sağlam durdu. Her şeyden evvel belediyeyi bir rant kapısı haline getirmedi. Bugün İzmir tüm Türkiye’nin çekim alanı ise bu sayededir. Önemsiz gelmesin, daima dürüst kaldı. Nimetini sonradan kavradığımız bir “stratejik plan” anlayışı ile çalıştı. Kavramadan, ikna olmadan hiçbir işe kalkışmadı. Maceradan hoşlanmadı. Kim ne derse desin, insanlara samimiyetini geçirdi ve onları yakaladı. Civar ilçelerde özel bir karşılığı vardı. Duygusal kişiliği, arada bir ona hatalar yaptırmadı değil... Son seçimde son anda tekrar aday olmaya niyetlenmesi bu duruma örnektir. Ama yaptıkları, kattıkları düşünüldüğünde, onun zaman zaman “atarlanması” çelebi kişiliğinin süsüdür, diye düşünüyoruz. Aziz Bey bir efsane başkandır. Hep ifade ettiğimiz gibi bir “sosyal demokrat platform” oluşturarak ülke siyasetine çok değerli katkılar sağlayacağına inanıyoruz. Her şey için teşekkürler Büyük Başkan...",https://www.hurriyet.com.tr/yazarlar/sitki-sukurer/yeni-donem-basliyor-41174757
Sıtkı Şükürer,Kadınlar Günü,"Mart 24, 2019 07:59","İstanbul’da bir yürüyüş yapılmıştı. Katılımcılar toplumun en marjinal kesimleriydi. LGBTİ+’lerden hayat kadınlarına, kocalarından eziyet görmüşlerden, feministlere, bermutat her yıl olduğu gibi bir duyarlılık oluşturma çabasıyla, maalesef “Müslüman mahallesinde salyangoz satmaya” çalıştılar. Ama her şeye rağmen tüm dışlanan ve yok sayılanlar adına, onların sorunlarını gündemde tutma kararlılığını gösterdiler. Bu insanlar insancıl taleplerini kaba ve kışkırtıcı sloganlarla ifade ediyorlardı. Adeta kendi gardını düşürerek ringe çıkan boksörler gibi, toplumun onları yaftaladığı unsurları, huzursuz edici pankartlarına taşıyarak kolay eleştirileri ucuzlatıyorlardı. “Beni en aşağılayacağın yer cinsel tercihim midir, fahişe olmam mı, buyur, inkar yok, buradan vurabilirsin bana” derken, vicdansız kitlelere hüzünlü ve ironik bir tuzak kuruyorlardı. Bakınız, bu insanlar tüm dışlanmışlıklarına rağmen hala kendilerini, üstelik zor bir yöntemle anlatmaya çalışıyorlar. Bu yürüyüşün, 8 Mart’ın anlamı budur aslında... Ve bu bir “şövalye” tutumdur. Her yıl tekrarlanan etkinlikleri insanların bir gün onları fark edeceklerine dair umudu ifade eder. Ama maalesef, siyasetçilerimiz bu sessiz haykırmayı anlamaya yanaşmıyorlar. Ahlakçılığın ve hamasetin, kaba ve ucuz getirisi ne yazık ki, hep tercih ediliyor. İçinden “yaşam, mizah, özgürlük” taşan bir “el uzatış” adeta kezzaplanıyor. İşin acısı bu anlayışın toplumumuzda da hayret uyandıran bir karşılığı bulunuyor. Hal böyle olunca, toplum siyasetçiyi, siyasetçi de topluma kirletmeye doyamıyor. Ne derdi Nazım; “Kabahat senin, Demeğe de dilim varmıyor ama, Kabahatin çoğu senin, canım kardeşim” ----- TEHRUN DÜNYANIN önemli metropol kentlerinin alameti farikası gastronomik çeşitliliğidir. Londra, Paris, Tokyo, New York gibi yerlerde dünya mutfağının tüm örneklerini bulabilirsiniz. İstanbul da bu anlamıyla bahse konu yerlerden pek geri kalmaz. İzmirimiz ise maalesef biraz zayıftır. Hani geçmişte Meksika, Thai restoranları açılmış olsa da mesela kaliteli bir Arjantin veya Rus lokantamız hiç olmamıştır. Tamam, damak zevkimize uygun düştüğü için İtalyan, Fransız restoranlarımız vardır, yanı sıra uzun yıllardır varlığını sürdüren bir Çin lokantamız ve bizlere Sushi’yi sevdiren Japon restoranlarımız da olmuştur, ama bunlar yeterli sayılamaz. Gerçi son dönemlerde Urla ve Alaçatı’da çok özellikli mekanlar açılmış olsa da hiçbiri spesifik olarak bir ülke mutfağına yönelik değillerdir. Sözü, böylesi yerlerin ticari olamayacağına söyleyenlere inat Güzelbahçe sahil yolunda açılan bir İran Restoranı, “Tehrun”a getirmek istiyoruz. Tebrizli güler yüzlü bir Azeri’nin çok özenle oluşturduğu mekanda, İran’a özgü lezzetleri deneme fırsatı bulduk. İran mutfağı bölgeye özgü baharatları ile zaten bilinen bir gastronomik vahadır. Tehrun; küşneme etleri, çam fıstıklı, baharatlı bizim ‘Adana’yı andırır köfteleri, yine bizim ‘çömlek kebabı’ tadında ve bir çalım ‘gulaşı’ çağrıştıran sulu et yemekleri, değişik tatlıları ve tabii ki, o çok özel İran pirincinden yapılmış pilavı ile oldukça enteresan deneyimdi. Belirtelim ki, Güzelbahçe’de birbiri ardına mükemmel yerler açılmaya devam ediyor. Evet, Tehrun değişik tatları denemek isteyenlere tavsiye olunur.",https://www.hurriyet.com.tr/yazarlar/sitki-sukurer/kadinlar-gunu-41159763
Sıtkı Şükürer,İdare Lambası,"Mart 31, 2019 07:59","“Saat Kulesi” ya da Karşıyaka’daki “Anıt” açık söylemek gerekirse, kifayet etmiyor. Hani gönlümüzden geçen, kente ilk defa gelenlerin bile hemen fark edebileceği, kartpostallarımızın baş köşesine kurulacak bir özel “eser yapı”dır. Bugün körfez çanağı üzerindeki en kıymetli yerler “Pasaport İskelesi” ve “Konak Pier”. Bizler bu iki özel yerin bile yeterince farkında değiliz. Özellikle Pasaport binası bu kentin “unutturulan tarihi”nin en nadide parçalarından biridir. Hak ettiği özen gösterilmediği için kendi halinde yaşayıp gidiyor, bu haliyle hiç birimizin “içini kıpırdatamıyor”. Her neyse... Konumuza dönersek; bu kentin simgesi mutlaka çok özel bir şey olmalı, geçmişimizi yansıtmalı, tarihimizi, 9 Eylülleri, iktisat kongremizi hissettirmeli, hiç şüphesiz görkemli olmalı, estetik bir değeri ve fonksiyonel boyutu bulunmalıdır. Diyeceksiniz, “ağzında bir bakla mı var?” Evet. Geçenlerde Türkiye’nin yaşayan en önemli mimarlarından Rahmi Öngüner ile bir kaç uzun saat geçirme fırsatımız oldu. Rahmi Bey, İzmir sevdalısıdır. Bu kente “aşkla” bakar. İzmir’e ilişkin pek çok proje tasarlamış, tasarlıyor da. Hakikaten bu güzel kenti önümüzdeki on yıllara taşıyacak, duyarlı dengeleri gözeten sihirli dokunuşlara ihtiyaç var. Sevgili Öngüner, kıyıda, kruvaziyer liman olarak düşündüğü liman arazisinde 200 metrenin üstünde dev bir “idare lambası” hayal ediyor. İdare lambası, İzmir’in “yok günlerinin”, işgal yıllarının, yeniden yükselmeye çalışan bir toplumun hatırasına gönderme yapıyor. Tıpkı Eyfel Kulesi gibi her bir katına çıkıldığında kent panoramasının zenginleşerek görüldüğü, muhtelif bölümlerinde keyifli mekanların serpiştirildiği, girişinde turistlerin kuyruk olduğu bir simge anıttan söz ediyoruz. Belirtelim ki, mimarımızın daha pek çok projesi mevcut... Paradan puldan çoktan vazgeçmiş bir özel insan, kendini “istifade”ye açmış halde, orada bekliyor. Yeni seçilecek belediye yöneticilerimizin dikkatlerine sunulur. ----- Şeyh Bedreddin Anıt Mezarı KÖRFEZİMİZİN temizlenmesi ve derinleştirilmesi hayata geçirilecek ise bu esnada çıkan atıklarla bir suni adacık oluşturulması kuvvetle muhtemel gözüküyor. Böylesi bir yer ikinci bir simge anıt için değerlendirilebilir. “İdare Lambası” Cumhuriyetin ilk kuruluş dönemlerine bir atıftı. İkinci bir anıt çok daha gerilere, mesela 15. yüzyıla gidebilir. Bizim hayalimiz dev bir “Şeyh Bedreddin Anıtı ve Külliyesidir”. Şeyh Bedreddin bu toprakların “öz be öz malıdır”. Üstelik öğretisinde, bugün bile dünyanın ihtiyaç hissettiği evrensel değerleri barındıran bir düşünce ve eylem insanıdır. Şeyh Bedrettin ve onun yakın arkadaşları Torlak Kemal ve Börklüce Kemal’in destansı serüvenlerinin en anlamlı kısımları, Aydın, İzmir ve Karaburun’da yaşanmıştır. “Yar yanağından gayrı her şeyin ortak” olmasını savunan Bedreddin, “toplumcu” görüşlerinin yanı sıra “dinlerin kardeşliği” konusunda olgunlaşmış, barışçı ve hümanist bir anlayışı temsil eder. Açık söyleyelim, bu boyutlarıyla böylesine zengin tarihi kimliklerimizi atıl tutarak insanlık alemine haksızlık yapıyoruz. Bedreddin’e sahiplenmek, “akıl ve kalp”le dolu bir hazinenin farkına varmaktır aslında. Sadece bizim değil, şu gergin ve kötü dünyanın Bedreddin’e ihtiyacı var. Bedreddin’in Serez’de Osmanlı tarafından idam edilmesi sonrasında müritleri tarafından bir sandıkta getirilen kemikleri en son II. Mahmut Türbesi’nin bahçesine defnedilmiştir. Merkezi hükümetten alınacak bir izinle, Karaburun’da dev bir “Anıt Mezar” hiç şüphesiz kültürel ve turistik yönleriyle müthiş bir çekim gücü oluşturacaktır. Hani, bu proje de karar vericilerin dikkatine sunulur. ----- Onlara inanıyoruz ARTIK yerel seçimi zamanı. İzmirimiz, 30 ilçesi ile birlikte Büyükşehir Belediye yönetimini seçecek. Beş yıllık yeni bir kontrat imzalıyoruz. Kentleri yönetmeye talip insanların çok özel kişiler olması icap ediyor. Zira seçilenler “kamu görevi” yapacaklar. Bu sebeple; tüm vakitlerini bu işlere ayıracaklar, belki geceleri gündüzlerine karışacak, varsa mevcut özel işlerine ara verecekler, muhtemelen çok ciddi gelir kayıplarına uğrayacaklar, karşılığında karınlarını doyurdukları topraklara hizmet etmenin onurunu yaşayacaklar. Açık söyleyelim, bu yerlere seçilecek insanlar bahse konu görevlerini yukarıda sözü edilen manada yapacaklarsa hakikaten kamu sevgisine sahip, sorumlulukları gelişmiş, fedakar kişiler. Yeni seçilecek kıymetli yöneticilerimizi tebrik ediyor ve başarılar diliyoruz.",https://www.hurriyet.com.tr/yazarlar/sitki-sukurer/idare-lambasi-41167320
Sıtkı Şükürer,Portekiz Havrası,"Nisan 21, 2019 07:59","Tarihi Portekiz Havrası. Mezarlıkbaşı yokuşunda, hemen Agora’nın karşısında, çok kültürlü geçmişin simgelerinden biridir bu çok özel sinagog.Kemeraltı bir havralar bölgesidir. 9 adet havrası ile, aynı zamanda müthiş bir potansiyel içeren “inanç turizmi” beldesidir. Başta TARKEM olmak üzere her duyarlı kesim bu gizli hazineleri ayağa kaldırmak için kolları sıvamıştır. Bu yönüyle ilk ön alan kuruluşlardan biri de EGİAD’dır. İzmir’in iftihar ettiği genç iş insanları Portekiz Havrası’nı restore etme işini üstlenmiş ve çok kısa zamanda hayranlık uyandırıcı bir çabayla bahse konu tarihi mekanı kullanılabilir haliyle kentimize kazandırmıştır.17. yüzyılda inşa edilmiş havra, Portekiz’den göç eden Yahudilerinin ibadethanesi idi. Son durumu haraptı. Böylesi yerlerin restorasyonu kolay değildir. Zira, eski yapılardır, Lozan’ı ilgilendirir, Dış İşleri Bakanlığı her aşamada müdahildir, Anıtlar Kurulu’ndan belediyeye hemen herkes, hem teşvik eder, hem de zora koşmak için elinden geleni yapar. Neticede “iş” başarılmıştır.Mekan hali hazırda “Egiad Sosyal Kültürel Etkinlik Merkezi” adıyla faaliyetini sürdürmektedir. Dernek yetkilileri “Portekiz Havrası” unvanının kullanılmasında bürokratik zorluklar olduğuna işaret etmektedir.Oysa “Portekiz Havrası” ismi bu kentin tarihi kimliğini bütünleyen, adeta “büyülü bir melodi” keyfi veren bir mücevher tanımlamadır. İsminin bu şekliyle anılması faal bir sinagog olarak kullanıldığı manasına gelmez. Bu unvan bir “otantik kalıp”tır. Yanı sıra, bu neviden yapılır, anıldıkları isimlerle bir kültür ve turizm abidesi olarak gayrimenkul kostümüne bürünmüş stratejik elçilerimizdir. Bu nedenlerle, dileğimiz, sevgili EGİAD’lıların bu fnvanı daha bir ön plana çıkartmalarıdır. SORUNLAR BİTMİYOR Yerel seçimler tamamlandı. Artık ülkenin önünde 4.5 yıllık bir “seçimsiz” süreç var. Siyasi iktidar önemli büyükşehirlerde istediği sonucu elde edememiş olsa da yüzde 52’lik halk desteği ile güven tazelemiş görünüyor. Şimdi, sıra ülke sorunlarına gelmiş durumda. Açık söylemek gerekirse, “ekonomi” maalesef iyi gitmiyor. Devletin resmi kurumlarının açıkladığı verilerden hareketle; enflasyon, mart ayı itibari ile tüfe 19.71, üfe 29,64’dür. İşsizlik ocak itibariyle yüzde 14,7 dir. Kamu ve özel ülkenin dış borcu 445,9 milyar dolar, risk primi (CDS) nisan itibariyle 450’dir.IMF, 2019 yılı için GSYH’nın 706 milyar dolara, kişi başı gelirin ise 8.507 dolara ineceğini ve ekonominin yüzde 2,5 küçüleceğini öngörmektedir. Türkiye, dünyanın 17. büyük ekonomisi iken, 20’nci sıraya doğru gerileyeceği tahmin edilmektedir. 2019 yılı ilk çeyreğinde bütçe gerçekleşmelerimiz pek iç açıcı değildir. Vergi gelirleri enflasyonun çok altında kalmıştır. Mali disiplinimiz bozulmaktadır. Cari açığımız iyileşmiştir. Sebebi ithalatımızdaki keskin düşüş ve bağlı olarak ekonomimizin daralmasıdır. Bankacılık sisteminde 2,4 trilyon TL kredi hacmi bulunmaktadır. Bahse konu kredilerin “yapılandırma” adı altında mecburi bir “yüzdürülme” durumunda olduğu ve sıkıntılı kredi oranın yüzde 20’ler civarında olduğu ve pek çok şirketin “zombi” diye nitelendirilen “yaşayan ölü” konumunda bulunduğu, ifade edilmektedir. Görüldüğü gibi çok zor bir tablo ile karşı karşıyayız. Sayın Berat Albayrak bazı tedbirler açıklamaktadır.Ancak sağlıklı ve taze kaynak sağlanmadan ve hiç şüphesiz güven verici bir ortam tesis edilmeden kısa vadede toparlanmak güç gözükmektedir. İktidarın IMF’ye yönelik katı bir tutum içinde olduğu bilinmektedir. Beri yandan, iç ve dış siyasi gelişmeler, gerginliği besleyen ve ekonomiyi olumsuz etkileyen unsurlar olarak hayatımızın içindedir. Anlaşılan, bahar aylarının tazeliği morallerimize takviye yapsa da, siyaset ve ekonominin giderek artan ağırlığı hayatımızı birinci derecede meşgul etmeye devam edecektir.",https://www.hurriyet.com.tr/yazarlar/sitki-sukurer/portekiz-havrasi-41189369
Sıtkı Şükürer,Kimin bekası,"Şubat 24, 2019 07:59","Sayın Bahçeli ve Cumhur İttifakı’nın yetkilileri de aynı şekilde bu seçimlerde kendilerinin başarılı olmalarını ülkenin bekası açısından şart görüyorlar. Beka kavramı “akan suların durduğu” çok önemli bir durumdur. Hani beka meselesi söz konusu ise “seçimmiş, demokrasiymiş” gibi hususlar ikinci plana düşer. Daha doğrusu bu durumu seslendirenlerin ses tonu insanlara “beka”yı böyle algılatıyor. Yani, seçmenlere ve muhalefete verilen örtülü mesajla, “doğru kişiler seçilmezse, kusura bakılmasın itiraz edilir” hissiyatı geçiriliyor. Anladığımız, “Türkiye çok kritik bir süreçten geçiyor ve ülkemizin menfaatleri sadece mevcut iktidar tarafından korunabilir, kollanabilir” diye düşünülüyor. Muhalefet partileri de bu yorumlara itiraz ediyor. Mevcut iktidarın kendisini vazgeçilmez olarak konumlandırması ve bu durumu ülkenin bekası ile örtüştürmesine karşı çıkıyor. Bu ülkede iktidar değişimleri maalesef sancılı olmuştur. 1960 ihtilali sonrasında acı olaylar yaşanmış ve devri sabıklar yaratılmıştır. Bu kötü geçmiş, haliyle herkesi tedirgin etmektedir. Bu çerçevede olası değişikliklerin ne ölçüde bir hesaplaşmaya sebep olunacağının kestirilememesi siyasette bazen ısrarlara yol açmaktadır. Bağlı olarak “beka” meselesi iktidar için bu yönüyle de önemli hale gelmektedir. Hal böyle olunca, “iktidar hakimiyeti” basit bir seçim sonucuna feda edilemeyeceğini ortaya çıkarmakta ve herkese “akıllı olunması” öğütlenmektedir. Doğrudur; istikrar bazen herşeyden önemlidir. Bisiklet EKONOMİNİN gidişatı “bisiklet” kullanmaya benzer. Düşmemek için sürekli “pedal basmak” durumundasınızdır. Aynı tempoda pedal çevirmek de yetmez. Zira bir yandan nüfus artarken, diğer taraftan insanların refah ve tüketim talebi sürekli yükselir. Dolayısıyla her sefer bir öncekinden daha kuvvetli basarak hızı arttırmak icap eder. Oysa tüm ekonomik veriler göstermektedir ki, ülke içinde ciddi bir “durgunluk” yaşanmaktadır. Ekonomi yönetiminin çabaları sıkıntıları bir ölçüde bertaraf etmiş, yine de “daralma” çözümlenebilmiş değildir. İtibar edilen uzman görüşleri, ittifakla IMF gibi bir desteği önermektedir. Sayın Cumhurbaşkanı bu yolu kesin ifadelerle kapatmıştır. “Beka” kaygısının muhatabının ABD ve NATO olduğu düşünüldüğünde, zaten mevcut iktidarın terkibi itibariyle IMF’ye mesafeli yaklaşması sürpriz değildir. İhtiyaç duyulan desteğin Rusya, Çin veya Arap ülkelerden temin edilebilme ihtimali de çok kolay değildir. Bu durumda ülkenin kendi dinamikleri ile mevcut borçların nasıl çevrileceği gündemde konuşulmaktadır. Pek tabii, her “uç” önlem Türkiye’yi uluslararası finans çevrelerinden uzaklaştırır. Sayın Berat Albayrak bahse konu tedirginliklerin yersiz olduğuna dair kanaatini sürekli ifade ediyor. Sayın Bakan’ın haklı çıkması Türkiye’yi rahatlatır.",https://www.hurriyet.com.tr/yazarlar/sitki-sukurer/kimin-bekasi-41127833
Sıtkı Şükürer,Adaylara tavsiyeler,"Şubat 17, 2019 07:59","Şimdi kampanya dönemi. Hani katılaşmış siyasi tercihlerimizi ne ölçüde etkiler bilemiyoruz, ama yerel seçimlerde daha ziyade projelerin değerlendirilmesi gerekir. AK Parti Nihat Zeybekci ile kapsamlı bir proje sunumu yaptı. Hakikaten iyi organize olmuş, görkemli bir sunumdu ve çok sayıda yatırım vaat edildi. Projelerin bir kısmı merkezi hükümetin katkısı ile gerçekleşecek türdendi. Satır arası, “bizi seçin, merkezi iktidarla uyum kente kazandırır” mesajı da verilmiş oldu. CHP Adayı Tunç Soyer’in de detaylı bir hazırlık içinde olduğunu duyuyoruz. İzmir, esasında neye ihtiyaç gösterdiği bilinen bir kent. Bu konuda bugüne kadar çok sayıda çalışma yapılmıştır. İzmir her şeyden önce bir “liman” kentidir. Bu sebeple, onun tarihsel kimliğine uygun olarak Alsancak Limanı’nın yeni nesil gemiler için de uygun hale getirilerek derinleştirilmesi elzemdir, diye düşünüyoruz. Hani “körfez” tertemiz hale getirilir, marinalar, plajlar oluşturulur, kruvaziyer gemilerin ablukasına uğrarız, öyle bir noktada “yük limancılığı” kuzeye, Aliağa, Çandarlı bölgelerine kaydırılır. Zaten bu tartışma büyük ölçüde ekonominin hareketliliğiyle ilgilidir. Adaylara diğer bir tavsiyemiz, kentin otantik dokusunu canlandırmalarıdır. Bu noktada “Kemeraltı” çok özel bir mücevherdir. “TARKEM”, özel ile kamu sektörü işbirliğinin en güzel örneğini sergileyerek fedakarca çok mesafe almış durumda. Büyükşehir Belediyesi bu yapıda ana sermayedar konumuna geliyor. Adaylar mutlaka bu projeyi sahiplenmelidir. İzmir’in diğer önemli projesi “ikinci çevre” yoludur. Her ne kadar son dönemlerde ekonomik kriz nedeniyle trafikte nispi bir ferahlama oluşmuşsa da ikinci çevre yoluna mutlaka ihtiyaç duyulacaktır. Kent içinde metro ve raylı sistem ağının yaygınlaştırılması da önem arz etmektedir. Bakmayın siz tramvayla ilgili eleştirilere, bize göre müthiş olumlu bir yatırım olmuştur. Bu arada, bir başka önemli proje ise sağlıklı “kentsel dönüşüm”dür. Özellikle yaşı 50’nin üzerindeki yapılar mecburi bir ıslaha tabi tutulmalıdır. Yanı sıra dikey ya da yeraltı otoparkları ile kronikleşmiş otopark sorununa teknolojik çözümler üretilmelidir. Kentin sınai üretim potansiyeli iyi sayılabilir. Ama İzmir, stratejik yönelim olarak gıda-tarım, sağlık, bilgi ve iletişim teknolojileri konularında sektörel farkındalık yaratmalıdır. Bu arada, büyükşehirde ve ilçelerde mevcut partilerin adaylarının kazanması halinde onlara bir tavsiyemiz olacaktır. Başarılı olduğu bilinen, dürüst, çalışkan, bilgili ve deneyimli belediye bürokratlarına mutlaka sahip çıkılmalıdır. Unutulmamalıdır ki, belediyecilik, başlamış yatırımların devamı yanında rutin hizmetleri aksatmamaktır. Bu sebeple mümkün mertebe “hafıza” muhafaza edilmelidir. ----- İzmir dişi kenttir TARTIŞMAYI Nihat Zeybekci’nin sözleri başlattı. İzmir “güzel bir kıza” benzetildi ve “kim istemez” mealinde bir söz söylendi. Sonrasında Tunç Soyer bu defa “uyuyan güzel” tanımlaması yaptı ve “öperek” uyandıracağını ifade etti. Böylelikle sosyal medyada zaten başlamış olan “kaynama”, “fırtınaya” dönüştü. İnsanlar “gelen öpüyor, giden seviyor, ne oluyoruz” demeye, cinsiyetçi olarak algıladıkları sözlere sert eleştiriler getirmeye başladı. Oysa, sosyal medyanın bahse konu duyarlı kesimleri özellikle Tunç Soyer’e toz kondurmuyorlardı. Anlaşıldı ki, Tunç Bey’in bile bir avansı yokmuş. E yani, bu mecralarda ana kuralın muhalif tutum olduğunu bir kere daha idrak etmiş olduk. Esasında adayların laflarına çok da takılmamak gerek. Hani sözlerinde bir aşağılama tınısı olmadığı açık. Kaldı ki, İzmir hep “dişi bir kent” olarak tasvir edilmiştir. Cahit Külebi, İzmir’in sokaklarını “hem deniz hem kız kokar” diye şiirleştirirken, Sezen Aksu “İzmir’in kızları” şarkısında “hiçbir topuk tıkırtısı bu kadar davetkar çalamaz” diye terennüm ederken, hiç kimse farklı bir anlam aramamıştı. Galiba bazen ne söylendiği değil, ne zaman ve kimler tarafından söylendiği daha önem arz ediyor. Yoksa, kurunun yanında yaş da yanıyor.",https://www.hurriyet.com.tr/yazarlar/sitki-sukurer/adaylara-tavsiyeler-41119659
Sıtkı Şükürer,IMF hazır asker değildir,"Ocak 28, 2019 07:59","Yerel seçimlere kadar herkes her şeyi erteleme eğiliminde. Ama işlerin iyi gitmediği de ortada. Tüm piyasa oyuncuları ve sıradan insanlar aşırı temkinli. “Talep kuruluğu”, “üretim azaltılması” hatta “askıya alınması” pek çok işletmenin yaşadığı gerçeklik. Örneğin, inşaat malzemeleri üreten sektörlerde duyduklarımız ürkütücü. Hani “dal kıpırdamıyor” deyimi iç piyasaya yönelik tüm sektörlerde yaşanıyor. Dördüncü çeyrek büyüme rakamları muhtemelen (-5) puan civarında, 2018 geneli ise % 2.5’ların altında gerçekleşecek gibi görünüyor. An itibari ile bankalar, tedarikçiler, işverenler, tam takım herkes çaresizce “bekliyor”. Neyi mi bekliyorlar? Bu sorunun cevabını sadece bilen biliyor. Açık söyleyelim, uluslararası piyasalara istediği güvenceyi ancak IMF verebilir, diye düşünüyoruz. IMF, finansmanını büyük ölçüde ABD’nin oluşturduğu, bağlı olarak onun işareti ile harekete geçen bir kurum. Bu nedenle IMF kapısının açılabilmesi politik parametrelerle çok ilişkili. Türkiye’nin hali hazırdaki yönetim anlayışı daha ziyade Rusya ile uyumlu. Denilebilir ki, S-400’den atom santrallerine, “Avrasyacı” yaklaşımımız devam ettiği müddetçe ekonomimizin ihtiyacı olan desteği “Batı”dan beklemek gerçekçi değildir. Kaldı ki, Suriye politikalarımız gibi hem Rusya hem de ABD’ye ters düşen tutumlarımız nedeniyle diğer kapıların açılması da garanti değildir. Zaten “beka varsa refah ikinci plandadır” anlayışı son bir-iki yıldır resmi “devlet duruşu”muz olmuş durumda. Hani Devlet Bahçeli ve Doğu Perinçek açısından pek fark etmese de Recep Tayyip Erdoğan’nın refah odaklı bir Türkiye’den sür-git vazgeçmesi düşünülemez. Zira böylesi bir tercih halk nezdinde oy desteğinin kaybedilmesi manasına gelir. Bu durumda “15 Temmuz”la başlayan ortaklık, bir ihtimal seçimlerden sonra bozulabilir. Artık İYİ Parti ile mi, yoksa CHP ile mi, “batıcı” bir koalisyon kurulur ve tekrar NATO’ya bir yönelim başlar, eskinin barışçı politikalarına dönüş yaşanır, işte o noktada IMF tüm olanakları ile ülke ekonomisine destek olur. Şüphesiz IMF hiç gelmesin, diyebilirsiniz. Ancak, bu tip yaklaşımda olanların 470 milyar dolara ulaşan borçların nasıl ödeneceği, piyasa tıkanıklıklarının nasıl aşılacağı, ilave cansuyu kredilerinin ne şekilde temin edileceği konularında hamasete kaçmayan doyurucu açıklamalarının olması gerekiyor.",https://www.hurriyet.com.tr/yazarlar/sitki-sukurer/imf-hazir-asker-degildir-41096235
Sıtkı Şükürer,CHP İzmir adayları,"Şubat 03, 2019 07:59","Tunç Soyer, Büyükşehir için baştan beri en çok konuşulan adaydı. Süreç uzayınca pek çok isim gündeme geldi. Ancak öyle anlaşılıyor ki, Tunç Soyer CHP Lideri Kemal Kılıçdaroğlu’nun en başından aklına koyduğu kişiymiş. Bu süreçte Aziz Kocaoğlu maalesef iyi bir final yapamadı. Kendi duyarlılıklarını ortaya koyuş şekli herkese karışık geldi, hatta anlamakta güçlük çektiler. Her neyse, kendisi bir “efsane başkan”dır. Nitekim Tunç Bey de gereken saygıyı göstererek desteğini istediği Aziz Bey de kendine yakışanı yaptı. İlçelerde de dinamik bir jenerasyon tercih edilmiş gözüküyor. Örneğin Bornova’da Mustafa İduğ, akademik kariyeri de olan başarılı bir iş insanı. Aynı zamanda faal bir sivil toplumcu. Mevcut başkan Olgun Atila da henüz çok gençti. Umarız siyasete sıcak ilgisini kaybetmez. Zira partide geleceği olan bir isim. Urla’da aday sevgili Burak Oğuz oldu. Burak Bey “kalbi” özellikle çok yoğun olan, bir şeylere konsantre olunca gecesini gündüzüne karıştıran düzgün bir kişidir. Çeşme, Ekrem Oran’ın hayaliydi. Uzun bir çabanın sonunda nihayet aday oldu. Şimdi “Çeşme Yerli”sinin içine geçmesi gerekiyor. Bu ilçede seçim cepte keklik değildir. Karşıyaka’da Cemil Tugay aday oldu. Hüseyin Mutlu Akpınar iyi başlamıştı. Ama olmadı, olamadı. Oturup hatasını araması ve bir ders çıkarması gerekiyor. Konak CHP adaylığı tecrübeli, duayen bir belediyeciye teslim edildi. Abdül Batur, sonuç ve fayda odaklı bir hizmet anlayışına sahiptir. Sema Pekdaş da hafızalarda tertemiz bir izlenim bıraktı. Hayat bir kere daha gösterdi ki, Türkiye’de siyaset Genel Başkan odaklı şekilleniyor. Diyeceksiniz CHP’de Parti Meclisi de ağırlık taşıyor. Nispeten doğru olmakla beraber Siyasi Partiler Kanunu ve Parti Tüzükleri demokratikleştirilmeden Parti Meclisi üyelerinin ne ölçüde tabanın sesi olduğu hayli tartışmalı. Tabanın sesi derken sadece örgütü değil, oy verenlerin etkinliğini de kastediyoruz. Nedense çoğu zaman “inisiyatif” bu yerlere bırakılınca liyakat esası işlemiyor. Neticede yeni bir dönem başlıyor. Şayet seçilirlerse büyük ölçüde yenilenmiş kent yöneticilerine sahip olacağız. Onlara tavsiyemiz geçmişin tecrübelerini önemsemeleridir. Bu anlamıyla, bürokrat kadrolarındaki mevcut kişilerin kıymetlerini bilmeleri gerekir. Bu yerlerde hizmetin “kesintisiz” yürümesi gereğini hiç unutmamalıdır. Vizyoner söylemlerin icrası zaman alırken, rutin servislerde bir aksama yaşanırsa “yıpranma” insafsız şekilde kendini göstermeye başlar. Son olarak, Tunç Soyer İzmir’deki tüm duyarlı, demokrat kesimlerin arzuladığı, inandığı, samimi ve sahici bulduğu, çok şey umduğu bir kişi. Hayaller gerçek oldu. Şimdi top Tunç Bey’de... Önce seçimi, sonra İzmir’i, İzmirli’yi kazanması gerekiyor. ----- da’s Cantina GEÇENLERDE Güzelbahçe’de “Mahalle” ismiyle yenilerde açılmış “kümeleşmiş bir işletmeye” gittik. Bir - iki dönümlük arazi içinde, bir “at nalı”nı çerçeveleyecek şekilde, resim atölyeleri özel tatlıcıları, kaliteli kahve dükkanları özel içki satan mekanları, İtalyan ve Meksika mutfağı üzerine açılmış restoranları ile cıvıl cıvıl bir ortama tanık olduk. Tercihimiz Meksika mutfağı oldu. “da’s Cantina” isimli mekan Didem ve Alp Türkmenoğlu isimli genç bir çifte ait. Öykülerini dinleyince gastronomi alanında farklı bir Türkiye’nin geldiğini anlıyorsunuz. Yediklerimiz mükemmeldi. Genç çiftin kendi ağızlarından serüvenleri şöyle: “Ben Didem ve eşim Alp, Yeditepe Üniversitesi Gastronomi ve Mutfak Sanatları Bölümü mezunuyuz. Ben 2011’de mezun oldum, eşim 2009’da mezun oldu. Daha sonra İzmir, İstanbul ve Chicago’da çalıştığımız yerler; Swissôtel İzmir, Çırağan Palace Kempinski İstanbul, Yeditepe Üniversitesi Gastronomi Bölümü Mutfak asistanlığı, Tom’s Kitchen İstanbul, David Burke Primehouse Chicago, Socrates İstanbul, Four Seasons İstanbul, DoCo İstanbul, Jamie’s İtalian İstanbul, Raffles İstanbul, Radisson Blu Chicago, Gram Kanyon İstanbul. İzmir doğumlu olduğumuz için ve açıkçası İstanbul’dan da kaçmak istediğimizden ilk kendi işimizi memleketimizde açmayı planladık ve geri döndük. Özellikle Chicago’da Meksikalı aşçıların hazırladığı taco’ları beğendiğimizden, yerel malzemeler ve farklı mutfak kültürlerinin etkileriyle menümüzün ana ürünü yaptık. Meksika mutfağının Türk damak tadına da uygun olduğunu düşünüyoruz. Şu anda en çok beğenilen ürünlerimiz tortilla’sını günlük hazırladığımız fırınlanmış dana kaburga ve çıtır karides taco’lar... Kısaca bizim ve da’s cantina’nın hikayesi bu şekildedir.” “Mahalle” hakikatten çok farklı bir konsept. Yıllar önce Bornova’da “Tatmahal” adıyla çok bilinen esnaf lokantalarını bir araya toplayarak buna benzer bir ortam oluşturmuştuk. Halen de devam eder. Mahalle’nin de her bir mekanı müstakil işletmeciye ait. Biz “da’s Cantina’yı” denedik, diğerlerini de siz deneyin.",https://www.hurriyet.com.tr/yazarlar/sitki-sukurer/chp-izmir-adaylari-41103647
Sıtkı Şükürer,DERİN BEKACI,"Şubat 11, 2019 07:59","Bu yönü itibariyle kurucu felsefemizin karakteri “anti emperyalist”tir. Beri yandan, ideolojik olarak “laik tabanlı pozitivizm” benimsendiği için aynı zamanda yüzümüz 1830’lardan beri Batı’ya dönüktür. İşte bu karışık duruşu, onu siyasi planda temsil eden CHP’nin gelgitlerinde de gözleyebilirsiniz. Mesela CHP, Avrupa Birliği konusunda bile hep bir temkin içindedir. Aynı CHP başta Kürtler olmak üzere etnik ve muhafazakar kimliklerin sorunlarına “buzlu camın” arkasından bakar. Ama yeri gelir gerçek manada sosyal demokrat bir parti olmaya özenir. Sözü, son günlerin en güncel mevzusuna getirmek istiyoruz. “Beka” denilen duyarlılık, esasında en az Cumhur İttifakı kadar CHP’nin de önemsediği bir genetik mirastır. Kemal Kılıçdaroğlu, neden kritik hususlarda sert muhalefet yapmıyor sorusunun saklı izahı burada yatar. Bugün “Beka” denilen kavram “Avrasyacı” denilen, ama esasında ittihatçı (Enverci) bir anlayış üzerinden omurgalanan bir tutumdur. Beka denilince, etrafına güvenmeyen, kuşkucu, milliyetçi, uyumlu olmaya çalışmayan, refah uğruna taviz vermek istemeyen, yarı kapalı bir politik tutum anlaşılır. Beka, onu savunanlarca milli duruştur. Varlık–yokluk sebebi olarak algılanır. Ülke içindeki muhalefete müsamahasızdır ve katı anlayışını “Kırmızı Kitap”la somutlaştırılır. CHP bu anlamıyla “derin Bekacı”dır. Bağlı olarak, mevcut iktidarın icraatlarına dair sanki “zımni mutabakat” ve “gölge destek”, onun tarihsel tutumun gereğidir. Şaşıranlar ve hayret edenler için bu saptamayı yapma ihtiyacı hissettik. ----- Nurettin Soyer 1970’lerde genç insanlar memleket meselelerine aşırı duyarlıydılar. Hani “Ülkücü” de deseniz, “Devrimci” de deseniz fakir halk kitlelerinin “doğru bildiği” uğruna ölümü bile göze alan insanlarıydı bunlar. Faşist, komünist diyerek bir birlerinin gözünü oyarken, o çok sevdikleri ülkelerine bu acımasızlıklarının ne ölçüde yarar sağladığını nedense hesaba katmazlardı. İşin enteresanı toplumun münevverleri de bahse konu sağ–sol kamplaşmasının içindeydiler. Nurettin Soyer de hatırladığım, sol duruşlu bir asker hukuk insanı idi. 1970’li yılların başlarında Güzelyalı Hava Lojmanları’nda subay çocuklarını etrafına toplayıp, her pazar öğlen vaktine kadar bizlerle maç yapan ve hepimizin çok sevdiği bir büyüğümüzdü. Sevgili Tunç, o zamanlarda bile daha ziyade sanatsal konulara ilgiliydi. Bakın, yaklaşık 40-50 yıl öncesinden söz ediyoruz. O devirlerde “sol” tüm dünyada yükselen değerdi. Hümanist, kapsayıcı, paylaşımcı olma iddiasındaydı. Tabii ki, Ülkücüler de idealisti. Tabii ki, bir tarafın diğerini “öcü” gibi görmesi yanlıştı. Ama o Türkiye, o zaman öyle bir Türkiye idi. İnsanlar ne yaparlarsa inandıkları için, samimi duygularla, hesapsız yapıyorlardı. Herkes vatanseverdi. Nurettin Soyer de sol vicdanlı bir subaydı. Onu yakından tanıyanlar yurtsever karakterine dair hakkını teslim ederler. O dönemin politik ikliminde, üstelik ihtilal savcısı olarak görevlendirilen birisinin “iyi anılması” zaten eşyanın tabiatına aykırıdır. Oysa, mesele kişiden ziyade, pozisyonla ilgili bir durumdur. Yanlış olan savunulmaması gereken “darbe”lerdir. Yine bir o kadar da ülkeyi darbelere sürükleyen cinnet ruh halimizdir. Diyeceğimiz, o dönemler acılı yıllardı. Herkesin özeleştiriye ihtiyacı var. Hani, “suçsuz olan ilk taşı atsın” dense, Nurettin Soyer zaten bu denli konuşulmazdı.",https://www.hurriyet.com.tr/yazarlar/sitki-sukurer/derin-bekaci-41112004
Sıtkı Şükürer,Son dönemece girildi,"Ocak 14, 2019 07:59","Parti merkezinin kamuoyu araştırmaları yaptırdığı biliniyor. Kamuoyu araştırmaları en “meşhur” adaya avantaj sağlar. Dolayısıyla bir fikir vermesi yönünden tek kriter olmamalıdır. Bu arada, Kemal Kılıçdaroğlu’nun Mersin adayı PM’de son anda değiştirildi. Buradan hareketle Genel Başkanın tek belirleyici olmadığı anlaşılıyor. Diğer bir faktör de İYİ Parti... Seçilen adayın ittifak yapılan partiye de ters bir isim olmaması lazım. Yanı sıra ittifak gereği 30 ilçeden bazılarının İYİ Parti’ye bırakılması icap ediyor ki, bu mecburiyet çarşıyı karıştıracaktır. Neticede İzmir hakikaten çok zor bir denklem. Son dönemlerde Tuncay Özkan’ın ismi çok geçiyor. Tuncay Bey, düşünceleri nedeniyle bedeller ödemiş bir şahsiyet. Bu sebeple de milletvekili yapılarak ödüllendirilmiş bir isim... “Ötesi”, yani Büyükşehir adaylığı için bir “kefaret” baskılanmasına girilmemeli. Narlıdere Belediye Başkanı Abdül Batur çok tecrübeli bir yerel yönetici. Dolayısıyla Büyükşehir Başkanlık makamını dolduracak bir isimdir. Abdül Bey, Narlıdere’de pragmatik, usulden ziyade, esasa yönelik anlayışla hizmet yürüten “faydacı” bir yönetim modeli uygulamıştır. Tunç Soyer ise kamuoyu nezdinde, hatta Kılıçdaroğlu nazarında başlangıçtan beri veliaht aday olarak dillendirilen bir isimdi. Ancak, gerek Aziz Kocaoğlu gerekse babası Nurettin Soyer’in MHP iddianamesini hazırlayan kişi olması sebebiyle İYİ Parti yönünden, çifte rezervli bir aday olarak görülüyor. Murat Bakan; bu süreçte en sessiz ve derinden giden aday. Parti Meclisi nezdinde desteğinin güçlü olduğu biliniyor. Bize göre şansı yüksek. Alaattin Yüksel gerek kişisel kaliteleri, gerekse Aziz Kocaoğlu’nun işaret ettiği kişi olarak her zaman önemli bir aday. Ancak son dönemlerde fazla seslendirilmiyor. Kıyıda bekleyen Mehmet Ali Susam, Kamil Oktay Sındır gibi isimler son birkaç günde çok konuşulabilir. Özellikle Mehmet Ali Susam’ın esnaf teşkilatı sebebiyle İzmir ilçelerinde tıpkı Aziz Kocaoğlu gibi karşılığının olması onun elini güçlendiriyor. Bu arada, Diyarbakır’da, HDP’nin de dahil olduğu çok sayıda Kürt bileşenleriyle birlikte hareket edeceklerini ve mevcut iktidara muhalif bir tutum içinde olacaklarını açıkladılar. Yanı sıra ekonomik kriz, oy verecek kitleleri bunaltıyor. Bu iki unsur yerel seçimlerde CHP’nin lehine işleyecek faktörler olarak değerlendirilmelidir. ----- Kısa notlar SEÇİM demek değişim demektir. Kimileri koltuğunu kaybedecek yerine yenileri gelecektir. Yeniler eskileri aratacak mıdır? İşte son dönemlerin en popüler kalıbı... “Gelenin gideni aratmadığı tek yer Victoria Secret defileleridir.” Sabancılar’ın Malta’dan vatandaşlık alması mevzu çok çalkalandı. Bakın bu eğilim yeni değildir. Hatırlayın Tansu Çiller bile çifte vatandaştı. İmkanı olan insanlar için bu neviden çabalar hani “cepte dursun” kabilinden “B” planıdır, soyut tedbirdir, bazen sadece “vize” alma ıstırabına son vermektir, çocuklarına yönelik yatırımdır... Yani, bu hakkı elde edenin arkasına bakmadan kaçma durumu yoktur. Geçenlerde AK Parti ve MHP’nin desteği ile Sarıkamış şehitlerini anmak için kalabalık bir etkinlik yapıldı. Sarıkamış Enver Paşa’nın, bağlı olarak İttihatçıların sebep olduğu bir yanlışlıktı. Aynı İttihat ve Terakki, cumhuriyetin alt yapısıdır. Şimdi ne oldu da iktidar CHP’nin bile unutmak istediği trajedi üzerinden siyaset yapıyor? Bu gidişle 10 Kasım için kıyasıya bir mücadele başlarsa şaşırmayacağız.",https://www.hurriyet.com.tr/yazarlar/sitki-sukurer/son-donemece-girildi-41081697
Sıtkı Şükürer,Ev Restoran,"Ocak 21, 2019 07:59","Bu birikimi taşıyanlar genelde ev kadınları. Bazı müteşebbis insanlar bu atıl hazineyi aktive edip yeme-içme mekanları açıyorlar. Buca Ege Organize Sanayi Bölgesi’nde (BEGOS) faaliyet gösteren Ev Restoran da böyle bir yer... Uzun yıllardır tekstil işi ile uğraşan Şener ve Canan Kırıkkaya çifti, fabrikalarının alt katında eski eşyalarla ve otantik bir konseptle döşedikleri mekanda çok özenli bir işletmecilik yapıyor. Yemekler, yukarıda sözünü ettiğimiz kişilere yaptırılıyor. Söylemeye gerek yok, muhteşem lezzetler üretiliyor. Canan Hanım, gelen müşterilerle bizzat ilgileniyor. Neticede sıcak ve kaliteli bir ortamda müşterileri olağanüstü mutlu eden yemek çeşitleriyle müthiş bir keyif yaşıyorsunuz. Cuma geceleri de açık olan mekan, gündüz servisi ile tüm BEGOS ahalisinin gözdesi olmuş. Tavsiye olunur... ----- Suriye politikamız ne olmalı? DEVLETİMİZİ yönetenler, Suriye’de PKK uzantısı olarak gördükleri oluşumlar ile Kürtlerin aynı potada değerlendirilmesini ölümcül bir hata olarak değerlendiriyor. Ancak, anlaşılan ABD aynı fikirde değil... Hatta Rusya da ABD’ye paralel düşünüyor. Bu durumda kırık dökük ÖSO dışında tek başımıza kalmış durumdayız. Süper güçlerin Kürtlere dair Suriye’de Irak benzeri bir “özerk” oluşum planladığı biliniyor. ESAD rejiminin devamına ve merkezi hükümeti temsil etmesine itiraz etmiyorlar. Maalesef güçlü olanın kuralı koyduğu bir dünyada yaşıyoruz. Türkiye kimseyi dinlemeden Fırat’ın doğusunu geçse bile orada kalıcı düzen tesis etmesi imkansıza yakın zorluklar içeriyor. Halihazırda “Devlet aklı” özerk Kürt oluşumlarını bölünmemize giden sürecin aşamaları olarak değerlendiriyor. Oysa, pek çok uzmana göre bağımsız bir Kürt Devleti orta vadede bile pek olası gözükmüyor. Irak, Suriye, İran ve Türkiye’nin statükoyu bozucu gelişmeleri engellemek için direnmeleri anlaşılmaz değildir. Beri yandan bu coğrafyada da bir “Kürt realitesi” kabul edilmek durumundadır. Anlaşılan, Türkiye yönünden iki seçenek söz konusudur. Ya bu durumu bir tehdit olarak algılamaya devam ederek giderek kalıcı hasar yaratmaya başlayan gerginlik politikaları sürdürülecek ya da “ılımlı” hatta “sahiplenici” politikalarla bölgedeki Kürt nüfus kucaklanacaktır. Böylesi bir tercih, bahse konu özerk oluşumlarla “adı konmamış bir federatif” bir ilişki örgüsü içinde her yönüyle “kazan-kazan” dengesi oluşturur. Hiç şüphesiz bu meselede “bakış açısı” en önemli faktör... Halihazırda “şahin” tutumlarla kuvvete dayalı bir çözüm üretmeye çalışıyoruz. Dört ayrı ülkedeki on milyonlarca Kürt, tarihsel olarak Türklerle dayanışmaya yatkındır. Bu sebeple, başta ekonomi olmak üzere hemen her konuda bir “kader birliği” anlayışı yakalanabilirse, dış güçleri yaya bırakan “yeni başlangıçlar” bölgeye özlenen barışı getirecektir.",https://www.hurriyet.com.tr/yazarlar/sitki-sukurer/ev-restoran-41088924
Sıtkı Şükürer,Aziz Kocaoğlu Ormanı,"Ocak 07, 2019 07:59","Onun ismi, hani belki o çok arzu ettiği opera binasına ya da bir caddeye, meydana mutlaka verilir. Ama an itibarıyla, onun eliyle kurduğu ve adeta kristalize şehir forumu niteliğinde olan İzmir Ekonomik Kalkınma ve Koordinasyon Kurulu (İEKKK) üyeleri, sevgili Başkan’a veda jesti yapma ihtiyacı içine girdi. Hani pahalı hediyelere en başından baraj kurmuş bir insanı mutlu edebilecek hediyenin, onun adına oluşturulan bir “orman” olacağı hususunda hemfikir kalındı. Bu amaçla Ege Orman Vakfı’nda bir hesap açtırılarak katılımcılar bağışları ile fon oluşturuldu. Ege Orman Vakfı zaten biliyorsunuz, bu kentin belki de en hayırlı sivil toplum kuruluşu. Aziz Kocaoğlu tam 14 yıl İzmir Büyükşehir Belediye Başkanlığı yaptı. Bu dönem, bilindiği gibi aday olmadığını açıkladı. Aziz Bey, hiç şüphe yok çok hoş bir seda bırakıyor. Onun dürüst, sıcak, insana güven veren halk adamı kişiliği dolaysız bir şekilde İzmirlilere geçmiştir. Hangi siyasi eğiliminde olursa olsun bu kentin insanları onu hep sevgi ve saygıyla anacaklardır. İki defa yarıştığı AK Parti adayı Taha Aksoy, seçimin en hararetli anında “cüzdanımı rahatlıkla teslim edebileceğim kişidir” diye tanımlarken, bir yandan kendisinin diğer yanda Aziz Bey’in kalitesini tescil ediyordu. Ege Orman Vakfı’nı bu vesile ile tekrar hatırladık. Cem Bakioğlu’nun fedakar çabalarıyla kentimizi çepeçevre saran yeşil halka tüm İzmirlileri bahtiyar kılıyor. Bu kent, bu vakfa müteşekkirdir. Başa dönersek, İEKKK üyeleri tabii ki gerekli fonu hemen oluşturdu. Ama büyük bir ormandan daha anlamlı olan daha da büyük bir ormandır. Bu anlamıyla Aziz Kocaoğlu için açılan hesaba tüm kadirşinas İzmirlileri destek vermeye çağırıyoruz. Böylesi bir katkı “Hem Aziz Bey’e şükran, hem de memlekete orman” anlamındadır. ----- Kemeraltı Suriyeliler HANİ Suriyeli vatandaşlarla ilgili şikayetler çok sık duyulur oldu. Bu konuya insanlarımızın yaklaşımları genelde katı. Eleştiriler makul söylemlerle başlıyor, kopkoyu faşistik bir dışlama boyutuna kadar gidiyor. Bu topraklar binlerce yıllık tarihinde göçler almış ve onlarca etnisik kültürün harman olduğu yerler. İzmir daha yüzyıl öncesinde gayrimüslim nüfusun ağırlıkta olduğu bir kentti. Daha sonra Balkanlardan, Adalardan, Çerkezya’dan göç aldı. Akabinde henüz 50 sene bile geçmeden Anadolu’nun bağrından gelenler İzmir’i memleket bellediler. Henüz tam bir sindirilmişlik ve sentez oluşmadan bu defa Suriyeliler denkleme dahil olmaya başladı. Hani “kızmaca, darılmaca” mukadder sonucu değiştirmez. Bu insanlar gidici olmadığı ve artık İzmir sakini olduğu gerçeğini kabullenmek gerekiyor. Suriyeliler ilk yerleşimlerini kentin çöküntü alanlarında yapıyorlar. Her nedense yeni yerleşimcilere dair ilk nöbeti hep Kemeraltı ve yakın çevresi tutmuştur. Biraz palazlanan yerini yeni gelenlere terk eder. Halbuki bilseler bu kentin karakteri, kimliği, ruhu ve tarihi, o bölgeden neşet eder ve her bir köşesinden sihrini yansıtır. Neyse, bahse konu değerbilmezlik hepimiz için geçerli. Şimdi Suriyeliler, o bölgede saf tutmuş durumda. Bir hazinenin üzerinde oturduklarının farkına varırlarsa, oralarını kolay kolay bırakmazlar. Her neyse, çok uzun zamandır ihmal edilen Kemeraltı, artık kamu kuruluşlarının da radarına girdi. Yanı sıra kentin sivil inisiyatifleri de farkındalığın artması için çaba sarf etmeye başladı. “TARKEM” adeta bir lokomotif oluşum oldu. Kamu ve özel sektör ortaklığının en uyumlu örneklerinden olan bu şirket “akupunktur” dedikleri bir yöntemle tarihi yerleri restore ediyor ve noktasal cazibe merkezleri oluşturmaya çalışıyor. Her geçen gün bu özel bölge çöküntü alanı nitelemesinden süratle uzaklaşıyor. Gayrimenkul yatırımının faziletine inanan tüm İzmirlilere bu bölgeye odaklanarak yatırım yapmalarını öneriyoruz. Zaten gündüzleri cıvıl cıvıl olan bu tarihi alan geceleri de yaşamaya başlayınca sadece bizlerin değil, tüm Türkiye’nin hatta Akdeniz’in en otantik ve kıymetli bölgesi olmaya adaydır. Başa dönersek, İzmir barışçıl kimliğiyle kendi bünyesindeki her unsuru kendi değerleriyle yoğurarak bir İzmirli fenomeni oluşturmayı hep becermiştir. Suriyeli insanlar da bu çerçevede zaman içerisinde kentimizin değerlerine intibak edeceklerdir. Onlara buradan mesajımız; şu anda bulundukları yerin kıymetini iyi bilsinler. ----- Arap suyu can suyu SON 10-15 yılda artan milli gelirin tezahürü yeni sınıfların mabedi lüks AVM’lerdir. Özellikle İstanbul’da herhangi bir metropol, Batı kentinde göremeyeceğimiz türden lüks tüketimi iştahlandıran görkemli ortamlar oluşturuldu. Şimdilerde yaşanan ekonomik daralma bu yerleri tam anlamıyla vurmuş durumda. Geçen hafta bu neviden yerlerin en iyilerinden birinde birkaç saat geçirdim. Yani açık söylemek gerekirse zengin Arap turistler olmazsa durum hakikaten içler acısı. Kim ne derse desin Arap turistler, İstanbul hizmetler ve gayrimenkul sektörüne talep yaratan ve ayakta tutan en önemli unsur gibi gözüküyor. Bu ilginin sebebi siyasi iktidarın yarattığı sıcaklık kadar Türk dizileri olduğunu zannediyoruz. Tıpkı Suriyelilere olduğu gibi Arap turistlere de yönelik kimi çevrelerin alerjik nazarları olduğunu gözledik. Bu haller hakikaten bu toprakların kültürüne yakışmayan son derece ayıp bir tutumlar. Lütfen kimse “ama” demesin, bu sıkıntılı durumlarına çare bulmaya çalışsın. Her iki yazımızda da temel çıkış noktamız “önce insan” odaklı bir yaklaşım tarzıdır. Başka türlüsü, hele bizim gibi eski bir hümanist tüfeğe asla yakışmaz.",https://www.hurriyet.com.tr/yazarlar/sitki-sukurer/aziz-kocaoglu-ormani-41074514
Sıtkı Şükürer,Bekliyoruz,"Aralık 10, 2018 07:59","Bu sebeple ihracatın artabilmesi ancak ithalatla mümkündür. Ancak son birkaç aydır ihracat artarken ithalat düşüyor ve cari fazla veriyoruz. Bu durumun muhtelif sebepleri olabilir. İlk akla gelen kullanmadığımız bir atıl kapasitenin devreye girdiği ve yerli sanayinin ikame malları üretebildiği. Hani mevzuu tarım sektörü olsa bu yaklaşıma bir parça itibar edebiliriz. Akla yakın diğer senaryo ise ihracat artışının stoklardaki erimeyle karşılandığı. Yani ihracatçıların optimum stoktan minimum stok anlayışına geçerek, ithalata pek yanaşmadan zamanında aldığı hammadde ve ara mallarla üretim yapma halinden söz ediyoruz. Hal böyleyse, bahse konu “mermiler” kısa zamanda tükeneceğinden ihracat rakamının devamını temin için tekrar ithalat rakamları artacak demektir. Aksi halde ihracat çakılır. Bu arada, ihracatı tetikleyen en önemli faktör, ağustos ayından itibaren döviz kurlarının yükselmesidir. Gelinen durum itibariyle 5,15-5,20’ler seviyesine gerileyen dolar kurları, hareketlenmenin başladığı ağustos ayından itibaren %35’ler mertebesinde bir artışa tekabül ederken, aynı tarihten bugüne enflasyon artışı da TÜFE-ÜFE ortalaması itibariyle yine aynı orana işaret etmektedir. Diyeceğimiz, döviz kuru ile ilgili ihracatçıya yarayan bir avantaj pek kalmamıştır. Bu nedenle yakın gelecekte ihracat artışının olumsuz etkilenmesi şaşırtıcı olmayacaktır. Esasında, iç talep kurumuş iken, bankalar kredi vermekten kaçınırken, döviz rezervleri giderek azalırken, yapılandırmaya muhtaç krediler sürekli artarken “ekonomi toparladı” izlenimleri vermeye çalışmak yanıltıcıdır. An itibariyle ülke ekonomisi (eksi) büyüme içindedir ve bu “resesyon bulutu” en az 2019 yılının ilk iki çeyreğinde devam edecek gibi durmaktadır. Ekonomi yönetimi bahse konu talep kuruluğunu aşabilmek için enflasyonist çözümler üretmeye çalışıyor. Bu anlamda bazı bankaların ipotekli gayrimenkul kredilerini menkulleştirerek, bir dizi zorlama işlem sonrasında Merkez Bankası’nın para basması sonucunu doğurarak bir karşılıksız kaynak yaratma çabası gözleniyor. Belirtmek gerekir, “tüketici güven endeksinde”ki göreli düzelme, manipülasyona açık olması sebebiyle kimseye sevindirici gelmemeli. Objektif verilerden beslenen ülke risk primlerimiz ise (CSD) “alarm” seviyesinde. Hal böyleyken piyasaya enjekte edilecek nakit, talebi tetiklemekten ziyade dolarizasyona yol açar. Neticede ekonomi çok ince bir çizgi üzerinde yürüyor. “En kötü geride kaldı, kriz aşıldı” türü söylemler gerçeği yansıtmıyor. Son olarak, an itibariyle ekonomide durumumuza özetleyen kavramın “beklemek” fiili olduğuna işaret etmek istiyoruz. Herkes tıpkı otomobil farına yakalanmış tavşan gibi “bekliyor”. Bankalar sorunlu kredileri için eyleme geçmiyor, şirketler alacakları için sabırlı, işveren işçi çıkartmak için beklemede, mevduat sahibi TL’den dövize geçerek kur tekrar artar mı hayalini kuruyor, sendikasyon kredisinin alacaklısı borçlu bankalara karşı hareketsiz bekliyor. Maliye ödenmeyen vergilere tolerans gösteriyor, enflasyonun etkisini hissetmeye başlayan halk sessizliğini koruyor... Özetle, havada asılı kalarak düşmeyeceğimiz zannıyla bekleşip duruyoruz. ----- Nasıl ve kimin adayı CHP’de kim büyükşehir adayı olur? Kılıçdaroğlu’na göre illa bir “kadın” olmalı. Hani, Selin Sayek Böke ismi bu manada masadadır. Aziz Kocaoğlu’na göre, onun içine sinen birisi olmalı. Bir Antep sözü vardır. “Ağzını büzmesinden Ömer diyeceği belliydi.” Aziz Bey de önden tavşanlar koşturarak günün sonunda Alaattin Yüksel’i aday yapmak ister. Partinin Merkez yönetimi, MYK ve PM’i kimi arzular? Onlar da olası bir genel başkanlık mücadelesinde o esnada İzmir kalesini kendilerinden birinin tutmasını ister. Bu sebeple “Murat Bakan” ismi onların güvencesidir. İl yönetimi nasıl pozisyon alır? İl başkanı genç bir adam. Deniz Yücel henüz ağırlığını hissettirebilecek bir güce sahip değil. Bağlı olarak kıblesini genel merkeze çevirmesi, dolayısıyla Murat Bakan’a yakın durması şaşırtıcı olmaz. İş dünyasının beklentisi ne derseniz? Ortodoks CHP’lilerden, hayatı boyunca kamuda çalışmışlardan, akademisyenlerden ve fazla sivri insanlardan uzak adaylar talep ederler. Bu sebeple Alaattin Yüksel, Ender Yorgancılar, Mehmet Ali Susam isimleri o kesimi mutlu eder. Kentsoylular, entelektüeller, İstanbul basını, tüm CHP seçkinleri için ibre Tunç Soyer’i gösterir. Emektar ve kadim CHP’lilere sorarsanız Abdül Batur, Kemal Karataş gibi isimler makbuldür. Diyeceğimiz, bu işte tek bir doğru yok... Meseleye nereden bakarsanız farklı bir adayı makul görürsünüz. İdeal aday; hem örgütte, hem yerel yönetimlerde, Ankara’da, bürokraside, iktidar ilişkilerinde, iş dünyasında karşılığı olan, dünyayı tanıması, vizyon sahibi olması, yöneticilik vasfı, şehir planlaması, mühendisliği konularında birikimi, lisanı, kültürü gibi pek çok kaliteyi ihtiva eden bir kişidir. Mevcut adaylar içinde bu kriterlerin bir çoğunu yakalayan adaylar var. Kılıçdaroğlu’nun işinin zor olduğu ortada. Yukarıda çeşitli kesimlerden söz ettik. Hepsi kaale alınması gereken güç odakları. Tüm bunların üstünde İzmir halkına da ters düşmeyecek bir aday seçimi belki de en önemlisi. Anlaşılan daha bir müddet bekleme durumundayız.",https://www.hurriyet.com.tr/yazarlar/sitki-sukurer/bekliyoruz-41045581
Sıtkı Şükürer,OD Urla,"Aralık 17, 2018 07:59","Alsancak’taki mekan İzmir gastronomisinin kendinden emin ve vakur simgesidir. OD Urla bu mekanın sahiplerinin yeni işletmesi. Urla’da açılan yeri gördüğünüzde aşık olmamanız mümkün değil. OD Urla hanüz ilk ayını bile doldurmadı. Ama çok farklı bir nefes yakalanacağını hemen hissediyorsunuz. Biliyoruz ki, her geçen gün daha iyiye giderek mükemmele doğru telaşsız bir koşu başlatacak. Son dönemlerde iyi yetişmiş, elit diyebileceğimiz insanlar gastronomiye merak sardı. Yüksek gustolu mekanlar açıyorlar. Ama bu iş bir birikim ve aileden gelen kültürel kodlara ihtiyaç duyulan bir meslek dalı. Hani Mengenli aşçılar gibi... Ancak, onların da gusto problemi ortaya çıkıyor. Sihirli birleşim hiç şüphesiz ikisini bir arada barındıran kaliteler. İşte OD Urla’nın farkı da bu noktada başlıyor. Günter Bey anlaşılan en anlamlı yatırımı sevgili oğlu Osman Sezener’e yapmış. Bu çok konuşulan genç adam, birkaç yıldır İzmir gastronomi dünyasında esmeye başlamıştı. Nihayet beklenen atağını bahse konu mekanda hayata geçirme fırsatını buldu. Yaklaşık 15 dönüm zeytinlik içerisinde doğayla uyumlu, tabii ki odun fırının ayrıcalığında bir “Yerel Akdeniz” mutfağı planlanmış. Esasında “şehir” kimliğinin “ülkelerin” önüne geçtiği bir süreçte “Ege ve İzmir gastronomisi” bu neviden yerlerle dünya sahnesine çıkabilecek. Bakın, Ferzan Özpetek’in filmlerinden fırlamış bu mekanı daha çok anlatacağız. Şimdilik hayırlı olsun, diyoruz. ----- Vergi ödeme oranları düşüyor EKONOMİK daralmanın giderek yoğunlaştığı günlerden geçiyoruz. Türkiye “gelişmekte olan ülkeler” kategorisinde. Bunun anlamı “sermayesi kıt” bir ülke olduğumuzdur. Hal böyle olunca “vadeli ekonomi” gerçeğine mahkumuz. Eş zamanlı olarak ekonomik hayat kredi ile finanse edilen bir düzeni gerektiriyor. Hani piyasaların canlı olduğu zamanlarda öz kaynaksız yapı stok devir hızlarının yüksekliği ile tolere edilebilir. Ama maalesef içinde bulunduğumuz konjoktürde tam anlamıyla “talep kuruluğu” yaşanıyor. Bir yandan yüksek finansman maliyetlerine katlanılmak zorunda kalınması, öte yandan müşteri cephesinde “kesat”lık hali, giderek “ödeme namusu” dediğimiz ticari duruşa mecburi zafiyetler getiriyor. Bu arada, vergi ödemelerinde de ciddi aksamalar yaşanıyor. Halen ödenmeyen vergilere Maliye aylık %2 gecikme faizi alıyor. Neticede yıllığı %24’e gelen faiz, bugünkü koşullarda ucuz kredi mahiyetinde. Bu sebeple vergi tahsilatında ciddi bir oransal düşüş yaşanıyor. Ocak-Ekim 2018 döneminde tahakkuk-tahsilat oranının %74,9’lara düştüğü bilgisi ise hakikaten düşündürücüdür. Bu istatistik 2017’de %82,3 olmasına rağmen uzun yıllar %90’lar mertebesinde seyretmişti. Muhtemelen Ağustos 2018’den itibaren bu oran çok daha aşağılara gitmiştir. Yani devlet aygıtını ayakta tutan en önemli unsur vergidir. Umarız bu tutum bir “pasif direniş” işareti taşımıyordur. Neyse, aşırı kötümser olmak istemiyoruz. Her kriz geçicidir, en geç 2019’un ikinci yarısından itibaren toparlanacağımızı bekleyenlere güveniyoruz. ----- Sarı yelekliler “Sarı yelekliler” hareketi bir itiraz hatta düşük yoğunluklu bir isyan hareketidir. Esasında “mazlum kıpırdanmaları” tüm dünyada 20-25 yıl öncesinden kendini hissettirmeye başlamıştı. Hikayenin kökü 1789 Burjuva devrimine kadar dayanır. Adına “demokrasi” dediğimiz bir rüyanın zaman içinde büyük aldatmacaya dönüşmesi geniş kitlelerde uzun zamandır tepki biriktirmeye başlamıştı. Egemenler toplumda herkesin önünün açık olduğu efsanesini yaymak suretiyle düzenlerini sürdürüyorlardı. Ancak her nedense hep “yutulan” halk oluyordu. İstisnalar dışında “yazı gelince ben kazanırım, tura gelince sen kaybedersin” uyutması ile uzun yıllar boyunca sabırlar zorlandı. Bir noktadan sonra “oy” gücünü elinde bulunduran kitleler bahse konu “yalan”a baş kaldırdılar. Sarsılmaz deniler iktidarlar değişmeye, kendilerine uzatılan “havuç”a erişememekten helak olmuş kitlelere müthiş bir özgüven ve moral gelmeye başladı. Genel anlamda Trump olgusunu, Orta ve Güney Amerika çalkantılarını, Brexit’i, hatta AK Parti’nin iktidara gelmesini, sonrasında Gezi eylemlerini böyle değerlendirebiliriz. Pek tabii, bu neviden hareketler müesses nizama tehdit mahiyetinde olduğundan zaman zaman şiddete yönelmesi şaşırtıcı değildir. Özünde refahtan pay alma konusunda umudunu yitiren insanların haklı mücadelesinin kontrolden çıkarak “vandallaşması” bir çuval inciri mahvede bilmektedir. Neyse, “sarı yelekliler” hareketi, yüreğinde hümanist devrim ateşini küllendirmeden bekleten tüm “yorgun demokratlar” için heyecan verici bir sosyal olgu. Geniş kitleler açısından da en azından demokrasinin, hak aramanın, kendini değerli hissetmenin vesilesidir. Yani son tahlilde “iyi bir şeydir”.",https://www.hurriyet.com.tr/yazarlar/sitki-sukurer/od-urla-41053684
Sıtkı Şükürer,Kimse cürmünü abartmamalı,"Kasım 18, 2018 11:59","Her kesimden oy alırdı. İzmir muhafazakar kimlikli Burhan Özfatura’yı iki kez belediye başkanı seçmişti. Bu kent esasında merkez ve merkez sağ partilere daha yakındır. Son dört seçimde DSP ve CHP’li adaylar seçiliyor. İzmirlilerin bir özelliği vardır. Merkezden uzak durduğunu düşündükleri partilere oy vermiyorlar. Ötesinde, bu neviden partilere karşı en güçlü gördükleri parti etrafında toplanıyorlar. CHP’nin İzmir’de üst üste gösterdiği başarının temelinde bu sosyolojik gerçeklik yatıyor. Bu husus bilindik bir yorum olmasına rağmen kimi CHP’lilerin farkında olmadıklarını düşünüyoruz. Bu partide aday belirlenirken, ısrarla örgütün benimsediği ve örgütün içinden kişilerin tercih edilmesi gerektiğini söylüyorlar. Bu kişilerin CHP’nin kök oyunun idrakinde olmadıklarını anlaşılıyor. Zaten, Türkiye genelinde de %25 oya merkez seçmenin katkısıyla ulaşabiliyorlar. Bu hususları neden ifade ediyoruz? Sebebi basit... CHP aday gösterirken her eğilimden seçmene hitap eden kişileri tercih etmek zorundadır. Kemal Kılıçdaroğlu en başından beri bu durumun farkında. Esasında, Ekmelettin İhsanoğlu ve Mansur Yavaş gibi projeler doğru adımlardı. Yanı sıra, Kılıçdaroğlu’nun illa bir “kadın” aday arayışı olduğu duyumları geliyor. Kimse itiraz etmez, ama sırf “kadın” olmak kriter olmamalı. Diyeceğimiz CHP, özellikle İzmir’de ve Türkiye genelinde gerçekçi olmak zorunda. Yoksa, öyle bir şokla karşılaşır ki, bu defa Kılıçdaroğlu’nu kimse kurtaramaz. ----- Açık mektup İŞ dünyası Ağustos 2018’de döviz kurlarının yükselişiyle öteden beri yaşadığı sıkıntıların tırmandığı bir sürece girdi. Bir yandan ithal girdilerde oluşan maliyet baskısı, diğer yandan finansmana erişim olanaklarının kısıtlanması, kredi maliyetlerinde aşırı yükselmeler, kredi kaynaklarının daralması ve tüm bu sıkıntıları katmerleyen “talep kuruluğu”, benzerine geçmiş dönemlerde rastlamadığımız bir ekonomik darboğaz ortamının oluşmasına sebep olmuştur. Görünen odur ki, sıkıntılar kısa vade de çözümlenecek türden değildir. Bu aşamada ekonomi yönetimimizin liderliği büyük önem taşımaktadır. Ancak, geçtiğimizi ay içinde açıklanan Yeni Ekonomik Programın (YEP) hilafına, biraz da mecburiyetten enflasyonist politikaların işaretleri verilmeye başlanmıştır. Bankacılık sistemimiz tüm piyasa aktörleri gibi sıkıntılar içerisindedir. Uluslararası piyasalardan temin edilmeye ve yenilenmeye çalışılan sendikasyon kredilerinde gelişmeler iç açıcı değildir. Vadeler 1 yıl, faizler de %7,5-8’ler seviyesinde oluşabilmektedir. Bu koşullarla iş dünyasına yansıtılan yüksek faizli kredilerin sürdürülebilir ve geri ödenebilirliği çok zordur. Neticede herkes aynı gemidedir. Devlet kurumlarının “ağırlaştırılmış tavsiye”lerle kredi, faiz ile enflasyonu kontrol edebilmesinin mümkün ve doğru olmadığının herkes farkındadır. Ancak, her kriz geçicidir. Türkiye ekonomisi, şimdilerde biraz düşmüş olsa da 800-850 milyar dolar katma değer üretebilen büyük bir potansiyeldir. Türk Devleti, kendi kalıcı gerçekliğini ortaya koyarak, uzun vadeli döviz tahvil ihraçları ile banka sistemine ek teminatlar oluşturarak uluslararası piyasalardan rahatlatıcı imkanlar sağlayabileceğini düşünüyoruz. Yine IMF ile iletişime geçilerek, onların garantörlüğünde mevcut sıkıntıların, bir program dahilinde aşılabileceği pek çok ekonomistin hakim görüşüdür. ----- Moody’s’den karamsar tablo MOODY’S ve Fitch, ülkemize dair büyüme tahminlerini açıkladı. Her ikisi de 2019 yılında negatif büyüme bekliyor. Yalnız Moody’s, önümüzdeki yılın ikinci yarısına yönelik aşırı bir daralmaya işaret ediyor. Bilindiği gibi Türkiye ekonomisi 2018 yılı ilk çeyrekte %7.3, ikinci çeyrekte %5.2 büyümüştü. Moody’s 2018 yılı bütününde %1.5 büyüme tahmin ediyor. Bu durumda ikinci yarı oranı ancak (-) %4.75 olursa bu ortalama tutturuluyor. Yani Moody’s’e göre an itibariyle derin bir tünelin içerisindeyiz.",https://www.hurriyet.com.tr/yazarlar/sitki-sukurer/kimse-curmunu-abartmamali-41022852
Sıtkı Şükürer,Mahzen & Kiler,"Kasım 14, 2018 11:08","Kaliteli yapılaşmanın yanı sıra çok hoş ticari mekanlar açılıyor. Geçen hafta daha önce fark etmediğim bir mekana, üstelik iki gün üst üste gittim. Mahzen & Kiler’den söz ediyorum... Altı ay önce açılmış yerin şefi ve sahibi Baran Demirok, asıl mesleği mimarlığı kenara koyup, ağırlıklı İspanyol mutfağı esintili çok keyifli bir şarküteri – restoran karışımı ortam oluşturmuş. Bu neviden yerler özel insanların şahıslarında biriktirdikleri gastronomi kültürünün bir anda dışa vurumu şeklinde tecelli ediyor ve bizim gibi şikemperverleri mutlu kılıyor. Baran Bey, çok hoş sürprizlerle bezenmiş Tapas tabağı ile ilk anda aklımızı başımızdan aldı. Sonrasında; özel sosisler, kaz ciğeri ve prosciutto sunumları, Brüksel usulü özel soslu midyeleri, pizzaları, makarnaları derken damak zevkimiz müthiş bir lezzet “arbede”si yaşadı. Bira ve şarap çeşitliliğinin de ihmal edilmediği mekan, ayrıca çok dengeli bir fiyat politikasına da sahip. Baran Demirok’la konuştuğumuzda, büyük usta Ahmet Güzelyağdöken’in akıl hocalığından da istifade edildiğini öğrenince memnuniyetimizin sebepsiz olmadığı ortaya çıktı. Tavsiye olunur. ----- Yerel seçimler YEREL seçimlerde aday heyecanı artıyor. Böyle anlarda hangi aday adayı ile konuşursanız kendisinin çok önde olduğunu, muhtemel rakiplerinin de hiçbir şanslarının bulunmadığını, ifade edecektir. Siyaset böyle bir şeydir. Bu virüs kanınıza girdiği zaman başka bir şey düşünemez hale gelirsiniz. Oysa, istisnalar dışında siyasi pozisyonlar üç-beş, bilemediğiniz yedi-sekiz yıl sürer, sonra eski hayatınıza dönme durumunda kalırsınız. Bu defa işler kaldığı noktadan kolayından devam etmez, zira ivmesini kaybetmiştir. Yani, siyaset ne ölçüde matahtır, üzerinde iyi düşünülmesi gerekir. Büyükşehir adayları konusunu gelince, AK Parti’de Mahmut Özgener’in istekli olmadığı her ortamda konuşuluyor. Esasında Mahmut Bey, Ticaret Odası’nda yeni bir heyecan yarattı. Ekibi ile birlikte gece-gündüz çaba sarf ediyor. Bu sebeple Özgener’in aday olmaması İzmir ve Ticaret Odası için daha iyidir diye düşünüyoruz. CHP’de ise aday bolluğu var. Milletvekilleri, STK başkanları, ilçe belediye başkanları ve pek çok değerli isim kulis yapıyor, adaylığı gönlünden geçiriyor. Bize göre Murat Bakan ve Tunç Soyer bir adım öndeler. Bu isimlerin yanı sıra, iş dünyasının yakından tanıdığı ve takdir ettiği Mehmet Ali Susam ve Ender Yorgancılar konuştuğumuz pek çok insana makul geliyor. Ancak, bize uygun gelen başkalarına gelemeyebilir. Fıkradaki gibi “Herkes bulunduğu yerden fotoğrafı farklı görüyor.” ----- İyimser olalım ama dersimizi de yapalım AĞUSTOS ayında döviz kurlarının hareketlenmesi ülke ekonomisinde sıkıntıları açığa çıkardı. Kredi kaynaklarının kıt ve pahalı hale gelmesi, başta inşaat, otomotiv, enerji, lojistik ve bankacılık sektörleri olmak üzere şirketlerimizi etkiliyor. Büyük ölçekli pek çok firma kullandıkları kredilerin yeniden yapılandırılması ihtiyacı içinde. Ancak, kredi imkanları eskisi gibi değil... Yurtdışı sendikasyon kredileri ancak 1 yıllık vadeyle ve %7,5 mertebesinde faizlerle temin edilebiliyor. Bankaların diğer ana kaynağı “mevduatlar”ın vadesi de 35 güne inmiş durumda. Negatif faiz verseler de yine de %24’lerden söz ediyoruz. Dolayısıyla yeniden yapılandırmalarda mecburen yüksek faizler konuşuluyor. Yanı sıra mecburi vade uygulamalarına gidilirken, kredilerin “yüzdürülmesi” hedefleniyor. Bankaların sahip olmadıkları vade imkanları ile yapılandırma yapması gerçekçi gözükmüyor. Dolayısıyla “pastırma yazı” ile erken iyimser tutumlara girmeyelim. Görünen o ki, her halükarda bankacılık sistemine destek gerekiyor. Bu kurban, olsa olsa “tasarruf mevduat” sahibi olabilir. Bankalara özvarlık transferinin en pratik yolu Türk Lirası mevduatları enflasyonun altında faiz vererek eritmektir. Türk Lirası tasarruf mevduatı 1 trilyon civarındadır. Hani hafiften döviz tevdiata kaçış eğilimi belirmiş olsa da sıranın onlara da gelmeyeceğinin bir garantisi yoktur. Hükümet, KDV indirimleri ile enflasyonist bir politikaya dümen kırmıştır. Tüm ekonomik veriler 2019’un ilk çeyreğinde bir “talep kuruması”na işaret etmektedir. Bu nedenle Hazine ve TCMB kaynaklarının “para basma” sonucu doğuracak şekilde çalıştırılması sürpriz olmayacaktır. Böylelikle kısa vade de bir taşla çok kuş vurulacaktır. Anlaşılan, mart sonuna ertelenen kamu zamları ile yükselen enflasyon ve yüksek kurlar 2019 gerçeğimiz olmaya adaydır.",https://www.hurriyet.com.tr/yazarlar/sitki-sukurer/mahzen-kiler-41018183
Sıtkı Şükürer,Vino Locale,"Aralık 02, 2018 07:59","Geçen hafta sonu Urla bağ yolunda, Kuşçular köyünü geçince bir gastronomi mabedinde çok keyifli bir akşamüstü taamı yaşadık. Genç bir çift hayallerinin peşinde koşarak İstanbul’dan hareketlenip şahane bir yer yaratmışlar.Vino Locale’dan söz ediyoruz... Çok özenli bir Akdeniz Mutfağı, bölge şaraplarının eşliğinde adeta bir sosyal sorumluluk projesini hayata geçirme kaygısıyla, bir resital düzeninde sunuluyor. Mekanın sahibi ve aynı zamanda şefi konumunda olan Ozan bey, sevgili eşi Seray hanımla, maksimum 7 masa kuralına uyarak son derece butik bir fine dining restoran yaratmışlar. Menü özellikle sınırlı tutuluyor ve belirli aralıklarla değiştiriliyor. Odun ateşindeki lezzetler insanın aklını başından alıyor. Enteresan nokta, 15 yaşın altındakilere yasak bir mekan burası.Urla bu neviden yerlerle kopup gidiyor, bizlere de mutluluk ve iftihar duygusu kalıyor. ‘Var’lığı batsın FUTBOL insanımızın tutkusu. Hani yabancı oyuncu sınırlaması kalktıktan sonra sanki keyfimiz biraz azaldı. İnanın, kendi çocuklarımızla oluşan takımlarımızın rekabeti daha bir mutlu ediyordu. Şimdilerde aidiyetimiz bir parça bulutlandı, birbirimize duygularımızı pek geçiremez olduk. Neyse, liglerin eski heyecanı yok derken, bir de “var” diye bir uygulama çıktı ki, keyfimize tam “turp suyu” sıkıldı.Efendim, futbol hatalar oyunudur. Onu değerli kılan; kızgınlıklarımızla sarmalanmış halidir. Beklenen gol geldiğinde zembereğimizden boşalmamızdır. Bir saniye sonrasında hele hakem orta sahayı göstermişse tanımadığımız birine sarılmamızdır. İşte bu nedenlerle futbola meftunuzdur.Şimdi “var” diye bir icat çıkarıldı, oyun soğutularak üç-dört dakika sonrasında goller, penaltılar veriliyor, iptal ediliyor, üç-beş pozisyon öncesine gidilip senaryo yeniden yazılıyor. Neticede yeri geliyor “suya çekilmiş değirmen’e dönüyorsunuz, sevinciniz “yalan” oluyor.Yani, ey karar vericiler, bu oyunun adı futbol. Özünde bu bir şov, görsel bir keyif, haftalık bir deşarj. Burada hazreti Ömer’in adaletinin peşinde değiliz. Bizim keyfimize, hakem hatalarını günler boyu kaynatmak da dahildir.Lütfen ritmi bozan, heyecanı soğutan, giderek saçma-sapan bir hal alan bu uygulamadan vazgeçin, keyfimizin içine etmeyin. Kadın aday meselesi KEMAL Kılıçdaroğlu İzmir Büyükşehir Belediye Başkan adayının “kadın” olmasını önemsiyor. Esasında ne kadar haklı. Sosyal Demokrat bir parti iddiasındaysanız ve çok şükür ki, “kadın” adayı kolaylıkla benimseyecek bir beldede yaşıyorsanız, “şimdi” değil de “ne zaman” diye sorarlar karar vericilere... Ancak bu konuda CHP örgütü, hatta İzmir bir “ayıp”a sebebiyet vermiş durumda. Açıkça, konuşulan aday havuzu içinde, ki sayıları 15-20 kişiye kadar çıkıyor, hiç “kadın”lardan söz edilmiyor. Hal böyle olunca da, Kılıçdaroğlu sadece cinsiyete itibar eder ve birikimsiz birini aday yapar mı, diye bir telaş yaşanıyor.Bu arada bu konunun bu şekliyle “kadın” üzerinden konuşulması ister istemez yanlış anlamalara ve hassasiyetlere yol açıyor. Cinsiyet gerekliliği nötr olan görevler için “sırf kadın” olmak ağırlık taşıyan kriter olamaz, olmamalı.Ötesinde bu hususu katı koşul olarak dayatmak, “kadın”a yönelik bir haksızlıktır, “hor görme” tınısı içerir ve bahşedici bakışın küçümsemesini gizler. Neyse, esasında hayatın her alanında, sadece “kadın”la sınırlı kalmaksızın, eşcinsellerden çingenelere ve tüm “geri bıraktırılmışlara” yönelik pozitif ayrımcılık prensibi medeni olmanın ön koşuludur. Bu anlamıyla, bırakın “eşitler arasında birinci” tercihini, birikimi birkaç basamak altında olsa bile “kadın”ın önünün açılması gerekir.Meğer ki böyle birileri meydana çıksın, iddiasını ortaya koysun.",https://www.hurriyet.com.tr/yazarlar/sitki-sukurer/vino-locale-41037363
Sıtkı Şükürer,Ekonomik görünüm,"Kasım 25, 2018 12:41","Ancak, ikinci yarıda döviz kurlarından başlayan bir şokla ekonomi ciddi daralmaya girdi. Aralık ortalarında üçüncü çeyrek büyüme rakamları açıklanacak. Ekonomistlerin hakim görüşü, 2018 geneli için büyüme ortalamasının %1-2’lere kadar düşebileceği. Sanayi üretimi eylülde %2.7 oranında azaldı. Ekonomi iki aydır cari fazla veriyor. Baktığınızda tasarruf oranlarında bir iyileşme yok. İmalat sanayiindeki üretim azalması nedeniyle cari fazla veriyoruz. Sanayi üretimi büyük ölçüde ithalata bağımlı. İthalat ve iç talebin düşmesi vergi gelirlerini de olumsuz etkiliyor. Cari dengenin fazla vermesi, ironik şekilde bütçe dengelerini hafiften bozuyor. Diyeceksiniz, büyüme düşüyor, o halde enflasyon da düşmez mi? Maalesef bu durum böyle tecelli etmiyor. Zira talep enflasyonu yaşamıyoruz. Arz şokları devam ettiği müddetçe (kur, faiz) maliyet enflasyonu ağırlığından vazgeçmiyor. Hükümetin ÖTV ve KDV indirimleri sıkı maliye politikalarından taviz verme anlamına geliyor. Bağlı olarak enflasyonist bir politika tercihi olarak değerlendiriliyor. TURİZM GELİRİNDE ARTIŞ Mamafih stok eritme yönünden yararlı olduğu söylenebilir. Şu aşamada imalatçıda stoğa üretim niyeti pek gözükmüyor. Satın alma yöneticileri endeksi (PMI) temmuz ayından beri düşüş seyrinde. Ekim ayında 42.7’ye geriledi. Tüketici Güven Endeksimiz de Ekim 2018 57.3’lere düştü. İyi haber turizm gelirlerinde. 2018 yılı sonu itibariyle rakama 30 milyar dolara ulaşacak gibi... Türkiye’nin kredi riskini gösteren CDS verileri de 350-400 bandında seyrediyor. Yunanistan’la atbaşı gidiyoruz! Brent petrol 70 doların altında kalırsa ekonomimiz için çok iyi. Bankacılık sektöründe 2018 eylül ayı itibariyle “mevduat” cephesinde hem TL hem de yabancı parada reel olarak düşüş gözüküyor. Kredi kapasitesi yönünden bu durum kaynak sıkıntısı anlamına geliyor. “Kredi” cephesinde yılbaşına göre TL kredilerde reel olarak %13.2’lik bir gerileme, yabancı para kredilerde ise reel olarak %0.8 artış görülüyor. DÖVİZ KURLARI OYNAK ZEMİNDE 2019 yılı bütçesi ile ilgili hususlar da kısaca şöyle; 2019 yılında toplam 961 milyar TL gider öngörülüyor. Bu rakam bir önceki yıla göre %26’lık artış anlamındadır. Gelirler kısmında ise 880 milyar TL bütçelenmiş. KDV gelirlerinde %36.1, gelir vergisinde %40.1’lik artış varsayımı bize göre fazla iyimserdir. Kurumlar vergisinde %12.8’lik artış öngörüsü ise gerçekçidir. ÖTV’de ise %11’lik artış, büyük ölçüde akaryakıt politikalarına bağlıdır. Son olarak döviz kurlarının çok oynak bir zeminde olduğunu ifade edelim. Bir aydan beri “pastırma yazı” görünümü veren “kur” seviyeleri, her an “kara kış” moduna geçebilir. Döviz kurunun dış politik gelişmelere aşırı duyarlı olduğuna gözlüyoruz. Neticede “birikmiş ve büyük sıkıntı” gerçeği ortadayken IMF olmaksızın rahatlatıcı bir çözümün olamayacağını düşüyoruz. Enflasyon 2019 yılının ilk altı ayında, baz etkisiyle baktığınızda mevcut seviyelerinden daha aşağıya düşmeyecek gibi görünüyor. TÜFE’de %24-25’ler, ÜFE’de %45-46’lar umarız daha da yükselmez ve kalıcı gerçeğimiz olmaz. Enflasyon “gelişmiş” ülkelerde halledilmiş bir problem. Bu ülkeler skalasında görülen en yüksek oran %2.50. İşin enteresanı bu ülkelerin tamamında reel faiz negatif. “Gelişmekte” olan ülkelerde ise Arjantin, Mısır ve Türkiye dışında enflasyon sıkıntısı bulunmuyor. Bu üçlü dışında ortalama enflasyon %3. Ancak bu kategoride ülkelerin tamamı reel faiz veriyor. Sadece Türkiye ve Yunanistan, tıpkı gelişmiş ülkeler gibi negatif faiz veriyor. Anlaşılan bizim tasarruf oranımızı arttırmaya ihtiyacımız yok(!). Bu arada, borçlanma maliyetlerini ilgilendiren CDS primlerinde de tesadüfe bakın ki, Yunanistan ve Türkiye 4.00 katsayının biraz altı veya biraz üstünde gezinerek başı çekiyorlar. Bu arada, 2009 yılını baz alan TÜFE bazlı reel kur efektif döviz endeksimizin 2018 Ekim itibariyle 61.62 olduğunu belirtelim. VERGİ GELİRİ PAYI YÜKSELDİ Açık söyleyelim, bu rakam bize doğru gelmiyor. Bu borçluluk ve sair makro datalara bakılınca döviz kurunun şimdiki seviyelerini normal buluyoruz. 2019 yılı bütçe gelirlerimizin (880 milyar TL) GSYİH’ya oranı %18.3 seviyesinde. Bütçe giderlerinde ise (961 milyar TL) bu oran %20.1. Satılacak pek bir şey kalmadığından vergi gelirlerinin toplam bütçe gelirleri içindeki payı geçmiş yıllara göre bayağı yükselmiş ve %86’ya gelmiş. Dolaylı vergi oranı, bermutat %69’larda ve aynı eğilimi koruyor. Yani harcama üzerinden, diğer deyişle halktan, ödeme gücü ilkesini ıskalayarak vergi almayı tercih ediyoruz. Bütçe giderlerinde cari transfer ve faiz ödemeleri almış başını gidiyor. Cari transferlerin artması sosyal güvenlik sisteminde bozulmalara işaret eder. Rakam 391 milyar TL. Faiz gideri ise 117 milyar TL öngörülmüş. Bize göre bu rakam daha da artar. Son olarak cari dengemizle ilgili de bir şeyler söyleyelim... 15 yıllık cari açığımız (2003-2017) 584 milyar dolardır. Bu rakamın finansmanında 193.2 milyar dolarlık kısım doğrudan yabancı sermaye yatırımıdır. Gerisi, borç ve net hata – noksan. Acaba, bu kriz yabancı sermayesi nasıl etkiledi. Pişmanlar mı, tövbe mi edecekler? Muhtemelen hep birlikte mutsuzuz. Onlar da ne olduğunu anlamaya ve ne zaman geçeceğini kestirmeye çalışıyorlar.",https://www.hurriyet.com.tr/yazarlar/sitki-sukurer/ekonomik-gorunum-41030383
Sıtkı Şükürer,Kabak tadı bir yazı,"Aralık 24, 2018 07:59","Açık söyleyelim, “kaynatmak”tan yorulduk. Herkes bir yerlerden bir şey duyuyor ya da kendince bir muhakeme yapıyor ve “evraka” deyip, yorumunu kesin bilgi diye patlatıyor. Neticede karar verici değiliz. Patron Ankara’da. Hani “Parti Meclisi” falan desek de Kemal Kılıçdaroğlu büyük ölçüde belirleyici. Bu işlerde isimleri erkenden ve çok ön plana çıkanlar süreç uzadıkça yıpranıyorlar. Ama “polisiye” romanlarda bir kural vardır. Romanın başında ilk şüphelendiğimiz katil adayı bir müddet sonra unutturulur ve romanın sonunda yine “katil” o çıkar. Bu çerçevede en başından beri konuşulan adaylar, yani Tunç Soyer ve Murat Bakan’dan biri seçilirse bize sürpriz olmaz. Pek tabii, bilahare devreye giren Alaattin Yüksel de “ağır top” bir isim. Yanı sıra, Selim Sayek Böke, hem ışıltılı, hem birikimli hem de “kadın” bir aday. Hani, yerel teşkilatta pek karşılığı olmasa da bu husus çözülemeyecek bir handikap değil. Biraz önceki cümlemizi boşa çıkartacak şekilde; Abdul Batur, Mehmet Ali Susam, Ender Yorgancılar, Tuncay Özkan isimlerini de zikretmek durumundayız. Bu arada, Aziz Kocaoğlu’nun halkta karşılığının çok kişide bilindiğinin üstünde olduğu anlaşılıyor. Yapılan anketlerde Aziz Bey, uzak ara talep edilen aday konumunda. Aziz Kocaoğlu, dürüst kimliği ile giderek gönüllerde yer etmiş bir kişi. Ayrıca, son dönemlerdeki icraatlar hakikaten muhteşem oldu. Tramvay ve sahil düzenlemelerinden söz ediyoruz. Metropol dışında civar ilçelerdeki hizmetleriyle de çok özel bir algıya sahip. Bazıları Aziz Bey’den son anda yine aday olur mu, deseler de bu konudaki söylemlerine itibar edenler mümkün görmüyorlar. Ancak, siyasete sıcak ilgisini kaybetmiş gözükmüyor, kimin aday olacağı ile ilgili ipleri tutmak istiyor. Hani kimilerine fantezi gelse de Aziz Kocaoğlu’nun hedefinde CHP’nin genel başkanlığı olabilir. Pek tabii, o konuma geçebilmenin gerek şartı da Büyükşehir Başkanlığı’nı devam ettirmektir. Aziz Kocaoğlu, bu denli derin hesaplar içinde olur mu, ihtimal vermek istemeyiz. Biz ona bir Sosyal Demokrasi Vakfı kurmasını ve oluşturacağı platformda partiye ihtiyaç duyulan düşünsel katkıyı sağlamasını yakıştırıyoruz. Bu arada belirtelim ki, Aziz Bey, hatta Alaattin Yüksel’in, Muharrem İnce ile aynı çerçeve içinde anılmalarıyla ilgili izler henüz silinmiş değildir. Bu da onların Ankara’daki elini zayıflatıyor. ----- Saygısız motorcular GÜNLÜK yaşamlarında işe gidiş gelişlerinde motosiklet kullanan bir zümre var. Bu insanlarla konuştuğumuzda dört tekerlekli araç sahiplerinin kendilerine dikkat etmediğinden yakınırlar. Haklıdırlar, ancak bizim ülkede motosiklet kullanıcıları trafik sıkışıklığında “aralardan” süzülerek, adeta “slalom” yaparak araçlarını sürmeyi de kendilerine hak görürler. Oysa, tıpkı arabalar gibi şeritlerinin içinde kalmaları gerekir. Hani “kurye” olarak çalışan motosiklet çılgınlarını hiç konu etmiyoruz. O kesim tam anlamıyla “rehabilite” edilmeye muhtaç. Hiç şüphesiz, iki tekerlekli motorları ile bu tercihi bir yaşam biçimi haline getiren, durmuş oturmuş kuralları ve hayranlık uyandıran ritüelleriyle biz sıradan insanların gıpta ettiği bir kesim var ki, onlar bu dediklerimizden münezzehtir. Neyse, sözümüz saygısız motorculara da ama trafikte kim kurallara uyuyor diyeceksiniz. ----- İncili rehber İNCİLİ Gastronomi Rehberi yeni sayısını çıkardı. Söz konusu rehber Hürriyet ve Karaca gruplarının işbirliği ile ülke genelinde belirli yerlerde yeme-içme mekanlarını puanlıyor. 1’den 5’e kadar verilen puanlar “inci” denilerek isimlendiriliyor. En iyi yerler 5 inci’den başlıyor, sırasıyla 1 inci’ye kadar notlanıyor. İzmir’de “5 inci” alan mekan yok. 4 incili mekan bir tane. O da YEK ALAÇATI. Şef Kemal Demirasal’ın deniz ürünleri ve sebze ağırlıklı malzemelerle sunduğu Ege Mutfağı hakikaten bölgemizin yüz akıdır. İnciler çeşitli kategorilere veriliyor. Bunlar sırasıyla; Şef Restoranları, Bistro, Brasserie, Geleneksel Mutfak, Et Lokantaları, Kebapçılar, Balık Lokantaları, Meyhaneler. Dünyada Michelen Rehberi, lokal olarak Mandal Ajans’ın organizasyonunda “Bir Adım Öne Çıkanlar” bu neviden uygulamalar. Objektif ve titiz bir çalışmanın ürünü olan bu rehberler yeme-içme keyfine düşkün insanların işini kolaylaştırıyor. İyi bir yanı da her keseye uygun kategoriler belirlenmesi. Mekanları teşvik eden bu çalışmalar için çaba sarf edenlere teşekkür ederiz.",https://www.hurriyet.com.tr/yazarlar/sitki-sukurer/kabak-tadi-bir-yazi-41060788
Sıtkı Şükürer,Nasıl bir aday,"Aralık 31, 2018 07:59","Bizim gibi meraklıların nefesleri tutulmuş durumda. Yani, bu denli heyecan geniş halk kitlelerinde var mı? Zannetmiyoruz. Ama siyaseti yakından takip edenler açısından heyecanlı günler yaşıyoruz. Bir kere daha anlaşılıyor ki, siyaset bir strateji ve taktik mesleği. Uygun zaman, uygun yer, uygun kişiler üst üste örtüşünce bir anda yepyeni bir gerçeklik oluşabiliyor. Büyükşehir adayları konusu, malum çok çalkalandı. Artık kim neden olamayacak ise sebeplerini hep birlikte öğrendik hatta ezberledik. Hayat içinde bu neviden süreçler yaşandığında Süleyman Demirel’in ünlü tespiti zihinlere gelir. “Neyin olacağını görmek için neyin olamayacağını yaşamak lazımdır.” Mevcut aday adaylarının “olmazlarını” o denli konuştuk ki, kıyıda zamanını bekleyen, adının geçmesi ile herkese makul gelebilecek kişilerin bir anda gündeme gelmesi sürpriz olmaz. Pek tabii, belediye başkanlığı siyasi bir makam... Bu sebeple “aday”ın sadece kendi konusunda başarılı olması yetmiyor. Hele Büyükşehir adayının her konuda donanımlı olması gerekiyor. Aziz Bey sonradan açılmıştı. Hep birlikte tüm İzmir ilk üç-beş yıl Aziz Kocaoğlu’nun belediye başkanlığına dair acemiliğini atmasını beklemiştik. Bu lükse beldelerin tahammülü olmamalı. Bu sebeple, aday olacakların aşağıda sayacağımız tecrübelerden uzak olmaması icap eder. Yerel yönetimlerde tecrübe (ilçe belediye başkanlığı, teşkilatta yöneticilik, belediye meclis üyeliği, yerel komisyonlarda başkanlık vs...). Parti teşkilatında ve halk nezdinde, kırsalda, kentte karşılığının olması. Sivil toplum kuruluşlarında, dernek ve vakıflarda aktif görev almış bulunmak. İş insanı olmak. Ekonomik hayatın gerçekleri ile yoğrulmuş olmak. Milletvekilliği, bakanlık, bürokratik kademelerde görev almış olmak ya da en azından merkezi yönetim tecrübesini ve ilişkilerini sindirmiş olmak. Genç, ama mutlaka zinde olmak, tercihen şehir planlamacılığı ve mühendislik konularında iyi bir eğitime sahip olmak, yabancı dil bilmek, yurtdışını tanımak, oralarda bir müddet de olsa yaşamış olmak, önemli iş ilişkilerini temin etmiş bulunmak. Dürüst, makul, her siyasi parti ile uzlaşılı dili oluşturabilen, “üzüm yemeğe” odaklı bir kişilik profiline sahip olmak. Listeyi uzatmak mümkün... Bahse konu kalitelere sahip İzmir’de, insanlar var mı derseniz, hiç şüpheniz olmasın. Sadece serin, telaşsız ve arayan gözlerle etraf gözlense pek çok isim akla gelir. ----- Kimler olabilir? MEHMET ALİ SUSAM Zaman zaman Ege Ekonomisi Geliştirme Vakfı’ndan söz ediyoruz. Bu vakıf çok önemli bir sivil toplum kuruluşu. Vakfın Yönetim Kurulu Başkanlığı’nı halen Mehmet Ali Susam yürütüyor. Mehmet Ali Bey, hakikaten organizasyon becerisi yüksek bir sivil toplumcu. EGEV’i tekrar İzmir’in gündemine oturturken, kişisel kalibresinin ışıltısını tekrar herkese hatırlattı. Esnaf odası başkanlığı ve milletvekilliği kimlikleri ve diyaloğa açık kişiliği ile çok geniş bir çevresi olan Mehmet Ali Susam, ideal bir adaydır. ŞÜKRÜ ÜNLÜTÜRK Şükrü Bey, çok başarılı bir iş insanı. Sun Grup başkanı. Bir ODTÜ’lü. Sıfırdan kardeşi ve eşleriyle el ele iş dünyasında başarıya ulaşmış bir insan. Tipik bir 78 kuşağı olarak her sosyal sorumluluk projesinde katkı koymak için çırpınan bir insan. TÜSİAD yönetim kurulu üyeliği yanı sıra TÜRKONFED’de de mesai harcamış ve Güneydoğu’da BORGİP projesi ile sokaklara isimleri verilecek olan ölçüde iz bırakabilmiş bir düzgün şahsiyet. MEHMET ALİ KASALI Bir ODTÜ’lü daha. Mehmet Ali Kasalı, ESİAD’da başkanlığı döneminde İzmir sivil toplum dünyasını adeta domine ediyordu. Çalışkan, her daim her tavrını akıl süzgecinden geçiren, entelektüel ve İzmir’in her hücresine nüfuz etmiş bir kişilik. UĞUR YÜCE İzmir’in bir türlü siyasete ikna edemediği en önemli, en parıltılı sivil toplum mücevheri. Yaşı 76 oldu. Artık ondan böyle bir görev beklemek, bekleyenlerin haddini aşmasıdır. Ama keşke kendisini çok sevdiği İzmir’den sakınmasaydı. CİHAN TÜRSEN Genç yaşta Karşıyaka Belediye Başkanlığı sonrasında siyasete sıcak ilgisini hiç yitirmemiş bir hukukçu, sivil toplumcu, her daim duyarlı, düzgünlük sembolü bir insan. MAHMUT ÖZGENER İzmir Ticaret Odası’nın dinamik başkanı. Hani şimdi değilse bile, gelecek dönem hem CHP hem AK Parti onu kendi saflarına çekmek için yarışmalı. İstemediğini biliyoruz. Ama İzmir ona siyaset defterini kapattırmayacaktır. ENDER YORGANCILAR EBSO’nun kıdemli başkanı. Ender Yorgancılar, başarılı iş insanı, halkın içinde, yüzde yüz İzmirli bir insan. Tecrübesinin, ilişki olgunluğunun zirvesinde. Hani aday olsa “garantili mutluluk” türünden bir seçenek. Bakın, yukarıda sözü edilen isimlere hiç zorlanmadan, pırıl pırıl pek çok ismi dahil edebiliriz. Biraz düşününce akla gelen isimleri sayabiliriz. Temel Aycan Şen, Can Ortabaş, Bülent Akgerman, Mustafa Güçlü, Alaattin Epözdemir, Adnan Yıldırım, Hasan Denizkurdu, Önder Türkkanı, A. Nail Kubalı, Muhittin Bilget, Ümit Yaldız, Gönül Soyoğul, İlknur Denizli, Feyzi Hepşenkal, Şenol Aslanoğlu, Nedim Atila... Bahse konu kişilerin her biri becerikliliği, kaliteleri, İzmir sevgileri ile adeta özdeşlemiş insanlar. Hani bizim çevremiz, bildiğimiz bu... Her kesimden insanlar bu şekilde katkılarını esirgemezse, sadece Büyükşehir için değil, ilçe başkanlıkları ve belediye meclis üyeliklerinde de muazzam bir aday havuzuna sahip oluruz.",https://www.hurriyet.com.tr/yazarlar/sitki-sukurer/nasil-bir-aday-41067864
Sıtkı Şükürer,Bülent Börekçilik,"Ekim 07, 2018 10:47","Su böreğini andıran, hamuru ve böreğin içinden eriyip taşan peyniri, organik tereyağı ile sıcak yenilen şahane bir tat Adana Böreği. İzmir’de Bülent Börekçilik adıyla açılmış mekanda bu lezzete tesadüf ettik. Hakikaten denenmesi gereken özel bir tat... İşletmeci Ali Fethi Bali ile konuştuğumuzda işyerini üç ay önce açtıklarını ve çok ilgi gördüklerini söyledi. Bu arada tekrar vurgulayalım, bu börek sıcak ya da fırında ısıtılarak yenecek ve anında tüketilecek. Biz başımıza bela ettik, size de tavsiye olunur. (Halit Ziya Bulvarı No: 49, Tel: 0232 425 61 21) ----- Mc Kinsey’yi hemen asmayalım TÜRKİYE’de hükümet etme sistemi değişti. Artık Cumhurbaşkanı icra organının başında yer alıyor. Bu olgu Türkiye için yepyeni bir deneyim. Haliyle adaptasyon bir anda olmuyor. An itibariyle baktığımızda devlet kademelerinin yeni düzene henüz alışılmadığı haberlerini alıyoruz. Mesela Külliye’de ihdas edilen Başkanlık kurumları ile Bakanlıklar arasında hiyerarşik ilişki tam netleşmemiş gibi... Yine, diyelim Külliye’de Strateji ve Bütçe Başkanı Naci Ağbal, ilgili bakanlardan daha mı yetkili, kim kimin amiri, henüz bürokratların nezdinde bile açıklığa kavuşmuş değil... Hal böyle olunca “kıble”si belli olmayan devlet memuru zor adım atar ve verimlilik düşer. Yine eski sisteme göre milletvekillerinin “fonksiyonu” ve bağlı olarak “ağırlığı” azalmış durumda. Ama gelin görün ki, vekiller bu durumun henüz tam farkında değillermiş. Bu neviden karmaşanın ortadan kaldırılması için devlet yeni sisteme göre organize edilmeye muhtaç. Kamu Maliyesi Değişim ve Dönüşüm Ofisi bu amaçla kurulmuş. İşte MC Kinsey’e, anladığımız bu işler için ihtiyaç duyuluyor. Devlet; fonksiyonları, görev tanımları, yetkileri itibariyle daha verimli ve etkin çalışabilecek bir yapılanmaya dönüştürülecek, strateji oluşturma ve uygulama süreçlerinde danışmanlık yapılacak, kaydedilen performansların izlendiği üçer aylık raporlar hazırlanacak. Diyeceğimiz, Mc Kinsey’i komplo teorileri ile özdeşleştirmek sosyal medya için renkli bir malzemedir. Ancak, bahse konu servisler için bu seviyede sınırlı sayıda kuruluş olduğunu bilmek gerekiyor. Mc Kinsey aracılığıyla bir anlamda YEP’de ortaya konan programın denetimi yaptırılacak, uluslararası camiaya güven verilecek. Bu arada, uluslararası lisansla çalışan şirketler zaten bu ülkede devletin pek çok kademesinde servis veriyorlar. Örneğin, TCMB’den kamu bankalarına, hep Uluslararası Bağımsız Denetim kuruluşları rapor hazırlar. Yani laf olsun torba dolsun mahiyetinde konuşmuyor olmamız lazım. Kaldı ki, günümüz dünyasında hangi finansal bilgi, neden saklı tutulma gayretindedir, bu da ayrı bir mevzu... Hatta şeffaflıktan kaçınmak madrabazlıkla eş anlamlı değerlendiriliyor. Bu yönü itibariyle “kozmik oda” söylemleri, kusura bakılmasın popülist bir söylemden öteye geçmiyor. ----- Stagflasyon ÜFE %46, TÜFE %24 olunca uzunca bir süredir unuttuğumuz eski dost(!) “Enflasyon” yüksek oranlı haliyle kendini hatırlattı. Dikkat ederseniz ÜFE ile TÜFE arasında fark büyük. Yani üretim sektörü maliyetlerini henüz tüketici fiyatlarına yansıtabilmiş değil... Hani imkanı var da keyfinden zam yapılmıyor değil. Bu yüksek fiyatları emebilecek bir talep ortada yok. Diyeceğimiz “stagflasyon”, yani durgunluk içinde enflasyon sürecine girmeye başladık. İş dünyası bir yandan enflasyonun baskısını hissederek giderlerini kontrol etmeye çalışacak, diğer yandan da satışlarını ve tahsilat kalitesini korumaya gayret edecek. Hakikaten zor bir dönem. Örneğin, çalışanlara en az enflasyon oranında (geçmiş enflasyon) zam yapabilecek sektör çok sınırlı duruyor. İhracatçılardan söz etmiyoruz. Onlar haliyle mutlular. Devlet, kendi çalışanlarına geçmiş değil “beklenen” enflasyona göre zam yapılması konusunda eğilim belirtti. Muhtemelen özel sektör de bu uygulamayı tercih edecektir. Enflasyonun bu denli yüksek çıkması, acaba bir “faiz-enflasyon” sarmalı mı başlıyor, endişesi yaratıyor. Zira CDS’lerimiz (ülke risk primi) hemen arttı ve TCMB’den faiz artırımı beklentisi oluşmaya başladı. Pek tabii, yüksek enflasyon hem kredi hem de mevduat faizlerini yukarılara taşıyacak. Hani %40-50’lerle kredi alan, açık söyleyelim, bugünkü ekonomik ortamda zor geri öder. Öte yandan, mevduata %30’ların üzerinde faiz veren banka, hani bir de kredi batırırsa, zaten sendikasyonlarını da yenileyemiyor ya da pahalıya mal ediyor, tam sıkıntıya düşer. Yani, moralleri yüksek tutalım tamam, ama bunun için ilave bir şeyler yapılması gerekiyor. Dememiz odur ki, en az 80 milyar dolar “cansuyu kredisi” ile IMF programı sanki dertlerin dermanıdır ve ekonominin önünü açar.",https://www.hurriyet.com.tr/yazarlar/sitki-sukurer/bulent-borekcilik-40979042
Sıtkı Şükürer,Bereket Tanrısı İzmir’e gelmiş,"Eylül 30, 2018 12:26","Hiç yok diyemeyiz. Örneğin Bornova’da Ahmet Usta’nın ‘Samsun Pidecisi’ daima özgünlüğünü korumuştur. Bu defa yepyeni bir deneyim sahne aldı. Alsancak Gül Sokak’ta açılan ‘Obi’den söz ediyoruz. ‘Obi’, Laz mitolojisinde yağmur ve bereket tanrısı anlamına geliyormuş. Cengiz, Cem ve Can Yavaş’ın büyük bir özenle hizmete açtıkları mekan, sunduğu çeşitlerle sizi 1408 kilometre uzağa gitme zahmetinden kurtarıyor. Obi’ye gittiğinizde kesin aklınız karışıyor. Aynı anda gurme pidelerini, İspir fasulyesini, Zigana güvecini, soğan kebabını, Sürmene pilavını karşınızda görünce seçim yapamıyorsunuz. Hani hepsini bir defada tadacağız diye bir şey yok. Finalde tabii ki o özel ‘sütlaç’, Allah’ın emri. Açıkça, böylesi yerler açılınca insan seviniyor. Hem otantik lezzetler tanıtılıyor hem de son derece medeni bir ortam ve makul fiyat düzenlemesiyle yeme-içme sektörüne örnek olunuyor. ------------------------------------- Yeni Ekonomik Program GEÇEN hafta Berat Albayrak, piyasa oyuncularının çok büyük bir dikkatle izlediği Yeni Ekonomik Programı (YEP) açıkladı. Genel olarak iyi niyetli ve yüzleşici olarak algılandı. Ancak pek çok ekonomist gelecek yıllara ilişkin hedeflerin döviz kurları, işsizlik oranları, büyüme rakamları, cari açık ve bütçe açığının GSMH’ye oranları itibariyle birbirlerini teyit etmekte zorlandığı tespitini yaptı. Esasında bu tip program açıklamalarının ‘siyaset metinleri’ niteliğinden uzak olmaları gerekir. Günümüzde ekonomi yönetimi, maksat geniş tabanlı bir refah oluşturmak ise siyasi değil teknik bir çabadır. Pek tabii siyasetçileri de ‘anlama’ durumundayız. Zaten var olan şartları daha da ağırlaştırmamak, moralleri yüksek tutmak için ‘kriz’ sözcüğünü bile telaffuz etmek istemiyorlar. Ama bu hassasiyet resmi bir program açıklamasına yansırsa, bu defa piyasa nezdinde inandırıcılık, orta vadede de mahcubiyet sorunu ortaya çıkartıyor. Mamafih YEP, ekonomi yönetiminin sıkıntıların farkında olduğunun ve çok ciddi bir mücadelenin başlatılması gereğinin belgesidir. Bu anlamıyla iktidar adına ve bağlı olarak ülke ekonomisi için çok önemli bir merhaledir. PROGRAM HEDEFLERİ Büyüme              Enflasyon            Bütçe    Faiz dışı Cari        İşsizlik dengesi               fazla      açık 2019      2,3          15,9       1,8          0,8          3,3          12,1 2020      3,5          9.8          1,9          1,0          2,7          11,9 2021      5,0          6,0          1,7          1,3          2,6          10.8 YEP’den kısa notlar Bu ülkede yüzde 5’in altında büyüme işsizliği azaltmaz. Ama 2020 yılında düşüyor gözüküyor. 2018 yılında cari açık 36 milyar dolar öngörülmüş. Yani son beş ayda cari açık 3 milyar dolar bekleniyor ki, bu gerçekçi değil. Bu hedef tutacaksa, o zaman 2019 yılının tamamı için 26 milyar dolar tutarsız kalıyor. Döviz kurları aşırı iyimser. Örneğin 2019 için 5.60 öngörülmüş. 2020 yılında büyüme artıyor. Ama cari açık onu takip etmiyor, hatta oransal olarak azalıyor. Bu mümkün değil. Bütçe açığı hep GMSH’nin yüzde 2’sinin altında öngörülüyor. Yani devlet, bankalar dahil hiç kimseye  el uzatmayacak mı? Reel sektörden pek söz edilmemiş. Sanki kendi kaderine terk edilmiş. BDDK ve SPK’dan sonra ilave bir bürokratik kademe ihdas edilmiş: Türkiye Finansal Hizmetler Kurumu. Mevcutlar yetmiyor muydu? Neyse, listeyi uzatıp karamsarlık pompalamanın alemi yok. Ancak bu ülkede ‘resesyon’ vakası kesin gibi. Hani, keşke Berat Albayrak siyasi kimliğinden sıyrılıp sanki bir zamanların Kemal Derviş’i gibi teknisyen kimliği ile meselelere yaklaşsa, çok daha samimi bulunurdu.",https://www.hurriyet.com.tr/yazarlar/sitki-sukurer/bereket-tanrisi-izmire-gelmis-40972206
Sıtkı Şükürer,Yerel siyaset ve CHP,"Ekim 05, 2018 12:12","Genel Merkez bu karara memnun olmuş gözüküyor. Şimdi “top” Genel Merkez’de. Kılıçdaroğlu’nun işi zor. Kulis bilgilerine göre bir “kadın” aday arayışı içindeymiş. Hani bu ‘post’a heves edenler çoktur. Neticede CHP’nin en önemli kamu makamı İzmir Büyükşehir Belediyesi’dir. Karar Ankara’da çatılacağından halen milletvekili aday adaylarının şansı daha yüksek. Kılıçdaroğlu muhtemelen bir kamuoyu araştırması yaptıracaktır. Belki de parti içinde bir ön seçim bile söz konusu olabilir. Bizim duyumlarımızda Murat Bakan, Tunç Soyer ve Ender Yorgancılar’ın isimleri ön plana çıkıyor. Murat Bakan, parti nezdinde güçlü bir aday. Tunç Soyer ise kamuoyunda tanınan bir kişi. EBSO Başkanı Ender Yorgancılar uzun zamandır konuşulan bir isim. Aziz Kocaoğlu’nun sıcak bakacağı, yanı sıra iş dünyasının tercih edeceği klas bir aday adayı; Yorgancılar. Başka aday yok mu? Mehmet Ali Susam, özellikle EGEV başkanlığı ile küllerinden yeniden doğdu. Ayrıca pek çok medyatik milletvekillerinin de ismi geçiyor. Bakınız bir opsiyon daha var. O da Aziz Bey’in Genel Merkez’in talebi ile yeniden aday olması. An itibariyle bu durum pek olası gözükmüyor. Zira Aziz Kocaoğlu için Ankara’da epeydir kazanlar kaynıyordu. Ama kamuoyu yoklamalarında Kocaoğlu, ismi çok ön plana çıkar ve AK Parti de Mahmut Özgener gibi iddialı bir adayla podyuma çıkarsa, Kocaoğlu’na tekrar ricacı olunabilir. Ha Aziz Bey, kabul eder mi? Ya da Genel Merkez bu yola sapar mı? Siyasette olmaz olmaz. Biz Aziz Bey’in bu beklentiyle siyasi bir hamle yaptığına ihtimal vermiyoruz. Hiç şüphesiz bugünkü çıkışı samimidir. Ancak, şartlar ileri de ne olur, kimse bilemez. Nitekim Aziz Kocaoğlu da o mealde bir laflar etmiş. Neyse, esasında “değişim” iyidir. Koca CHP ve İzmir tek kişiye endeksli kalmamalı. Umarız genç, dinamik, iş bilir bir adaya karar verirler, hem İzmir hem de tüm ülke siyaseti bu işten kazançlı çıkar.",https://www.hurriyet.com.tr/yazarlar/sitki-sukurer/yerel-siyaset-ve-chp-40977626
Sıtkı Şükürer,Akla ziyan zeytin,"Ekim 21, 2018 01:01","Genelde müteşebbis bir insan çıkıyor, annesi, teyzesi, mahalleli kadınları örgütlüyor, onlara kendi kültürlerinin ev yemeklerini yaptırıp yine onların servis ettiği öğlen lokantaları açıyorlar. “Boşnak kadınlar” resitali diye ifade edeceğim bu oluşum Buca’da “Zeytin” isimli mekanla başladı. “Zeytin” daha sonra Mistral Çarşı’ya taşındı. Yiğit Bey’in orkestrasyonunda hatunların çıkardığı yemekler hakikaten akla ziyan. En kaliteli, en hafif malzemelerle göçmen mutfağının şahikalarını tadıyorsunuz. Duyduğumuz, tüm Arkas Holding personeli sağa sola gitmekten vazgeçip ayrı bir ortamda “Zeytin”in öğlen lezzetlerine tamamen teslim olmuşlar. Yazımızın başında işaret ettiğimiz gibi “Zeytin” tek örnek değil. Gelecek hafta, yine benzer anlayışta Canan Kırıkkaya’nın Buca BEGOS içindeki “ev” restoranını da mutlaka anlatmam gerekiyor... Ancak, bu hafta mevzu “Zeytin”. Yazıyı kaleme almadan az önce mekanda yine öldürücü bir “infaz” gerçekleştirdik. Şu anda aklımda ve damağımda “lor tatlısı çilek ezmesiyle” kalmış durumda. Esasında bizim gibilerini “gebe kedi” rollerine mahkum eden yerleri övmek haram. Ama insan kendini tutamıyor, paylaşmadan edemiyor. Şiddetle tavsiye olunur. (Mistral Çarşı, Ankara Cad. Yanyolu, 0532 – 437 91 64) ----- Ege Cansen ESİAD’daydı GEÇENLERDE Ege Cansen ESİAD’a konuk oldu. Ege Bey, yaşı 80’e gelmiş olsa da her zamanki gibi parıldayan zekasıyla izleyenleri mest etti. İlginç tespitler yaptı Ege Cansen. Mesela, ülkemizin büyümesi ile cari açık arasındaki oransal benzeşmeye dikkat çekti. “Cari açığın küçülmesi ithalatın azalması, bağlı olarak dövizli girdiye bağımlı büyümenin düşmesi ve zincirleme etki ile işsizliğin artması, refahın azalması anlamındadır” dedi. Ülkeyi yönetenlerin Osmanlı’dan bu yana halkın değil, devletin gelirlerinin artırılmasına odakladıklarını söyledi. Yine Osmanlı’dan itibaren devletin en önemli gelir unsurunun “dış dünya” olduğunu, gücü yettiğinde savaş tehdidi ile haraç, yetmediğinde ise “borç” alarak düzenini sürdürdüğünü, gerileme devrinden itibaren de mecburen “borç” alındığını ifade etti. Borç almak için şu aşamada ihtiyaç içinde bulunduğumuzu, neden IMF’ye gitmediğimizi anlayamadığını, İngiliz bankerleri ile IMF’nin hiçbir farkı olmadığını, ama %3-4’le borçlanmak varken diğer kreditörlerin en az %8 faiz isteyeceğini belirtti. Ege Cansen ekonomide faiz artırmanın çözüm olmadığını söyledi. İfade ettiği denkleme göre; “Bir ekonomide gelirin tüketilmeyen kısmı tasarruftur. Tasarruf her zaman yatırıma eşittir. Tasarrufu aşan yatırım yapılmak istenirse başkalarının tasarrufuna ihtiyaç duyulur. Bu esas üzerinden bir ekonomide şayet faiz artırılırsa ‘yatırım’ tutarı düşeceğinden, bağlı olarak ‘tasarruf’ ve ‘toplam gelir’ azalır” dedi. Yani bir anlamda “düşük kur, yüksek faiz” politikasına karşı çıktı. Cansen, şu anda ekonomide daralma yaşandığını, bu sebeple özel kesimde gevşek, kamu kesiminde ise sıkı para politikalarının uygulamasının doğru olduğunu da ifade etti. ----- Tek boyutlu aidiyet olamaz TÜRKİYE’de siyasi partilerin oy oranları büyük ölçüde kemikleşmiştir. Hal böyle olunca, partiler birbirilerinin seçmenlerini ikna etmeye çalışırlar. Bunun yollarından biri de her seçmen grubuna hitap edebilecek adayları bulmaktır. Şimdi yerel seçimler zamanı. AK Parti İzmir’de geçmiş dönemlerde başarılı olamadı. Büyükşehir Belediye Başkan adayları muhafazakar kültürle yetişmiş insanlardı. Adayların çok kıymetli insanlar olması seçim kazanmalarına yetmedi. Benzer durumlarda geçmişten bugüne bu durumlarla karşılaşan siyasi partiler “karşı mahallenin” kültürü ile yetişmiş, sevilen sayılan ve kendilerine ön yargılı bakmayan insanlara teklif götürmüşlerdir. İzmir’de de bu yöntemin izlenmesi şaşırtıcı olmayacaktır. Nitekim, ismi en çok geçen aday adaylarından Mahmut Özgener bu kişilik profilindedir. Esasında bu neviden tercihler ülkenin içinde bulunduğu kutuplaşma ortamında yumuşatıcı etki yapar. Hal böyle olmakla beraber, memleketimizde, hele İzmir’de bir “mahallede” yetişmiş birisinin “öteki mahallenin” adayı olması dayanılması güç tepkilerin odağı olma anlamındadır. Oysa kaliteli adayların kendi potansiyellerini kullanabilecekleri bir mecra bulabilmeleri, finalde o beldeler için iyi bir şeydir. Diyeceğimiz, farklılıklarımız tabii ki olacaktır. Farklılıklar zenginliğimizdir. Bu anlamda, toplumu, toplumun fertlerini, kimseye faydası olmayacak bir kamplaşma içinde tasniflemek açık bir “fakirleşme”dir. Kimsenin kimseyi kendi tepkilerine göre hayal ettiği davranış kalıbına etiketlemesi doğru değildir. Zira, neticede kararı seçmen vermektedir.",https://www.hurriyet.com.tr/yazarlar/sitki-sukurer/akla-ziyan-zeytin-40993313
Sıtkı Şükürer,Ermat Köfte,"Ekim 14, 2018 12:57","Bu hafta sizlere bir “köfteci” önermek istiyorum. Aslında ana işleri çok farklı. İzmir’in en büyük Renault Bayi Ermat’ın şikemperver patronları Şafak ve Muhip beyler, biraz kendilerini daha çok civardaki insanları düşünerek, ana cadde üstündeki tesislerinin içinde “köfte dediğin böyle olur” iddiası ile pür amatör bir gayreti hayata geçirmişler. Aslen Bergamalı olan Özerinç Ailesi, o yörenin özel köfte kültürünü aynen taşımış. Hani bu işler hobi olarak yapılınca malzeme kalitesi de haliyle çok farklı oluyor. Şüphesiz “lezzet” ilave bir şeyler de gerektiriyor. Ermat Köfte, temin ederim, bu şartı da sağlamış. Lezzet avcılarının dikkatlerine sunulur. Akçay Cad. No: 25/1 Gaziemir, (0232) 253 66 66 ----- Devlet özel sektörü sahiplenecek mi? EKONOMİK kriz derinleşiyor. Uluslararası toplumdan fazlaca bir destek gelmeyeceği anlaşıldı. IMF şu anda seçenekler arasında gözükmüyor. Ama özel sektörde de problem büyüyor. Hükümet durumun farkında. Bir şeyler yapması gerektiği açık. Yaklaşık 10 gün önce Portekiz Havrasındaki toplantıda Binali Yıldırım bu anlamıyla bir imada bulundu. Anladığımız, “Devlet özel sektörü sahiplenecek, onların borçlarının 7-8 yıla yayılarak yapılandırılmasına destek olacak.” Bu söyleme paralel piyasadan gelen duyumlarda da ocak ayında yeniden büyük ölçekli bir KGF uygulamasının devreye alınacağı haberleri yayıldı. Derde derman olacak rakamın minimum 70 - 80 milyar dolar düzeyinde olduğunu biliyoruz. Dolayısıyla bir KGF benzeri programın, uzun vadeli olacak şekilde bugünkü fiyatlarla TL cinsinden 500 - 600 milyar TL’den aşağı olmaması gerekiyor. Bu noktada bir spekülasyon yaparak, devletin zihnindeki çözümün ne olduğu konusunda ipuçlarını yakalayabilir miyiz? Mesela, devlet ilk aşamada bahse konu tutarlar ölçüsünde hazine bonosu ve devlet tahvili çıkartarak uzun vadeli bu menkul kıymetleri Türk bankalarına verir. Bankalar da bu kıymetlerle sendikasyonlarını yenileme konusunda ilave bir güç kazanır. Yanı sıra “cansuyu” mahiyetinde ilave bir kredi imkanı sağlayabilir. Bu vesileyle oluşabilecek fonlar şirketlere KGF olarak kullandırılabilir. Belki bir önceki KGF programından farklı olarak, kullandırılacak kredilere ilişkin devlet kefaleti %7’nin üzerinde %14, hatta %21 oranında belirlenebilir. Hani bu dediklerimizi bir “öneri” olarak değerlendirebilirsiniz. Nakdi döviz bulunamıyorsa pazarlayabileceğiniz tek şey var, devletin geleceğe yönelik devlet olma erkinden kaynaklanan kendi senetleridir. Bu ülkenin kapasitesi düşünüldüğünde çok kreditör için bu neviden devlet kağıtları yeterli teminat niteliğindedir. Yeter ki, ciddi, şeffaf, denetime açık ve disiplinli bir ekonomik programın varlığına bahse konu uluslararası finansal kuruluşlarını da inandıralım. ----- Nasıl bir toplum olduk biz NE ölçüde kurallara saygılı bir toplumuz? Hani bu soruyu, diyelim bir Alsancak ya da Karşıyaka sakinine sorsak, hiç üstüne alınmadan mangalda kül bırakmayacaktır. Nispeten daha varlıklı sosyal gruplara dahil insanlarımız, mesela “yerlere tükürüyorlar”, “arabalarının küllüklerini asfalta boşaltıyorlar”, “gecenin bir vakti sıkıştıklarında apartman kuytusunda hacet görüyorlar” türünden vukuatlara artık uzaklar. Ancak bu kesim dahil, insanlarımızın zihninde hangi kurallara uyulacağı, hangilerine uyulmayacağı hususunda, Türkiye’ye özgü “tasnifleme” mevcut. Mesela otobanlarda yeni bir uygulama olan “hız sınırı”na güçlü araba sahibi “Beyaz Türkler” henüz ikna olabilmiş değil. Trafik sıkışınca “emniyet şeridi”ne korsan geçişi makul görenlerimiz de az sayılmaz. Trafik lambasız yaya geçidinde geçiş üstünlüğü şoföründür, yaya ezilmemek için bekler. Diyelim sola dönüş için, asla tek sıra yapılmaz, sağdan en sağdan sol dönüşe kaynak yapılır. Ya da oturulan evleri ve yazlıkları “çaktırmadan” imara aykırı büyütmek analarının ak sütü kadar helaldir. Yani necip halkımız, bir bütün olarak esasında “vur birini at ötekine” kalitesindedir. Hani zaten mevzu kendi menfaatini kollama olduğunda; hakkının ötesine göz dikmek, vergi kaçırmak, arkadan dolanıp komisyon almak, torpil aranmak, rüşvet verip işini görmek anonim duruşumuz olur ve “tektip”leşen bir halk belirir karşımızda. O yüzden hiç kimse “vatan millet” edebiyatı yapmasın, bedava ve mesnetsiz münevver insan rollerine talip olmasın. Burası, ne acıdır ki, böyle bir Türkiye. Her ne sebeple olursa olsun, dokusu büyük ölçüde dejenere olmuş ve değerlerini yitirmiş insanların çoğunluk olmaya başladığı bir ülkeyiz biz. İşin üzücü tarafı böylesi bir insan dokusu ne Yunanistan, ne Gürcistan, ne de İran’da yok. Oralarda, yani az Batı’mızda ya da hemen Doğu’muzda insana ve kurallara saygı şaşırtıcı ölçüde. Avrupa, Amerika’yı falan zaten hiç saymıyoruz. Galiba “kadim” toplum olabilmek en önemli kıstas. Bizler göçlerin, kutuplaşmaların, kimlik dayatmalarının, az demokrasinin kurbanlarıyız. Hani “şartlar böyle yaptı” kolaycılığına da kaçmamamız gerekiyor. Zira böyle olmaktan, kurnaz kurnaz yaşamaktan mutluyuz, kendimizi sorgulamıyoruz, bağlı olarak başımıza gelen her musibeti de hak ediyoruz.",https://www.hurriyet.com.tr/yazarlar/sitki-sukurer/ermat-kofte-40986417
Sıtkı Şükürer,Genç şampiyon,"Eylül 23, 2018 12:52","Geçen hafta Alaçatı’da geleneksel hale gelen balık tutma yarışlarında 63 iş insanı tekneleriyle birkaç kategoride kıyasıya yarışmak üzere denize açıldı. Günün sonunda “en büyük balık yakalama” kategorisinde hoş bir sürpriz yaşandı. 24 yaşındaki Mert Cemal Bigalı, Fidato isimli teknesiyle 305 kiloluk bir mavikanat orkinos yakalayarak uzun yıllar kırılamayacak bir rekorun sahibi oldu. Hani, bilenler bilir, oltayla bu boyutta bir balığı çekebilmek muazzam bir tecrübe ister. Sevgili Mert’le konuştuğumuzda, yeteneğinin aile mirası olduğunu, dedesi Cemalettin Bey’in “Sevda” isimli balıkçı kayığı ve oltasıyla 70’li yıllarda adeta körfezi kurutmasının öyküleriyle büyüdüğünü, babası Feridun Bigalı’nın ise çocuk yaştan itibaren kendisini yetiştirdiğini söyledi. Organizatörlerin 10 metrelik bir tekneyle elde edilen bu başarının dünyada bir ilk olduğunu ifade ettiklerini de belirtelim. Tebrikler Fidato ekibi... ----- Marka şehir trendi İZMİR Ticaret Odası Başkanı Mahmut Özgener çok isabetli bir tespit yapıyor. “Bugünün dünyasında” diyor ve ekliyor; “artık ülkeler yerine şehirler ön plana çıkmaya başlamıştır.” Bu anlamıyla İzmir’e dair bir vizyon belirlenirken, tüm ülke vurgusu yerine “şehir” imajının pazarlanmasına işaret ediyor. Esasında dünyadaki trend de bu yönde. İnsanlar, Çekoslovakya’yı değil Prag’ı merak ediyor, İspanya deyince önce Barcelona ve Bilbao’yu görme derdinde, ilk yurtdışı seyahatlerini Paris’e yapmak istiyor... İstanbul ve bir ölçüde Antalya bu konuda hayli mesafe almış durumda. Hani, rehabilite edilmiş Kemeraltısı, tertemiz denizi ve plajlarıyla Körfezi, civardaki tatil beldeleri, arkeolojik zenginlikleri ile İzmir, hele bir de keyifli insan dokusu eklendiğinde tam bir Akdeniz kentidir. Beceremiyorsak bizim suçumuz. Ne var ki, politik ve ekonomik iklim böylesi bir çabaya pek müsait gözükmüyor. Tüm dünyada son 10-15 yıldır tekrar bir “içe büzülme” dönemi yaşanıyor. Sanki ulusal değerler daha bir ön planda. Bağlı olarak, bir şehrin kendi başına, kendi yoluna gitmesi pek teşvik edilir bir şey değil. Yanı sıra, “Avrupa Konseyi Yerel Yönetimler Şartı” ile yerel yönetimleri güçlenmiş bir Türkiye’de böylesi bir girişim daha başarılı olabilir. Bahse konu “şart” maalesef şu anda Türkiye’ye çok uzak. Ayrıca, son dönemlerde gelen bir düzenleme ile kamu gelirleri bir “havuz” sistemi içinde merkezileştirilmiş durumda. Yani “bütçe özerkliği” şehir imajının inşasında son derece önemlidir. Diyeceğimiz, Özgener’e tüm yüreğimizle katılıyoruz ve bu konuda mesafe alabilmek için, yerel yönetimler ile STK’ların özel bir planlama yapmaları gereğine inanıyoruz. ----- Otokratik kapitalist olabilmek EKONOMİ kalkınma ile demokrasi arasında doğrudan bir ilişki olduğu hep savunulur. Zira demokrasinin ancak bir hukuk düzeninde yaşayabileceği, istikrar ve güven ortamı oluşturacağı varsayılır. Bu düşünce doğrudur. Ama bu hususun ekonomik kalkınmanın olmazsa olmaz koşulu olduğu tartışmalıdır. Tipik örnek “Çin”dir. Otokratik Kapitalizm denen bir yönetim anlayışı ile ülke ekonomisini adeta uçurdular. Peki bu nasıl oluyor? Anladığımız, evrensel hukuktan nasibini almamış olsanız da bir biçimde, yağmur gibi gelen dış yatırımcılara “güven” verebilmeyi sağlamanız gerekiyor. Açıkça bahse konu diktatöryel yapı, vaat ettiklerine dair hiçbir şekilde yanlış yapmayacağı, kuralları “maç oynarken” değiştirmeyeceği güvencesi veriyor ve buna aynen riayet ediyor. Bu yönü ile meseleye baktığınızda son dönemlerde Türkiye’de dövizli işlemlerin yasaklanması gibi sürpriz uygulamalar yabancı yatırımcıyı şaşırtıyor. Hani bazı konularda oluşan bir aksaklığı tamir çabası genele yönelik düzenlemelerle aşılmaya çalışıldığında, maalesef çarşı karışıyor ve istikrar ilkesi zaafa uğruyor. Diyeceğimiz, tamam “demokratik kapitalist” olmak konusunda ivmemizi kaybettik, ama hiç olmazsa “otokratik kapitalist” olmayı becerebilmemiz gerekiyor.",https://www.hurriyet.com.tr/yazarlar/sitki-sukurer/genc-sampiyon-40965139
Sıtkı Şükürer,Fazıl Say,"Kasım 04, 2018 12:04","Sonra bestecilik yönü ortaya çıktı. Fazıl Say’dan söz ediyoruz. Tanrı’nın Türk halkına armağanı olan insandan. Büyükşehir Belediyesi kendisine “İzmir” temalı bir eser siparişi vermiş. Geçen salı günü Ahmed Adnan Saygun Sanat Merkezi’nde prömiyeri yapıldı. Altı bölümlük eser Kordon ve Urla doğasını hissettirirken, “İzmir’in Dağlarında Çiçekler Açar” marşı, sırasıyla Brahms, Chopin, Rahmaninov’un üslupları ile çok renkli bir havaya büründürülmüştü. Final Caz Zeybek’le tamamlandı. Bu eser hiç kuşku yok ki, İzmir’in kalıcı simgelerinden olacaktır. Teşekkürler Fazıl Say. Teşekkürler, vesile olduğu için İzmir Büyükşehir Belediyesi... ----- İzmir Marşı SON birkaç yılın en popüler marşı hangisi derseniz, hiç şüphesiz “İzmir Marşı”dır. “İzmir’in Dağlarında” diye başlayıp, Mustafa Kemal Paşa’mızın adının mücevher taşlara yazılması hepimizin içini bir hoş ediyor. Bu marşın kimin bestesi olduğu hususu tartışmalıdır. Tarihçi Murat Bardakçı, eserin 1876-1950 yılları arasında yaşayan İzzeddin Hümayni Elçioğlu’na ait olabileceğini belirtiyor. Marşın orijinali “Kafkasya Marşı”dır. Bestekar Erol Sayan, eserin anonim olduğunu, Sarıkamış ve Kafkas muharebelerinde okunduğunu, bestekarının bilinmediğini ifade ediyor. İzmir Belediyesi ise marşın 1923 yılında Alman Besteci Kurt Striegler tarafından bestelendiğini, notaların uzun süre kayıp kaldığını ve 2007 yılında bulunduğunu belirtiyor. Neyse, vaktiyle ne olup olmadığı önemli değil. İzmir Marşı, tıpkı “Dağ Başını Duman Almış”, “Harbiye”, “Onuncu Yıl”, “Mülkiye” marşları gibi, bizleri ürperten, coşturan, birleştiren milli duygumuz ve ortak değerimizdir. ----- Fatura mevduat sahibine ödetiliyor 30.06.2018 itibariyle bankalarımızın toplam özvarlığı 395 milyar TL idi. Bilindiği üzere ağustos ayında döviz kuru hareketlendi. Yine aynı tarih itibariyle bankalarımızın toplam kredileri 2.353 milyar TL idi. Bankalar kredilerini özvarlıklarının yanı sıra borç kaynaklarla finanse ederler. Bu anlamda en önemli kaynaklar mevduat ve yurtdışında temin edilen sendikasyon kredileridir. Sendikasyon kredilerinin faizleri ve vadeleri ülke riskine göre değişir. Bu aşamada maalesef vadeler 1 yılı, faizler ise giydirilmiş hali ile %7.5 ile 9.5’ları buluyor. Öte yandan, 30.06.2018 itibari ile 1.899 milyar TL olan mevduatlara enflasyonu karşılayan reel bir faiz verilmiyor. Yabancı para cinsinden döviz tevdiat faizleri %4’leri aşmıyor. TL mevduatların faizi ise adeta “uyumlu eylem” ile baskılanıyor. Neticede mevduat sahibinin sırtından kredilerin paçal maliyeti aşağıya çekiliyor. Bu sizce haksızlık değil mi? ----- TWO CUPS İSVİÇRE, Almanya, Avusturya hattında insanların iş disiplini daha bir farklıdır. Mesai erken başlar. Saat 08.00’de işyerine gelebilmek için iki saat önce kalkarlar. İşyeri kartını basmadan önce “yarım saati” güne hazırlık şeklinde kendilerine ayırır ve bir cafede buluşurlar. İçilen kahveler zihnin açılmasına, kısa sohbetler güne dair motivasyona katkı sağlar. Diyeceğimiz; kahve kültürü son derece önemlidir. Bizim ülkemizin tiryakileri ise kahvaltı, öğlen yemeği ve akşam yemeği sonralarında Türk kahvelerini yudumlamak ister. Pek tabii “çay” kültürümüzü de zikretmeliyiz. Türklerin gerek kahve, gerekse çay konusunda damak zevkleri muhafazakardır. Özellikle aromatik, filtre edilmiş, damıtılmış, kahvelere rağbet pek yoktur. Son dönemlerde ulusal ve uluslararası markalar kahve zincirleri oluşturmaya başladı. Zincir kahve dükkanları müşterilerine standart bir kalite sunuyorlar. Oysa bazı insanlar daha özel bir lezzete taliptir. İşte, bu ihtiyaçtan istifade ile şubesiz, müstakil kahve satan “vahalarımız” oluşmaya başladı. İzmir’de daha ziyade genç kuşaklar arasında efsaneleşen böylesi bir yeri tavsiye etmek istiyorum. Kıbrıs Şehitleri Caddesi’nde limana doğru, çok farklı lezzetler barındıran, amatör ruhla özgün bir kaliteyi yakalamış “Two Cups”dan söz ediyoruz. Tolga Önder’in sahibi olduğu bu butik mekan bir Orta Avrupa kahve dükkanı özelliği ile çok önemli bir keyif odağı. Meraklı iseniz mekanı mutlaka deneyin.",https://www.hurriyet.com.tr/yazarlar/sitki-sukurer/fazil-say-41008070
Sıtkı Şükürer,Ara Güler,"Kasım 05, 2018 10:17","Arada bir isyan çığlıkları atsak da o feryadın bile ne ölçüde maniple edildiğini bilemiyoruz. Bir şeylere kızmak, tepkilenmek, itiraz etmek, bir başka “görünmez el”in, bir “ağabey”in yönlendirmesine hizmet edebiliyor. Oysa insanoğlunun bahse konu “yabancılaşma”ya karşı durabilmesi imkansız değildir. Ama bu mücadele “akıl” yürüterek olamaz. Akıl, Arapça “i’kal”, alıp başını giden at’ın dizginlenmesidir. Bu anlamıyla kısıtlayıcı aparattır, erdemin “kullanışlı köle”sidir. Kirlenmeye karşı duruş “sezgi” ile başlar. Ters olan bir şeyleri hissetmek, “vicdan”la yol arkadaşlığının başlamasıdır. Bu yolculuk “yabani”dir. Toplumsal kimliğe yönelik “terk”lere girişmek “biyolojik” öze doğru kalkışmadır. Bu bir “saflık” arayışıdır. “Aklın” karıştıracağını tasfiye etme çabasıdır. Ötesinde “düşünceyi” yok etme ve “göbek bağının nemine erişme” hayalidir. Huysuz, uyumsuz, itaatsiz, aykırı, lanet, itici sevimsiz, marjinal olabilmeyi göze almışların yolculuğudur bu... Soyutu soyutlarken “engin deryalarda”, “kör kuyularda” meczup hallere düşüp “heder” olma ihtimalidir. Bu yolun yolcuları, heveslenmeyin, son derece nadirdir. Onlara filozof deriz, fenafillahtırlar, mezundurlar, elleşmez, pamuklara sarar, onlara gözümüz gibi bakarız. Neyzen Tevfik’ten Ara Güler’e, bu insanlar gizli değerlerimizdir. Onlara yönelik bu şahane sevgi kimi muhterisleri kıskandırır. “Ben neden onlar gibi olmayayım?” Hemen her konuya duyarlı görünmek en kestirmeden “primlenme” yoludur. Temel karakteristiği doğuştan kaybetmeye formatlı olan bu tipler, bozacı-şıracı düzeninde bir kabile düzeni oluşturup “hisli vatandaş” rollerinde hak etmedikleri saygınlığa “talip” hatta “tebelleş” olurlar. Neyse, hayat soluk soluğa akarken, patlak projektör gibi taciz ışıltısı yayan yaygaracılara fazla da takılmamak gerekir. Yazımızın amacı sevgili Ara Güler’e ve onun şahsında bahse konu özel insanlarımıza şükranlarımızı sunmaktır... Bilek güreşi KAMUOYUNDA “Af” ve “And”, yanı sıra Rahip Bronson’un serbest bırakılması gibi konularda AK Parti ile MHP farklı düşünceler seslendiriyorlar. Bu durumu sıradan siyasi çekişme olarak değerlendirmek doğru değildir. Bilindiği üzere 15 Temmuz darbe girişimi sonrasında Türkiye’de yeni bir siyasi denge oluştu. O güne kadar birbirlerine mesafeli duran siyasi aktörler, bir koalisyon anlayışı içine girdi. Ülkenin yeni paradigması, “Avrasya” ekolü denilen bir siyasi tutuma paralel, daha milliyetçi, anti ABD ve NATO’cu, Rusya, İran, Çin gibi ülkelerle çok daha uyumlu, Güneydoğu politikalarında tavizsiz, bir modele evrildi. Recep Tayyip Erdoğan’ın halk nezdinde karşılığından da istifade eden bu oluşum, S-400’lerden nükleer santrallara “Batı” dünyasının sinir uçlarını basarak farklı bir Türkiye vizyonu oluşturmaya başlamıştı. Ancak “refah” odaklı olmayan, “beka” sorununu önceleyen bu yaklaşım, Batı’ya 470 milyar dolar borcu olan bir ülkede ekonomik sorunların doğmasına sebep oldu. Anladığımız, Tayyip Erdoğan’ın bahse konu politik tutumun sürdürülmesi konusunda tereddüt duymaya başlamasıdır. Bu anlamda beliren sorular şunlardır: RTE-Avrasya koalisyonu devrini tamamlıyor mu? 15 Temmuz’un diyeti ödenmiş midir? ABD, Tayyip Erdoğan’a “arkandayız” teminatı mı vermiştir? Bu sayede ülkenin ihtiyacı olan ucuz finansman olanaklarının önü mü açılacaktır? Pek tabii, böylesi bir gelişme AK Parti ile HDP arasında kısmi de olsa buzların erimesini getirir. Bu anlamıyla “Barış Sürecinin” tekrar ısınması sürpriz sayılmaz. Gördüğümüz, bir “bilek güreşi” başlamıştır. Bizim gibilere izlemek düşüyor. Zira bahse konu gelişmeler sıradan insanların dışında cereyan ediyor ve kavrama boyutunu aşıyor. Gözlem‘e abone olalım EKONOMİK kriz medya sektörünü, özellikle de yazılı basını etkiliyor. Bir yandan kağıt fiyatlarının aşırı yükselmesi, diğer yandan reklam gelirlerinin düşmesi koca müesseselere kepenk kapattırıyor. İzmir zaten yerel medya da giderek kan kaybetmiş bir şehir. Tüm bu zorluklar içinde direnen bir kurumumuz var. Gözlem Gazetesi’nden söz ediyoruz. “Gözlem” bilindiği üzer duayen gazeteci Çetin Gürel’in sahipliğinde haftalık yayınlanan ekonomi ağırlıklı bir gazete. Şimdi Gözlem de ekonomik sorunlarla boğuşuyor. Kentimizin kanaat önderlerinin makale ve röportajları ile görüşlerini paylaştığı, çok önemli bir forum olan bu özel gazeteyi yaşatmak tüm İzmirlilerin ve iş dünyamızın vecibesidir. Lütfen, Gözlem’e abone olunuz. Bölgenin ulusal yayın yapabilen 28 yıllık çınarını sahiplenmek boynumuzun borcudur.",https://www.hurriyet.com.tr/yazarlar/sitki-sukurer/ara-guler-41008319
Sıtkı Şükürer,Bu ülke hepimizin,"Eylül 02, 2018 01:20","Meseleleri ekonomik boyuttan siyasi boyuta taşıyorlar. Ülkenin bekasına yönelik bir saldırıya dikkat çekiyorlar. Bu yaklaşım var olan ekonomik problemlere bir çözüm getirmiyor. Beri yandan “Cumhurbaşkanlığı hükümet etme” sistemine henüz bürokratik bünye uyum sağlamış değil. Bakanlar “algıda” ve “alışkanlık”larda ön planda ama realite “Külliye”de başlayıp bitiyor. Milletvekilleri henüz yeni anayasal konumlarına alışmış değil. Türkiye, Rusya’dan stratejik ortak diye söz etmeye başladı. Öte yandan önümüzdeki yıl yeni bir NATO üssünün ülkemizde kurulacağından söz ediliyor. Siyaseten yüzümüz nereye dönük, akıllar karışıyor. Ülke içinde sonbaharla birlikte ekonomik sıkıntılar tırmanmaya başlayacak. Çok firma kendine göre tedbirlenmeye başladı. Yüzde 30’lardaki kredi faizleri ancak yüzde 50 enflasyonla karşılanabilir. Ülkenin yükselen stres katsayısı, zaten pek parlak olmayan insan hakları karnesini ve evrensel hukuk bilançosunu daha da kötüleştiriyor. Moratoryum, kambiyo kısıtı, servet vergisi dedikodularını önlemek gerekir. Bu konuda adımlar atılıyor, tedbirler konuyor, daha fazlasını da yapabiliriz. Galiba gerçek manada “gün, milli birlik ve beraberliğin tesis edilmesini icap ettiren gün...” Bu ülke güler yüzlü dış politikalar uyguladığında, evrensel hukuk ilkeleri yolunda mesafe aldığında, rasyonel ekonomik ilişkiler gerçekleştirildiğinde tüm dünyanın gözdesi konumundadır. Asık yüzlü, tedirgin ve bazı değerlerdeki bozulmalar birleşince bugünlerin “zor tablosu” oluştu. Neticede bu ülke hepimizin. Geniş tabanlı bir yönetim anlayışı ile içine düştüğümüz bu “dar koridor”dan elbirliği ile çıkmamız gerekiyor. Kim bilir, belki STK’larımız böylesi bir misyon yüklenmek isterler. ----- Çeşme dedenden mi kalmıştı İZMİR’in eski göçmenleri daha ziyade Batı’dan gelmiştir. Adalardan, Balkanlardan... Bu insanlar zamanla kendi değerlerine uyumlu bir dünya yaratmışlardı. Sararmış kartpostallara baktığınızda birinci kuşak göçmenlerin, kentin gayrimüslim kültürü ile şekillenmiş eski hayat tarzına büyük ölçüde öykündüklerini gözlersiniz. Ha, öykünen insanların bu biblo kente gereken özeni göstermedikleri de aşikardır. Hani İzmir’e yaptıkları haksızlıklardan nedamet getirme aşamasına gelmişlerken bu defa “doğudan” göç başlamıştır. İkinci bir “kültürel şok” kenti “tuş” etmiş ve “mega köy” haline getirmiştir. Şimdi, ilk yerleşikler bu duruma isyan eder hale geldiler. Yeni Türkiye’nin zenginleri “her yer hepimizin” anlayışını dayatıyorlar. Yani Çeşme gibi yerler “kurtarılmış bölge” falan değil artık. Ama hala bu realiteye ayıkmayanlar var. Bu aralar bahse konu zevattan en fazla duyacağımız terane, “Oh eylül geldi, Çeşme’miz bize kaldı”dır. Esasında biraz daha erken gelmekten kaynaklanan abartılmış sahiplik duygusu ile Çeşme’yi, Çeşme gibi yerleri sadece kendilerinin zannetmeleri hakikaten trajikomik! Neyse, bir-iki kuşak geçince bu yerlerin değerini elbirliği ile daha iyi takdir ederiz. ----- Çıtayı aşanlar ÇEŞME’de hangi restoranlar en fazla işi yaptı, tam bilemiyoruz. Kendi adımıza bir gözlemimizi paylaşalım. Sanki ilçenin klasik mekanlarına tekrar bir dönüş yaşandı. Çeşme’de balık restoranı denildiğinde “Dalyan” akla gelirdi. Özellikle Alaçatı’da yeni yerler açılınca eski parlak günlerini yitirmişlerdi. Ama bazı mekanlar, biraz da hatalarından ders çıkartarak ilave yatırımlar yapmaktan kaçınmadılar. Yanı sıra muhafazakar çizgilerini sürprizsiz kaliteye dönüştürdüler ve hepsinden önemlisi dengeli bir fiyat politikası ile müşterilerini geriye çekmeyi başardılar. Bu anlamıyla bize göre sezonun galibi, “Cevat’ın Yeri, Dalyan Restoran” oldu. Diğer bir dikkat çeken mekan “Alaçatı Port” restorandı. Ortağı Balıkçı Niyazi’nin hissesini de devir alan Alpaslan Bey, Alaçatı’nın en güzel yerinde efsanevi kadroyu aynen muhafaza ederek, Başaşçı Ali’nin nezaretinde nezih ve kaliteli servisini tavizsiz sürdürdü. Diğer pek çok restoran, sezon 45 gün deyip, maalesef “insafsız ve terbiyesizce geçirme” anlayışını tercih etti. Şüphesiz bilmediğimiz yerleri tenzih ediyoruz. Neticede, kendilerini akıllı ve kurnaz zanneden işletmeler beldenin ve geleceklerinin ayağına kurşun sıkıyorlar, farkında değiller.",https://www.hurriyet.com.tr/yazarlar/sitki-sukurer/bu-ulke-hepimizin-40943711
Sıtkı Şükürer,Yahu batmadık batmayız,"Temmuz 29, 2018 12:09","Özellikle ekonomik konularda aşırı karamsar yorumlara boğulmuş durumdayız. Bugünkü iktidara politik olarak karşı olanlar, olası bir krizin onları yıpratacağını düşünüyorlar. O sebeple sanki bir “Pirus zaferi”ne razılar, yeter ki iktidar itibarını kaybetsin. Oysa, böyle bir kriz yaşanırsa en fazla zararı ekonomik gücü büyük ölçüde elinde bulunduran “laik kesim” dediğimiz insanlar görecek. Her neyse, bahse konu “temenni”nin sınırlı sayıda fanatiğin hastalıklı yaklaşımı olduğunu kabul ederek, “enseyi karartan” söylemlerin bir çözüm olmayacağını ifade edelim. Tamam, aşırı borçlanmanın getirdiği bir sıkıntı içindeyiz. Para bol ve ucuzken verimli yatırımlara dönüştüremedik. Her kesim, iktidara yakın olmayan sanayiciler dahil, inşatta bir fırsat gördü. Ülke; AVM, gökdelen, konut, ofis cennetine dönüştürüldü, otoyollar, altyapı yatırımları yapıldı. Bu yatırımlar da şüphesiz ihtiyaçtır. Ama devlet ve şirketler olarak yetersiz özkaynağımızla, üstelik nakit akım dengesi gözetmeden boyumuzu aşan yatırımlara sürüklendik. Neticede şimdilerde iki problemle karşı karşıyayız. Birincisi; mevcut borçları nasıl çevireceğimiz, ikincisi ise verimli, katma değerli üretim kalitesine nasıl evrileceğimiz? Mevcut borçların çevrilmesinin kısa vadede tek bir ilacı var. O da “faiz”. Ülke, netice itibariyle zengin. Kreditörler mal varlığı olan kişiye para vermekten çekinmezler. Yeter ki siz “faiz”den haber verin. Bu ülke, hali hazırda 800-850 milyar dolar milli gelir yaratabiliyor. Kriz bu tutarı %10-15 aşağı çekse de kalan değeri diyelim 20 ile çarpsanız, teminat niteliği olan ve bu “akar”ı yaratan 15 trilyon dolarlık bir ekonomik servete ulaşırsınız. Yani bu rakama, atıl değerler, ormanlar, kıyılar, keşfedilmemiş madenler dahil değil. Yani sözün özü. Bu varlığa herkes kredi verir. Akıllı olsaydık düşük faizle borçlanırdık. Maalesef ekonominin önceliklerini doğru saptayamadık ve borç kaynaklarını rasyonel kullanamadık. Şimdi bunun ceremesini “yüksek faiz”le çekeceğiz. Bir – iki nesil bu bedeli ödeyecek ve sıkıntı yaşanacak. Ötesi, berisi, hepsi bu... Yani batmadık, batmayız... İkinci husus; katma değerli bir üretim modeline dönüşmemiz. Dünya, teknolojinin olanakları ile ekonomilerini nerelere doğru yönlendiriyor, hep birlikte izliyoruz. Ne yapılması gerektiği belli... Öncelikle hukukun üstünlüğünü ve demokratik kaliteyi de yükselterek ekonomide yapısal değişimleri başlatmamız gerekiyor. Kısa vadede acı ilaçlar içerek ve “doğru”ya kitlenerek bugünkü çukurdan çıkabilmeyi becermeliyiz. Şu aşamada tekrar vurgularsak, herkesin, hepimizin morale ihtiyacı var. Silkinip, kendimize güvenmeliyiz. Bu yoksa, hiçbir şey yok ve olamaz. ----- Kültürpark UNUTTUĞUMUZ bir tartışma var... Kültürpark’tan söz ediyoruz. Hani İzmir Büyükşehir Belediyemiz’in projelendirdiği, ama İzmir’i herkesten fazla sevdiğini düşünen dostlarımızın karşı çıktığı, kentin en kıymetli yerindeki parkımızdan. Selam verdiğim 5 bin insan adına rahatlıkla iddia edebilirim ki, son bir yılda acaba hangimiz Kültürpark’a kaç defa gitti veya hiç gitti mi? Yanıtı belli... Hemen içimizde, bağrımızda olan bu muhteşem park, bir biçimde hepimize mesafelendirilmiş, günlük seçeneklerimiz içinden süzülmüş ve kendi halinde izole edilmiş gibi duruyor. Yaşayamadığımız bu güzelliğin sınırlı sayıda istifade edeni var. Galiba büyük şehirin projesine en fazla itiraz da onlardan geliyor. Her neyse, Büyükşehir Belediyesi’nin bu konuda kararlılığında umarız bir azalma yoktur. Gönlümüz, Kültürpark’ımızın her yaştan gençlerin, tıpkı model almaya çalıştığımız şehirlerde olduğu gibi, cıvıl cıvıl, 24 saat yaşanan bir kültür ve keyif vahasına dönüşmesini istemektedir.",https://www.hurriyet.com.tr/yazarlar/sitki-sukurer/yahu-batmadik-batmayiz-40911946
Sıtkı Şükürer,Yeni paradigma,"Ağustos 12, 2018 12:31","Hani en küçük bir riske bile kapı aralığı bırakılmıyor. Bir anlamda iktidara göz diken, ülkeyi yönetmeye kalkan dini cemaatlere gözdağı veriliyor. FETÖ mücadelesi tüm hızıyla sürerken, yanı sıra Adnan Hoca’cılara da operasyon başlatıldı. Tüm 2000’li yıllarımıza damga vuran “Siyasi İslam” sanki terk halinde, devlet kadrolarından tasfiye ediliyor. İhtimal, bu anlayış hadlerini aşarlarsa, diğer aktüel cemaatler için de geçerli olur. Peki, giden belli de yerine ne geliyor? Cumhurbaşkanı’nın söylemlerinde ifadesini bulan yönetim anlayışı bugünkü realitemiz... Acaba bu kadro, dünya dengelerine uyumlu, pragmatist ve sürprizsiz bir tutumla mı hareket ediyor, yoksa ideolojik bir çerçeve içinde mi siyasetini konumlandırıyor? Gördüğümüz, devlet politikamızın son birkaç yıl içinde NATO’ya, ABD’ye, AB’ye ve İsrail’e mesafelendiği, yine Kürtlere, Alevilere, Hristiyan azınlıklara olan pozitif yaklaşımının hız kestiğidir. Hele Kürtlerle barış sürecini başlatan bir politik anlayış tamamen terk edilmiştir. Öte yandan, “Şangay Beşlisi” denilen, Batı’ya alternatif ülkeler grubuyla, başta Rusya ve İran olmak üzere bir yakınlaşma başlatılmıştır. S-400’lerden atom santrallerine, NATO ve ABD’nin sinir uçlarına basmaktan çekinilmemektedir. Bu yönetim modeli, zamanında Tuncer Kılınç Paşa’nın ifade ettiği, günümüzde “Avrasyacılar” denilen siyaset anlayışı ile paralellik arz etmektedir. Pek tabii, ekonomik ve lojistik açıdan “Batı”ya bağımlılık, bahse konu politik tavırlarda keskin dönüşlere imkan sağlamaz. Bu anlamıyla “Trump’tan İsrail”e, zaman zaman yumuşama görüntüleri oluşsa da “büyük resim”de Türkiye, eskiye göre bu cenaha daha mesafelidir, soğuktur, stratejik bir ortaklık duygusu içinde değildir. Özetle, devleti yöneten güç, eskisinden farklı bir tutum içinde gözüküyor. Yeni yönetim anlayışı, icraatlarına “Siyasi İslam”ı ve “Batı” onayını karıştırmak istemiyor. “Üçüncü dünya” ülkeleri ile derin bağlar oluşturmaktan çekinmiyor. Ülkenin “beka”sının, ekonomik refahın önünde yer aldığı algısını geniş kitlelerin zihnine yerleştiriyor. Bu çapta bir tavır değişikliğinin, hiç şüphesiz ekonomik sonuçları olacaktır. Ez cümle yeni paradigmamız; kuvvetini “Batı” yerine “Doğu”dan almayı tercih eden, bir tür “kontrollü demokrasi” anlayışı ile saygısını kaybettiği Batı değerlerinden vazgeçişini “gün be gün” arttıran “Yeni İttihatçı” bir model izlenimi vermektedir. ----- Alaçatı’nın dondurmacıları YAZ geldi yine bir “Alaçatı”dır muhabbeti gidiyor. Tamam, Alaçatı 20-25 yıl öncesine kadar hayvan damı olarak kullanılan, yarı yıkılmış taş evleri ile terk edilmiş bir Rum Köyü idi. Şükran borçluyuz ki, şehirli insanlar bu beldeye el attı ve büyük ölçüde imar disiplini korunarak özenli, otantik bir ortam yaratıldı. İnsan eliyle oluşturulan bu güzellik, bir müddet sonra herkesin ilgisini çekmeye başladı. Alaçatı’yı ilk keşfedenler zamanla azınlıkta kalmaya ve dışlanmaya başlandı. Hani birkaç yıllık sahiplik duygusunu abartsalar da bugüne dair serzenişlerinde haksız değillerdir. Alaçatı; restoranları, kafeleri, antikacıları, resim galerileri ile yüksek gustolu bir ortam oluşturmaya başlamışken, maalesef hızlı büyümesinin yarattığı cazibe, bahse konu o naif “büyü”yü bozma eğilimine girdi. An itibariyle kasabanın hayranlık uyandıran “dokusu”, yerini büyük ölçüde “dondurmacı”, “gözlükçü”, ”eller havaya” tarzı gürültülü eğlence mekanlarına terk etmiş durumda. Hani dikkatle oluşturulmuş “biblo belde”, henüz kalıcı hasar görmüş değil. Ama ülkedeki her özenli ortamı “Afrika çekirgesi” gibi istila eden görgüsüz ve agresif “karambol para”, Alaçatı’yı giderek kirletiyor. Maalesef hayatın her alanında “vasatın” hükümranlığı ilan edilmiş durumda. Alaçatı’yı ilk keşfedenler ütopik bir ortamın hayalini kurmuşlardı. Her koşulda nezaket ve zarafet olacaktı bu kasabanın hakim kokusu. Adeta “Asude, güzide” gibi unutulmuş kelimeler Alaçatı’nın şahsında geri dönecekti. Ama bu ülkede “güzeller” savunmasızdır. Alaçatı ise çok güzeldi. Neyse, geç kalınmış bir durum yok, orası hala çok güzel. Bu yazının amacı “elitik bir vaha” savunması yapmak değil. Belki ilk defa yerel yöneticilerinden ilk yerleşiklerine “rafine” bir dünya oluşturmayı becermiştik. Demek istediğimiz “sıradanlığa” çok kolay teslim olunmamalı. Anlaşılan, bu kasaba, periferisinde daha çok genişleyecek. Ancak, illa büyümeye devam edilecekse, kurucu ilkelerinin korunması önem arz ediyor ve her daim “teyakkuz”da olunması gerekiyor.",https://www.hurriyet.com.tr/yazarlar/sitki-sukurer/yeni-paradigma-40926097
Sıtkı Şükürer,Ciğerci Ali Baba,"Eylül 16, 2018 02:07","Seferihisar Ürkmez’de yarı münzevi yaşayan ve 70’li yaşlarını süren bir karı-koca 17 yıldır bir gastronomi mucizesi yaratıyorlar. Ali Cengiz Bey ve sevgili eşi, Tarsus ve Adana mutfağının az bilinenlerini akıllara seza bir lezzetle mütevazi mekanlarında müşterilerine sunuyor. Küçük tabaklarda sınırsız keyifli taam devam ederken, sıra özel bir gayretle bizzat hazırlanmış “ciğer”e geliyor. İşte bu noktada mekanın büyüsüne tamamen teslim oluyorsunuz. İddia ediyoruz... Bu yer bu lezzet fırtınası ile ülkenin en akıl alıcı “şikemperver” duraklarından biri olmaya adaydır. Efendim, hani dış görünüşü, tabak çanak gustosu, tabii ki geliştirilmeye muhtaç ama ustalarımızın mecali maalesef buralara kadar ulaşmıyor, açıkça biz de bu haksızlığı onlara yapmak istemeyiz. Kaldı ki, üzüm salkımlarının “taciz”i(!) altındaki asma altı ortam keyfine “seçkinci” müdahale yarardan fazla zarar getirir. Neyse, açık adresleri şöyle; Ciğerci Ali Baba, Evimiz Restoran, (0536) 550 30 60, Mersin Alanı Mah. 6073 Sok. No: 19 A, Ürkmez - Seferihisar. ----- Bir adım öne çıkanlar İZMİR Gourmet Guide (İGG) ismini biliyor musunuz? Serkan Saysen’den söz ediyoruz. 1980 doğumlu genç bir insan Serkan. Sektörün saygın kurumlarından Mandal Ajans’ın kurucusu. Herkesin ihtiyaç duyduğu bir boşluğu dolduruyorlar. İzmir’den Çeşme’ye yüzlerce mekanın tanıtıldığı yeme – içme rehberinin bu yıl 9’uncu sayısını yayınladılar. Mandal Ajans, içinde bizim de bulunduğumuz bir seçici kurul ile her yıl “bir adım öne çıkanlar” başlığı altında, halk oyundan da büyük ölçüde istifade ederek yeme - içmenin muhtelif dallarında gastronomik değeri olan ödüllendirmeler yapıyor. Giderek gelenekselleşen bu uygulama adeta yerel bir “Michelen” kültürü oluşturmuş durumda. Bahse konu rehberden edinmenizi tavsiye ederiz. ----- Kader bu aralar hep utanıyor HER insanın fikrini değiştirme hakkı vardır. Yeter ki, samimi olunsun. Bu aralar politik duruşunu “güçlü” ile uyumlu hale getirmek çok sık görülür bir durum. Hani bugünkü hayat şartlarında bu neviden tutumlar “anlaşılmaz” değildir. Hele seçeneklerin daraldığı, hatta yok olduğu bir süreç yaşanıyorsa bahse konu “yalpalamalar” normal addedilir. Ama bu defa “samimiyet” argümanının ileri sürülmesi inandırıcı olmaz. İnsanlar mecburen, “kader utansın” kalıbının umursamazlığına sığınma durumunda kalıyor. ----- Döviz darboğazı TÜRKİYE döviz darboğazında. TCMB rezervleri ağustos sonu itibariyle brüt 89 milyar dolar. Banka zorunlu karşılıkları dahil bağlantılı tutarları tenzil ettiğinizde net rezerv 18 milyar dolara düşüyor. Öte yandan, bir yıl içinde vadesi gelen döviz borcumuz 180 milyar dolar. Hani 50 milyar dolar da cari açık verilse, kısa vadede ihtiyaç 230 milyar dolara çıkıyor. Yıl sonuna kadar yenilenmesi gereken sendikasyon kredilerinin 30 milyar dolara yakın olduğu biliniyor. Henüz hiçbir banka yenileme yapmadı. Ancak bu hafta üç bankamızla ilgili olumlu duyumlar alıyoruz. Hani, itfa ve yenileme çabası, mevduat faizlerini epeyce yukarılara taşıyacaktır. Bazı kamu bankaların Türk Lirası mevduatlarına yüzde 26-27 faiz verdiğini biliyoruz. Yanı sıra yurtdışı sendikasyon kredilerinde de yenileme şartlarının daha ağır olacağı aşikar. Yani, bankaların maliyetleri artıyor. Zaten Türk Lirası cinsinden kredilerde yüzde 45, döviz cinsinden kredilerde ise yüzde 10’ları aşan faizler cari oldu. Açık söyleyelim, bu krediler çok zor geri ödenir. Gördüğümüz, ekonomi içsel tedbirlerle zor dengeye gelecek. Hani işler daha da kötüye gitmeden IMF ile bir istikrar programına girmek kaçınılmaz gibi duruyor. Durum, “aman moral bozmayalım, kötü haber yazmayalım” aşamasını geçti. Bu anlamıyla doğru bildiklerimizde ısrarcı olmak, artık kaçınılmaz sorumluluğumuz.",https://www.hurriyet.com.tr/yazarlar/sitki-sukurer/cigerci-ali-baba-40957567
Sıtkı Şükürer,Kültürpark’a dair bir anayasamız olmalı,"Ağustos 05, 2018 02:58","Hiç şüphesiz bu konuda ilk görev yerel yönetimlere düşer. Zira onlar aynı zamanda karar verici ve uygulayıcıdırlar. Ancak, sivil toplum hareketlerinin de kente dair kararların oluşumda etkin rol üstlenmeleri icap eder. Hatta, bazı durumlarda (kıyılardan çöplerin toplanması, çekirdek artıklarının temizlenmesi gibi) kolları sıvamaları da gerekebilir. Kamu otoriteleri ile sivil inisiyatifler, istenir ki, hep işbirliği içinde olsunlar. Hani bilinen ifadesi ile “tez antitez, sentez üretir”. Ama bu durumlar maalesef böyle tecelli etmez. Bazen belediyeler “ego” krizi yaratıp, “dediğim dedik” der, bazen de kent yaşayanlarının temsilciliğine soyunan insanlar marjinal tutumlar alabilirler. Ancak, unutulmamalıdır ki, “hakikatin şimşeği fikirlerin çarpışmasından” doğar. Amaç, bulunduğumuz beldeye bir yarar üretmekse, “nasıl” söylendiğine takılmadan, “ne” söylenmek isteniyor, ona odaklanılmalıdır. Bu anlamıyla “duyarlı, akıllı, muhalif” düşünceler son derece kıymet arz eder. İzmir’de, geçen haftaki yazımızda da işaret ettiğimiz gibi bir “Kültürpark” tartışması yaşanıyor. Kültürpark, “Büyük Yangın” sonrasında oluşturulan (1936), kentin göbeğinde bir yeşil vaha. Geçmişte uluslararası fuar organizasyonları ile ülke belleğinde çok müstesna yer etmiş, gözümüzden sakındığımız, hemen hepimize değen, içimizi ısıtan, koruduğumuz, kolladığımız 420 dönümlük özel bir toprak parçası. İzmir’de, Kemeraltı, Basmane, hatta Kahramanlar semtinin bir kısmı “çöküntü alanları”dır. Bahse konu olumsuz doku maalesef Kültürpark’ı da etkilemektedir. Bu sebepten özellikle geceleri, normal vatandaşlar giderek bu parka mesafelenmektedir. Yakın çevremizde tanıdığımız insanların günlük yaşamlarında Kültürpark’a hak ettiği ağırlığı vermediğini gözlüyoruz. Adeta bu güzel yer gardıropta muhafaza ettiğimiz, ama kullanmadığımız bir giysimiz gibi... Bu haliyle, çok açık, Kültürpark’a dair bir “eksiklik” olgusu var. Sanki “cazibesi”, bağlı olarak ilgimize dair “vesilesi” kıt bir yer. Bu sebepten kentin tüm bileşenlerinin ön yargılarından sıyrılarak, samimiyet sorgusunu öteleyip, moral iklimi başlangıçta bozmadan, bir araya gelerek rasyonel bir paydayı oluşturmaları gerekiyor. “Kültürpark’ıma Dokunma” mealinde başlatılan kampanya sloganı, açık söyleyelim, biraz sıkıntılı. Dokunmayıp da bu halde bırakılacak bir sorunsuz park maalesef ortada yok. Bu haliyle ancak sınırlı sayıda insanın istifadesine hizmet ediliyor. Hedef; gençliğin, neşenin, kültürün, her daim canlılığın, gökkuşağının renklerinin hakim olduğu, o hep övündüğümüz İzmirliliğin yaşandığı bir ortamı oluşturabilmek. Hani, Büyükşehir’den Konak’a, belediyelerimizin beklentisinin de farklı olması, herhalde düşünülemez. Yerel yönetimlere yönelik “inşaatmış, rantmış, peşkeşmiş” gibi aslı astarı olmayan, rencide edici söylemlere mahal yoktur. Kaldı ki, İzmirli’nin tepkisinin bu durumlara müsaade etmeyeceği anlaşılmıştır. Bahse konu yaklaşımımıza, umarız kamu otoriteleri de olumlu bakar ve Kültürpark her kesimin sahiplendiği projelerle, mevcut durumundan potansiyelinin sağlayacağı imkanlara doğru yol alır. Büyükşehir Belediyemize naçizane tavsiyemiz, bir platform oluşturması ve bu yapıda odalarla birlikte bu konuya özel çaba sarf eden sivil inisiyatifleri de muhatap almasıdır. Zira, meseleyi kim dert etmiş ve sahip çıkmış ise çözüm ortağı olmak onların da hakkıdır. Bu anlamıyla Aziz Kocaoğlu ile birlikte, odaları temsilen Peyzaj Mimarları, Mimarlar, Şehir Plancıları yanı sıra Ticaret ve Sanayi Odası ve SİADLAR ve mutlaka Platform adına; Reşat Kutucular, Emel Kayın ve Ayşen Tekşen başta olmak üzere Kültürpark duyarlılarını göreve çağırıyoruz. ----- 2050 yılında ilk 10 ekonomi MORALLENME gereğine işaret ediyoruz. Ama, hedefler belirlenirken de gerçeklerden kopmamalıyız. Geçenlerde uluslararası bir denetim kuruluşunun raporu yayınlandı. 2050 yılında dünyanın 10 büyük ekonomisini saptamaya çalışmışlar. Türkiye maalesef listede yok. Sondan başlarsak, Rusya, İngiltere, Meksika, Almanya, Brezilya, Japonya ve Endonezya başa doğru geliyor. Bu ülkelerin milli gelirleri 4 ile 7.3 trilyon dolar mertebelerinde öngörülüyor. Son üç ülke ise “açık ara” diğerlerinden ayrılıyor. Üçüncü Hindistan, 28 trilyon dolar. İkinci ABD, 34 trilyon dolar. Birinci Çin, 50 trilyon dolar. Akıllı olan, çağı okuyan, gereğini yapan, teknolojiden markaya, tasarruf oranından insan kalitesine gerekli yatırımları planlayan ve hayata geçiren bu yarışta ön alıyor.",https://www.hurriyet.com.tr/yazarlar/sitki-sukurer/kulturparka-dair-bir-anayasamiz-olmali-40918545
Sıtkı Şükürer,Yüce Savarin,"Temmuz 22, 2018 11:32","Bu dünyayı “yalancı dünya” addeder. Bu cümleden hareketle, reenkarnasyona inanan yada cennet-cehennemin varlığını kabul eden inanç sistemleri doğal olarak “dünyevi” değildir. Yahudilikte de bu anlamda “öteki dünya” kavramı yoktur. O yüzden beşeri yaşamda, toplumun değerleri ile uyumlu davranarak “başarılı” olmaya çalışmak, bağlı olarak materyal refaha çabalamak, bir nevi “ibadet” anlamındadır. Türkiye %99 ölçüsünde Müslüman nüfusa sahip. Ancak, dürüst olmak gerekirse, laik kesim dediğimiz insanların “din ve diyanetle” ilişkileri muhafazakarlara göre daha bir mesafeli. Bu sebepten “dünyevi kutsamalar” bu insanlarda ön plana çıkıyor. Bu anlamda “yeme-içme” zevki, bizim gibi insanlarda yaşamlarımızı renklendiren en önemli aktivitelerden biridir. Böylesi bir yaşam tarzını besleyen en önemli isimlerinden biri de Brillat Savarin’dir. Gastronomide ahir zaman peygamberi statüsünde olan bu kişi bir Fransız hukukçu olmasına karşın “Lezzetin Fizyolojisi ve Yüce Mutfak Üzerinde Düşünceler” isimli başyapıt niteliğinde kitabı ile 1700’lü yıllardan günümüze bir “kutlu isim” olarak kabul edilir. Savarin’in özlü sözlerinden bir kaçını paylaşarak yazımızı noktalayalım. “Yaratan, insanı yaşamak için yemeye mecbur bırakırken, insanı buna iştah aracılığı ile yöneltir ve zevk aracılığı ile ödüllendirir.” “Sofra, ilk saat süresince sıkılmadığımız tek yerdir.” “Yeni bir yemeğin keşfi, insan ırkının mutluluğuna, bir yıldızın keşfinden daha çok katkıda bulunur.” “Bir aşçının en gerekli niteliği dakikliktir. Bu aynı zamanda, davet edilenin de en gerekli niteliği olmalıdır.” ---- Ekonomide iyi bir program bekliyoruz EKONOMİDEN iyi sinyaller gelmiyor. “Cari açık, enflasyon, yerli paranın değer kaybı, özel sektörün dış borcu...” Listeyi uzatabiliriz. Kredi derecelendirme kuruluşları ekonomimizi “çok vahim” mertebelerinde notluyor. Ülke notu düşük olunca, bağlı olarak şirketlerin de reytingleri düşürülüyor. Enerji ile inşaat başta olmak üzere, borç yapılandırma, konkordato talepleri ve söylentileri gündemimizin ana konusu haline geldi. Piyasa beklentisi ile ekonomi yönetimi henüz “eylem aşamasında” bir uyum sergilemiyor. Hani dedikodulardan beslenen, bilgisiz ve spekülatif yorumları kaale almasak da son derece değerli iktisatçıların makaleleri yakın gelecek için tehlikeye işaret ediyor ve bu durum tedirginlikleri artıyor. Gecikmeden güven veren ekonomik ve siyasi politikalar hayata geçirilmeli. Yaşanan olumsuzlukları “dış güçler” bizimle uğraşıyor, diye açıklamak kolaycılığına sapılmamalı. Bu ülke tekrar IMF kapılarına gitmek durumunda kalacaksa, kambiyo kısıtlarından söz ediliyorsa, bu haller sadece FED faiz arttırıyor, diye yaşanmıyor. Dünyadaki ekonomik konjonktür Türkiye’ye eşsiz bir fırsat sunmuştu. Muhtelif konularda icap ettiğinde hatasını kabul eden yönetim, ekonomi konusunda da bir özeleştiri yapıp uluslararası toplumla zıtlaşmadan, makul ve inandırıcı bir programı bir an önce fiiliyata geçirmelidir. ----- Türk övünme, öğün ANKARA Kızılay Güven Parkı’nda, Avusturya Erdberg dökümhanesinde dökülen dev bronz heykellerin kaidesinde yazılıdır “Türk öğün, çalış, güven.” Çocuk aklımızla hep “öğün” ile “övün” kelimelerini karıştırıp, vecizenin mantığını çözemezdik. Kendi kendimizle “övün”mek nasıl birinci önceliğimiz olurdu? İşin doğrusu “öğün”mek. Öğün, öğrenmek fiilinin kökü olan “öğ”den geliyor. Bugün dahi pek çok yerde “öğün” yerine “övün” kelimesi kullanılıyor. Mesela; İzmir Narlıdere İstihkam’ın girişinde durum maalesef öyle... Ege Ordu’nun dikkatine sunarız...",https://www.hurriyet.com.tr/yazarlar/sitki-sukurer/yuce-savarin-40904719
Sıtkı Şükürer,CHP’de değişim zamanı,"Temmuz 15, 2018 01:05","Başkan kendini dar kapıların ardına sıkıştıran türden bir CHP’li değildir. Esasında Aziz Kocaoğlu, her zaman samimi ve güvenilir bir kişi izlenimi vermiştir. Onu CHP içindeki muhafazakar kesimden ayıran yönünü, başta Diyarbakır gezisi olmak üzere pek çok olayda yaşadık. Şimdi, bir deklarasyonla Muharrem İnce’ye dolaylı destek veriyor. “Değişim” gereğine işaret etmesini, olgun bir partilinin sorumluluğu olarak yorumluyoruz. Kemal Kılıçdaroğlu’nun, Muharrem İnce’yi destekledi diye, ona tavır içine gireceğini de düşünmüyoruz. Zira, Kılıçdaroğlu da klasik bir CHP’li olmadığını defalarca kanıtladı. Ona dair sıkıntı, sosyal demokrat kaliteleri olmasına rağmen, CHP’nin asla tek başına iktidar olamayacağı kanaatidir. Hep bir koalisyon arayışı içinde oldu. Pek tabii, bu inançsızlıkla parti lideri olunamaz. Anladığımız, Aziz Bey’in çıkışındaki temel nokta da bu... Muharrem İnce donanımlı bir sosyal demokrat mı? Onun böyle olmadığını herkes biliyor. Ama müthiş bir “iktidar eforu” sergiledi. CHP’nin de bu aşamada en fazla buna ihtiyacı var. O sebepten “Muharrem İnce” engellenemez gözüküyor. Kemal Bey’den beklenen, gereğini yapacağı bir devir-teslim programını açıklamasıydı. Bu olmadı. Bunun üzerine CHP’nin en ağır topu olarak Aziz Bey müdahale etti. Kocaoğlu’nun Muharrem İnce’yi vesile kılarak partinin içinde bulunduğu dağınıklık ve vizyonsuzluğa dikkat çekmek istediğini düşünüyoruz. Bu aşamada yapılacak en haksız yorum, kendisi açısından bir taktik tutum içine girdiğidir. Anladığımız, Aziz başkan bir misyon ifa etmek istiyor. Her neyse, inşallah Muharrem İnce doğru adrestir. Zira ülkenin merkez sağa da hitap edecek vicdanlı ve sahici bir CHP muhalefetine ciddi manada ihtiyacı var. ----- Yeni sistem YENİ kabine açıklandı. Açık söyleyelim, hala eski sistemin “ezberleri” üzerinden fikir yürütüyoruz. Oysa alıştığımızdan farklı bir durum yaşanıyor. O sebepten, bu aşamada bir “sindirme”, hatta “kavrama” sürecini yaşamamız gerekiyor. Hani “denge-denetim sistemleri yetersiz, otokratik eğilim taşıyor” gibi eleştirileri saklı tutarak ifade edebiliriz ki, Cumhurbaşkanlığı hükümet etme sistemi, Özal’dan Demirel’e eski siyasetçilerin de talep ettikleri bir yönetim modeli idi. Bürokrasinin hızlı işlediği, karar alma süreçlerinin vakit kaybetmeksizin icraata dönüştüğü bir Türkiye, hemen peşin hükümle reddetmeyelim, belki de daha iyi olacaktır. Yaşayıp göreceğiz... ----- İdam savunulamaz İDAM cezası tartışılıyor. Konu; pedofili cinayetleri, kadın şiddeti, genç ölümler olunca, öylesine bir infial bulutuna giriyorsunuz ki, sorumluyu “imha etmek” “anlaşılır duygusal tepki” haline geliyor. Ancak uygar dünya, idam tartışmalarını geride bırakmıştır. Evrensel hukuk; hınç ve intikam kavramlarını içinde barındıramaz. Soğukkanlı ve nötr olma durumundadır. Göçebe toplumlarda suç ve ceza mecburi bir orantısızlığı dayatırdı. Yerleşik toplumlarda hapishaneler “tecrit” imkanını sağlamışlardır. Medeni infaz sistemi kademeli ceza anlayışına göre işler. Öldürme fiili, insanlığın müktesebatını temsil eden Avrupa Birliği ülkelerinde tarihe karışmıştır. Bizim ülkemizde de basiretli bir tutumla aynı anlayış benimsenmiştir. Öldürme hatasının telafisi olmaması, bu opsiyon açıldığı takdirde yaygın ve keyfi kullanımlara yol açma ihtimalleri, zaman içinde ölüm cezasının kaldırılmasını makul hale getirmiştir. Aynı şekilde, insan vücuduna kalıcı bir hasar veren infaz yöntemleri de 21. yüzyıl uygarlığında kabul görmemektedir. Özetle; hukuk devletinde insan hayatı ve bedensel bütünlüğü kutsaldır, dokunulamaz. Bu kural, diğer insanlara vahşice zarar verenler için bile geçerlidir.",https://www.hurriyet.com.tr/yazarlar/sitki-sukurer/chpde-degisim-zamani-40897324
Sıtkı Şükürer,Palmiye katliamı,"Ağustos 19, 2018 01:01","Ancak son dönemlerde bir “fecaat” yaşanıyor. Arabistan’dan geldiği bilinen zararlı bir böcek türü bu ağaçlarımıza yuvalanıyor, kısa zamanda da onları kurutuyor. Kuruyan sadece bir ağaç değil, aynı zamanda “anılarımız” da yok oluyor, boynu bükülmüş yaprakları görünce, o melun böcek adeta içimizi kemiriyor. Şu anda bu lanet yaratıklar had safhada ağaçlarımıza dadanmış durumda. İnsanlar çaresizce sıra ne zaman sağlam palmiyelere gelecek diye bakıyor. Bilinçsizce yapılan ithalatlar bu derdi başımıza musallat etti. Belediyelerin çok ciddi bir çaba ile meseleye el atması lazım. Hani dert ettiklerini biliyoruz, ama henüz bir çözüm üretebilmiş değiller. Adeta kitlesel bir soykırım yaşıyor güzel palmiyelerimiz. Bu ağaçlar, hele yaşlı olanları “anıt ağaç” niteliğinde. Dolayısıyla özel bir duyarlılık gerektiriyor. Hani nasıl mücadele edilir, yöntemleri nedir, bilebileceğimiz konular değil. Biz buradan hepimiz adına bir “feryat”ı seslendiriyoruz. Kamu kuruluşları, lütfen ne yapın edin, bu katliamı durdurun. ----- IMF değil AMB TÜRK Lirasına yönelik spekülatif bir atak olduğuna dair genel bir kabul içindeyiz. Daha evvelden bu tarz saldırılara toptancı bir bakışla “Batı kaynaklı” derdik. Oysa Avrupa ile ABD aynı şey değil. Avrupa takribi 500 milyar dolarlık ülke borcumuzun büyük ölçüde alacaklısı. Nasıl derler “topa çok sert girmesi” mümkün değil. İspanyol, İtalyan, Fransız ve Alman bankalar, ekonomik istikrar ve borç ödeme kapasitemiz ile mecburen yakından ilgililer. Hal böyle olunca, hani IMF seçeneği bilinen karşılıklı sebeplerle kapalı gibi duruyorsa da Avrupa Merkez Bankasının (AMB) ihtiyacımız olan kaynaklar için uluslararası fonları organize etmeye çalışması sürpriz olmaz. Yani, AB ile bir bahar havası eserse şaşırmamak lazım. ----- Banklarımızın durumu YAŞADIĞIMIZ ekonomik çalkantı ortamında en fazla bankalarımızın durumu merak ediliyor. Tamamen resmi rakamlardan hareketle özetle durum şöyle: Bankalarımızın 30.06.2018 tarihi itibariyle toplam öz varlığı 395 milyar liraydı. Bilanço aktif toplamı ise yine aynı tarih itibariyle 3.672 trilyon liraydı. O tarihteki kur üzerinden bu rakamları dolara (4,5607) döndüğümüzde, öz kaynak 86,6 milyar $, aktif toplam 805 milyar $ olarak hesaplanıyordu. Yine, “riskli aktif” toplamın %13,2’si sermaye ile karşılanıyordu. Yani çekirdek sermaye yeterlilik rasyosu 31.12.2017 tarihi itibariyle çok iyiydi. Bankaların çıkardığı uzun vadeli tahviller ve 5 yılı aşan sendikasyon kredileri de öz varlık içinde değerlendirildiğinde oran %16,2’ye çıkıyordu. Daha da geriye gidildiğinde, 31.12.2017’de toplam öz varlık 370 milyar lira idi. 3,37 kur hesabı ile takribi 100 milyar $ öz varlık vardı. An itibari ile bu varlık kura bağlı olarak 60 - 70 milyar $ civarlarına indi. Aynı şekilde 31.12.2017 tarihi itibariyle toplam aktif 850 milyar $ iken, an itibariyle kur oynaklığına bağlı olarak 600 ila 570 milyar $ civarlarına inmiş durumda. Bankacılık sektörünün sorunlu ve karşılık ayrılmış kredilerinin oranı toplam krediler içinde %3,1 civarlarında. İlk ve ikinci 500 büyük şirketin dolar bazında sermaye erimesinin %40 mertebelerinde olması, bahse konu batık kredi oranını %10’ların üzerine taşıyabilir. Tüm bunlara rağmen aşırı telaş edilecek bir durum söz konusu değil. Doğru bilgilenmekten kimseye zarar gelmez. İş Bankası ve Garanti Bankası müdürleri mantıklı izahlarla yüreğimize su serpiyor. Ancak döviz kurlarının tekrar dengeye gelmesi şart. Bir hesaplamaya göre dolar kuru 7.01 TL’yi aşarsa Basel kriterleri yönünden sıkıntı oluşacağı ifade ediliyor. Türkiye büyük ve önemli bir ülkedir. Hiç şüphesiz kötü günler geçecektir, aksi düşünülemez bile... ----- Krediler ve mevduat cephesi BANKALARLA ilgili biraz daha detay verelim. 30.06.2018 tarihi itibariyle bankacılık sektörünün kullandırdığı toplam kredi 2.353 milyar lira. Bu tutar 516 milyar $’a karşılık geliyor. Kredilerin 542 milyar lirası tüketici, 1.8111 trilyon lirası ticari. Hep konuştuğumuz inşaat sektörünün Türk bankalarından kullandığı kredi 204 milyar lira. Yine 30.06.2018 tarihi itibariyle, bankalarımızdaki toplam mevduat 1.899 trilyon lira, dolar karşılığı 416 milyar. Bu mevduatın 1.004 trilyonu TL, 862 milyar TL’si yabancı para, 33 milyar TL’si ise altın hesabında. Yani sektör mevcut sorunlarla mücadele edebilecek güce sahip. Ekonominin gereklerini cesurca yerine getirelim ve kararlılığımızı piyasalara hissettirelim.",https://www.hurriyet.com.tr/yazarlar/sitki-sukurer/palmiye-katliami-40932691
Sıtkı Şükürer,"Genç, yakışıklı, zengin","Haziran 10, 2018 01:01","Ali Koç, Mahmut Özgener, Deniz Yücel, Trudeau, Macron, Pedro Sanchez... Hani her zaman genç ve yakışıklıyı bulmak mümkün olmuyor. Bu bileşime “zengin” olmayı da katarsanız, formül mükemmel hale geliyor. Mamafih bazen sadece zengin olmak da yetiyor. Berlusconi’den Trump’a, tüm “kart papazlar”ın bu anlamda önü hep açılmıştır. Bizim “kronik mağlup” muhalefetimizin de iktidarın bileğini bükmesi için bahse konu başarı şifresine itibar etmesi beklenir. Ama heyhat. Bu hususu pek nazara aldıkları söylenemez. Hani Kılıçdaroğlu’na en fazla “Gandi” diyorduk. Bahçeli’nin ise “jön” olmadığı ortadaydı. Şimdikilere dair, “bir kertik” gelişmeyi teslim edebiliriz. Gerek Muharrem İnce, gerekse Meral Akşener geçmişe göre fena değiller. 1970’lerde “baba”, “tonton”, “karaoğlan” falan olmak geçer akçeydi. Sadece Cem Uzan ve Tansu Çiller, fiziklerinden kaynaklanan ilave bir yarar üretebilmişlerdi. 20 yıl öncesinin Tayyip Erdoğan’ı da açık söyleyelim yakışıklı bir politikacıydı ve bunun karşılığını başta kadınlar olmak üzere her kesimden uzunca bir zaman almıştır. An itibariyle bakıldığında, zenginliklerini tam bilmesek de genç ve yakışıklı olmanın bariz avantajı kimse de gözükmüyor. ----- Pragmatistliğin de sınırı var AK Parti ve Tayyip Erdoğan, FETÖ ile mücadeleyi başlattıkları tarihten itibaren “Barış süreci” ve “NATO” konusunda farklı politikalar oluşturdular. Büyük ölçüde, “Avrasyacılar” dediğimiz eski bir anlayışın yaklaşımları ile uyumlu hale geldiler. Bu tercihlerin sonucu Rusya ve İran’la yakınlaşılırken, bağlı olarak Batı ile ilişkiler gerildi. Şimdilerde seçim süreci yaşanırken bu politikaların “getiri ve götürüleri” ile hesaplaşılıyor. Kürt politikasında mevcut tutum, giderek anahtar rol oynayacağı anlaşılan HDP oyları ile ilgili iktidara sıkıntı yaratıyor. Yanı sıra, Batı dünyasının da ülkeye bakışının eskisi gibi olmadığı aşikar. Bu anlamıyla AK Parti’nin seçimlerde “eli” eskisi kadar rahat gözükmüyor. Pragmatist bir tutumla bu politikalardan geri dönüşler olabilir mi? Bu sorunun yanıtını doğru verebilmek için öncelikle niçin bu yola sapıldığının iyi tahlil edilmesi gerekiyor. Bu bağlamda 17-25 Aralık, 15 Temmuz ve benzeri kritik tarihlerin iktidarın davranışlarına etkisinin gerçekçi gözle değerlendirilmesi icap ediyor. Sanki yaşadığı travmalar sonrasında, biraz da mecburiyetten, ulusalcı tınısı yüksek şahin kesimlerle bir koalisyon içine girildiği izlenimi doğuyor. Bu bakış açısı doğruysa, 24 Haziran ve 8 Temmuz’da HDP oylarının kazanılmasına yönelik esnek bir tutum beklemek zordur. Aynı şekilde Batı ile olan ilişkilerde, S-400’lerden nükleer santrala var olan sıkıntılarla beslenen negatif ekonomik ve siyasi algının düzeltilebilmesi zamana matuf ciddi bir çaba gerektirmektedir. Diyeceğimiz, “cumhur ittifakı”nın bileşenlerinin sadece MHP’den ibaret olmadığıdır. Şartlar bazen siyasi partileri belli bir pozisyona iter ve orada sıkıştırır. Bu anlamda AK Parti’nin “kartları yeniden karma” kapasitesi hala var mıdır, çok da kolay gözükmüyor. ----- Ahmet Güzelyağdöken YEME – içme dünyasının “Zeus”u kim derseniz, benim oyum büyük usta Ahmet Güzelyağdöken’e olur. Gerçek manada gurme diyebileceğimiz Ahmet Bey, yöresel lezzetler dünyasının en dikkatle takip edilmesi gereken kişilerindedir. Üniversitede hocalık, babadan peynircilik, Gourmet Guide dergisinde editörlük, derken nihayet kuvveden fiile geçerek, “Balmumu” namıyla maruf lokantasında, ocağın başında bizzat sanatını icra etmeye başlamıştır. Balmumu, Alsancak’ın göbeğinde, orta büyüklükte bir mekan. Reyhan Pastanesi’nin karşı sokağında. Ahmet Bey’in ifadesi ile “antik, rustik üzerine oturtulan yemek stili”. Aklımızı başımızdan alan yemeklerle; Paşa böreği, ekmek dolması, Alaşehir kapaması, buğday pilavı başta olmak üzere, bir lezzet girdabına savrulacağınız tehlikeli bir “taam” vaat ediyor Ahmet Bey’in kepçesi. Ahmet Güzelyağdöken, yaptığı işe sevgi ve saygı duyduğundan, hem insanları hem de kendisini mutlu ediyor. Aynı zamanda mekanında özeni, hijyeni, lezzeti ve fiyat politikası ile adeta yeme-içme dünyasına mesaj veriyor, örnek oluyor. Kuvvetle tavsiye olunur. Adres: Plevne Bulvarı, 1388 Sokak, No: 5/C Alsancak.",https://www.hurriyet.com.tr/yazarlar/sitki-sukurer/genc-yakisikli-zengin-40863214
Sıtkı Şükürer,MHP’ye şapka,"Temmuz 01, 2018 11:23","İki dalda seçim vardı. Cumhurbaşkanlığında tek başlarına şansları olmadığını biliyorlardı. Ama hiçbir kişinin de ilk turda seçilmesinin mümkün olamayacağını öngörmüşlerdi. Buna mukabil destekledikleri adayı seçtirebilme güçleri vardı. Öyle de yaptılar. Recep Tayyip Erdoğan’ı destekleyerek, tek başına gerçekleştiremeyeceği Cumhurbaşkanlığını ilk turda ona kazandırdılar. Artık seçilen Cumhurbaşkanı, MHP’ye “eksiklidir”. İkinci seçim konusuna gelince... İYİ Parti bölümlenmesinden sonra bir ihtimal baraj sorunu yaşayabilirlerdi. Bu riski almadılar ve AK Parti ile ittifak yaptılar. Seçim sonucunda umulmadık bir piyango daha çıktı onlara. AK Parti tek başına girse mevcut oy oranları ile salt çoğunluk sağlayabilecekken 295 milletvekilinde kaldı ve meclis çoğunluğu için MHP’ye muhtaç hale geldi. Artık AK Parti de MHP’ye “eksiklidir”. Devlet Bahçeli, hakikaten büyük taktisyen. Başlangıçta büyük heyecan uyandıran İYİ Parti hareketini soldurdu. AK Parti’yi kendine ipotekledi. Tüm bunları %10’u biraz aşan oy kapasitesi ile becerdi. Şapka!.. ----- Problem büyüyor İZMİR’de AK Parti %20’ler mertebesine geriledi. Yani hem Cumhurbaşkanlığını kazanıp hem de Meclis’te MHP ile birlikte çoğunluk sağlayacaksınız, ama İzmir’de sadece dörtte bir ağırlığınız olacak. Hakikaten absürd bir durum. Hani burası Katalan ya da Bask bölgesi değil. Yine burada Hristiyan nüfus yaşamıyor. Bildiğin diğerleri gibi bir Türkiye burası. Nedir bu denli ayrıksı tutum? Sosyolojide “İzmirli” diye bir kategorizasyon yok. Sınıfsal, etnik, mezhepsel bir dayanışma söz konusu bile değil. Ama ısrarlı bir karşı duruş sergiliyorlar. Hani Mehmet Altan’ın işaret ettiği bir “yatay bölünme” durumudur bu... İnsanlar fikirlerinden kaynaklanan yaklaşımları ile birbirlerine yaklaşıyorlar ve siyasi bir blok oluşturuyorlar. Bir nevi bir “Akdenizlilik entegrasyonu” sağlanıyor. Böylesi bir “kara koyun” hali hakim otoriteye demokratik olgunluk ve saygı mesuliyeti yüklüyor. İktidar, İzmir’e ve İzmirli’ye herkesten fazla hassas olmak zorunda. ----- Boşverin CHP’yi sol bitiyor CHP klasik, donmuş %25 oy oranından da geriye düştü. Bu ülkede sol giderek eriyor. Muharrem İnce’nin %30 oyunu henüz CHP’ye yapıştıramazsınız. Evvelden yüzde 65-35 dengesinden söz edilirdi. O meşhur 35 epeydir ortalarda yok. Hani, CHP’nin kemikleşmiş dediğimiz yüzde 25’i de zaten içinde barındırdığı ulusalcılar ile brüt bir sosyal demokratlıktı. Hatta bir nevi mezhepsel sığınma odağı olduğu düşünüldüğünde, Alevileri de mecburi katılımcı addederseniz geriye yüzde 3-5 kalır. İşte üzerinden ütopik hayaller kurduğumuz, “motorları maviliklere sürdüğümüz” kitle bu kadar. Diyeceksiniz “seküler Kürtler”. Onların da ulusalcı CHP’lilerden farklı görmeyeceğimiz önemli bir Kürt milliyetçisi kesimi var. Zaten hepi topu yüzde 7-8’deler. Geriye kalan demokrat solcuları, hadi en fazla yüzde 2-3’tür. Sosyal demokrat CHP neden önemliydi? Kim ne derse desin, önceliğimiz dini, milli, etnisik, mezhebik unsurlarsa “demokratlığınız” ikilemde kaldığınızda kuruyuverir. Oysa “solcu” olmak “insan” odaklı olmaktır. Bu ülke bu denli “solcu” fakiri haline gelmiş ise maalesef işimiz çok zordur. Hayal kurmak iyi hoş, ama gerçeklerle yüzleşince “boş” olduğu anlaşılıyor.",https://www.hurriyet.com.tr/yazarlar/sitki-sukurer/mhpye-sapka-40882795
Sıtkı Şükürer,Sandık zamanı,"Haziran 24, 2018 12:44","Takribi 55 milyon seçmen oyunu kullanıyor. Turgut Özal’lı yıllarda şarkılı, türkülü çok renkli ve neşeli seçim kampanyaları olurdu. Bu defa pek öyle olmadı. Esasında ne zaman partilerimiz yüzünü “Batı”ya dönüyor, bir anda herkes hafifliyor, umutlanıyor. AK Parti’nin ilk dönemlerinde AB ile ilişkilerde mesafe aldığımızda hatırlayın; Melih Gökçek, Ankara’yı karnaval şehir haline getirmişti. Bu ülkenin münevverleri son 150 yıldır Ortadoğulu kalmamak için adeta çırpınıyor. Pek tabii, bu kadar sürede, hiç olmamış bir kültürü, “demokrasiyi”, onun gerçek manasını, yumuşatıcı iklimini topluma benimsetmek kolay değil. Demokrasinin, esasında “azınlığın” hakkını, hukukunu koruyan bir rejim olduğunu, “çoğunlukçu” değil, “çoğulcu” karakteri ile muhalifin özgür nefesinden güç alarak serpilip büyüdüğünü idrak etmek zaman alıyor. Ancak, toplumlar biraz da “neyin olamayacağını” yaşadıkça, “nelere gelmesi” gerektiğini kavrayan organizmalardır. Türkiye, kendisi için doğruya çok kereler epey yaklaşmış bir ülkedir. “Farklılıklarımızın zenginlik” olduğunu derinlerimizde hissederiz. Ancak, nedense korku ve endişelerden beslenen yanlış bakış açılarımızla “insan” kalitemizin zaafa uğramasına engel olamıyoruz. Bir bakıyorsunuz, birlikte huzur içinde yaşamak varken, kendinden menkul saplantılarla birbirimizi kategorize ediyoruz, beğenmiyoruz, dışlıyor, husumet biriktiriyoruz. Bugün gerçekleştirdiğimiz seçimlerin bir milat olmasını temenni ediyoruz. Seçim vesilesiyle tekrar bazı hususları hatırlamamızda fayda var. Bakınız; tek bir ülkemiz var, kimsenin gidecek başka bir yeri yok, devletin ve ülkenin “beka”sı ortak çıkarımız, içimizdeki her farklı anlayış, ayrı bir kök olarak bu toprağa kaynadıkça zeminimizi daha bir sağlamlaştırılıyor, her birimizin ayrı bir yaşam biçimi var, kimsenin diğerlerini kendisine benzetme gücü yok, huzur ve istikrar çoklu dengemizi içimize sindirmekten geçiyor... Evrensel demokrasinin tüm kurum ve kurallarıyla işlediği ve daha ziyade ekonomik performansların göz önünde tutularak oy verildiği zamanlarının geleceği beklentisiyle seçimlerin ülkemize hayırlı olmasını diliyoruz. ----- Ciğerci Mersinli Apo İZMİR’de “ciğer” denilince biz Zarif Usta’yı biliriz. O hep Pasaport semti Kale Arkası civarında kendi konusunun “Efsane Armada”sı olmayı sürdürmüştür. Ama, hayat durduğu yerde durmuyor. Kentin yeni yerleşim yeri Bayraklı’da müthiş bir ciğerci daha topa girdi. Mersinli Apo’dan söz ediyoruz. Mersin ve Ankara’dan sonra üçüncü mekanlarını İzmir’de açtılar. Tam 51 yıllık bir tecrübeleri varmış. Hani Urfa sabahlarında gün ağırırken yediğimiz ciğer ve yürek şişlerin bir benzerine tanık oldu damaklarımız Mersinli’nin yerinde. Özel ayranı, şalgamı ile keyfimiz doruğa ulaştı derken, Mersin’e özgü ve başka hiçbir yerde tadamadığımız “künefe”si ile son darbeyi vurdular. Tavsiye olunur.",https://www.hurriyet.com.tr/yazarlar/sitki-sukurer/sandik-zamani-40876442
Sıtkı Şükürer,Kazanan kaybetmesin,"Mayıs 27, 2018 01:01","Her seçimin kazananları ve kaybedenleri olur. Problem, kaybedenin nasıl tepki vereceğinin kestirilememesi. Diyelim, iktidar kazandı. Ortalık toz duman olacak ve sandıkta hile yapıldığı iddia edilecektir. Diyelim, muhalefet kazandı. 16 yıllık iktidar konforundan sonra, nasıl bir kabulleniş ve geri çekiliş yaşanır, tasavvuru dahi zor gözüküyor. Kutuplaşma o kadar yüksek seviyeye gelmiş durumda ki, tepkilerin ölçüsüz olma ihtimali herkesi ürkütüyor. Neticede kaybedenin de yüzde 50 mertebesinde olduğu unutulmamalı. Kazanan kaybedenleri kucaklamadığı müddetçe “oluşan anafor”, açık söyleyelim bu ülkeyi “yer, bitirir”. Aksi takdirde diyelim, yeni iktidar, eskileri tüm kazanımlarından tasfiye etmeye kalkarsa “iç barış” hiç şüpheniz olmasın, tehlikeye girer. Ya da, mevcut iktidar seçimleri kazanır ve aynı alışkanlıklarını tırmandırarak sürdürürse, hani o şehirlerdeki “uysal kitle” nerede duracağı bilinemeyen tepkiler oluşturabilir. Bu sebeplerle siyasetçilerimize çok ciddi görevler düşüyor. Seçim sonuçları belli olmadan ortamı yumuşatan açıklamalar yapmalılar. Demokrasilerde intikam olmaz, olmamalı. Sağduyu, bu denli gerilen ülke ortamında kazananın karşı tarafı dışlamadan, olabildiği ölçüde hibrit bir yönetim anlayışı oluşturmasını arzu ediyor. Zira, başta “hukuk” ve “ekonomi” olmak üzere, kırılıp dökülen pek çok değerin elbirliği ile rehabilitasyonuna acil ihtiyaç duyulduğu zamanları yaşıyoruz. ----- İtalyan mutfağı BAYRAKLI gökdelenler bölgesinin en başarılı projelerinden Mistral Çarşı’da bir İtalyan lokantasına tesadüf ettik. HippiCo Pizza & More’dan söz ediyoruz. Sahibesi Meltem Aybar isimli bir hanımefendi. Kadın eli değmişliğin zevkiyle dekore edilen mekanı ilginç kılan en önemli husus, esasında bir Türk olan aşçı Arturo Toro. Elazığlı Ertunç Özdemir 1996 yılından itibaren İtalya’nın Como bölgesinde başladığı meslek yaşamına, Sicilya, Palermo, Sondrio, Calabrio gibi şehirlerde devam etmiş ve 20 yıllık birikimle, arkasında pek çok ödüller bırakarak ülkemize dönüş yapmış. Şimdi klasik İtalyan menüsü; el yapımı makarnalar, özel hamurlu pizzalar, marine füme etlerle sanatını konuşturuyor. İzmir, İtalyan mutfağında hakikaten son dönemlerde ciddi mesafeler almaya başladı. Hippi Co, fiyat-kalite ilişkisinde üzmeyen ve şaşırtmayan rakamları ile dengeyi çok iyi korumuş bir mekan. Tavsiye olunur. (Ankara Asfaltı, Mistral AVM, 0232 400 7 400) ----- İmparator Terim YANİ abarttığında, ego yaptığında, aşırı paracı davrandığında acımasızca eleştirdiğimiz Fatih Terim’i, sayesinde kazanılan başarı nedeniyle hiç mi övmeyeceğiz? Onun kariyerini hiçbir zaman tartışmadık. Bazı halleri ve tavırlarının yorgunuyduk. Böyle az konuşan, tevazuyu benimseyen, babacan tutumlar sergileyen bir Fatih Terim’in kalbimizde her zaman yeri vardır. İmparator, çok değil, çok çok büyüksün. ----- Annem gibi İZMİR’in kadınları hakikaten müthiş. Sosyal sorumluluk duyguları öylesine yüksek ki, bazen inanılmaz yaratıcı çözümlere imza atıyorlar. Sevgili Aydan Sakbaş da bu kişilerden biri. Tüm geliri Ege Çağdaş Eğitim Vakfı’na (EÇEV) bağışlanmak üzere, çok kaliteli bir baskıyla “Annem gibi” başlığıyla İzmir’in maharetli kadınlarından almış olduğu tariflerle muhteşem bir yemek kitabı oluşturmuş. Hani, “bir taşla iki kuş” diye tam buna denir. Bu projeye kitap başına 100 TL katkı koyarak destek olabilir ve sihirli lezzetlerin tariflerine bu sayede ulaşabilirsiniz. Arzu edenler için irtibatı sağlamak üzere ssukurer@gmail.com adresinden bana ulaşabilirsiniz.",https://www.hurriyet.com.tr/yazarlar/sitki-sukurer/kazanan-kaybetmesin-40849318
Sıtkı Şükürer,Zorba zaman,"Temmuz 08, 2018 04:52","Döviz arttıydı, bahar geldiydi, seçimdi, derken yaz ortasına vardık bile. Ahmet Altan “Zaman durdurulamayın bir zorba”dır der. Dev bir silgi gibi varlığımızın çizgilerini her daim silen ve bizleri “hiçliğe” sürüklerken kaçınılmaz sonumuzu hatırlatan bir zorba. Galiba, yitip giden zamana kafayı takınca, mutlu olmak mümkün değil. Belki de bu sebepten “mutluluk zamanı unutmaktır” dermiş Çetin Altan. Baba – oğul Altanlar “zamanın ve mekanın” acımazsızlığına karşı, kalıcılığı temin ettiği için “yazı yazmayı” çözüm olarak üretmişler. Pek tabii, yazı yazmak herkes için geçerli olmayabilir. Mamafih, “kosmos” da hiçbir şeyin kaybolmadığı kabulünden hareketle, değer verdiğimiz insanlarla duygu ve düşüncelerimizi paylaşmamız bahse konu “zorba”yla mücadele etmenin diğer bir yöntemi olabilir. Herkese, bu anlamda dostlarıyla bol muhabbetli keyifli yazlar dileriz. ----- Kemerleri bağladık ARTIK biliyoruz. Amerikan Merkez Bankası (FED) faizleri yükseltiyor ve tüm dünyaya yayılmış fonlarını tekrar geriye istiyor. Bu durumun sıkıntılarını ülke olarak yaşıyoruz. Özel ve kamu, toplamda 450 milyar dolar civarında dış borcumuz var. Takribi 230 milyar dolarlık kısmının vadesi çok kısa. Uluslararası piyasaların talebi üzerine Merkez Bankası faizleri artırdı. Ancak, biraz da seçimlerin etkisiyle popilist ekonomik uygulamalara girmiş olmamız güven sarsıyor. Hali hazırda Türk banka ve şirketlerinin uzun vadeli euro bond faizleri %9’larda. CDS’ler ise 300 baz puanı aştı. Bu rakamlar çok yüksek. CDS, iflas riskine karşılık ödemek zorunda kaldığınız yıllık sigorta primidir. Hani, bazı şirket tahvillerinin faizleri euro bazında yıllık %14’lere çıkmış durumda. Yani görüntümüz pek iç açıcı değil. Bankalar cephesinde TL kredi-mevduat oranı %145’lerde. Yani, yeni KGF’ler için kaynak nerede ise yok gibi... Devlet cephesinde ise sürekli bir vergi-prim afları sarmalı yaşanıyor. Bir de bunlara imar affı eklendi. Bakınız bu aflarla ilgili maddi beklenti hiçbir zaman tatmin edici olmaz. Endirekt etkileri ile devlet ciddiyete verdikleri zarar da göz önüne alındığında hep hüsran yaşanmıştır. Hele, imar affı nedeniyle beklenen verginin, nakit sıkışıklığı içinde kıvranan piyasalardan çekilen kaynak olduğu düşünüldüğünde, tüketim ve yatırım harcamaları havuzunda eksilme oluşturur. Kamu, kendi gelirlerini zamla telafi etme yoluna giderse, zaten döviz kuru baskısını yaşayan ekonomide bunun sonu %20’leri aşan enflasyondur. O zaman yerel seçim öncesi halk desteği düşer. Özetle zor bir döneme girdik. Ekonomiyi yönlendirenler artık çok dikkatli davranmak zorunda. Riskleri, acı ilaçtan sakınmadan kademeli ve sakin bir şekilde azaltmak durumundayız. “Kemerleri bağlayın” lambası, farkında olmasak da çoktan yanmış durumda. ----- Langaza DÖRT yıl önce, Alaçatı Hacı Memiş Mahallesi’nde açılmış “Langaza”. Mekanın ismi Zübeyde Hanım’ın Selanik civarlarında doğduğu yerleşim yerinden geliyor. Aynı zamanda başarılı bir avukat olan Barış Kaşka, hakikaten imbikten süzülen bir aristokratik zevkle eski muhtarlık binasından bozma mekanda müthiş bir ortam yaratmış. Daha sonra yeme-içme dünyasının Zeus’u diye nitelendirdiğimiz Ahmet Güzelyağdöken’le güçbirliği yapmışlar. Langaza’da öyle standart bir menü yok. Tıpkı bazı özel Michelen şefleri gibi, buldukları taze malzemelerden hareketle çok özel tatları o güne özgü üretiyor Ahmet Hoca. Bir mübadil mutfağının ötesine taşarak, frensiz bir heyecanla, hem yöresel hem de evrensel lezzetlerin peşine düşülüyor. İyi bir şey yapma çabasının ticari kaygının çok önüne geçtiği mekan, bize göre tam manasıyla bir gastronomik mabed. Alaçatı böylesi yüksek gustolu yerlerle ve fedakar tutumlarla uluslararası bir marka olabilir. Tavsiye olunur.",https://www.hurriyet.com.tr/yazarlar/sitki-sukurer/zorba-zaman-40889880
Sıtkı Şükürer,Asgari mutabakat deklarasyonu,"Haziran 17, 2018 04:44","Taraflar öylesine bilenmiş durumda ki iktidarı teslim etmek de, teslim almak da bir “beka” sorunu gibi algılanıyor. Bağlı olarak söylemler sertleşiyor, “idam, imha” lafları kolayından sarf ediliyor, demokrasinin naifliği kayboluyor. Bakınız, bu denli ayrışmışsak o zaman zaten “bölünmüşüz” demektir. İşin tadı öylesine kaçmaya başladı ki, bu ortamda ne ekonomi kalır, ne huzur ve hatta ne de güvenlik. Kim kazanırsa seçim sonrasında birinci vazifeleri tansiyonu düşürmek olmalı. Tavırlar yumuşamaz, tırmandırılmaya devam edilirse “iç barış”, “kör değiliz”, sürdürülemez. Ukrayna, Yugoslavya, Bosna, Sırbistan, Mısır, Suriye, Irak... Bulunduğumuz coğrafyanın yakın geçmişinde yaşananların memleketimizde de olmayacağını kim garanti edebilir? Her dakika, birbirimizin sinir uçlarına basarak, husumetlerimizi koyulaştırarak nereye varabiliriz? Diyeceğimiz, “seçim” bile anlamını kaybediyor. Tarafların içine sindireceği, kabullenip sulh olacağı, birlikte ileriye bakacağı bir “çözüm aparatı” olmaktan süratle çıkıyor. Bu aşamada bir mucize silkinme ihtiyacı içindeyiz. Siyasetçilerimizin unuttukları bir başka tür “basiret”in ayağa kalkması gerekiyor. Kendi başlarına manifestolar yayınlayacakları yerde beraberce asgari mutabakatların oluşturulması icap ediyor. Özetle; freni patlamış kamyonun durdurulması gerekiyor. ----- Dejenerasyon İNCİRALTI okaliptüslü yol üzerinde bir takım garip isimli mekanlar peydah oldu. Stolkh hookh, Mojo, Okka, Racon... Pek öyle derme çatma yerler değiller. Hatta bazılarında “kırmızı kadifeli” iskemleler bile var (!) Anladığım, nargile içilen mekanlar bunlar. Nargile dediysek de tömbeki değil, bir takım kimyasallarla takviyelemiş, meyveli denilen muhtemelen kanserojen tütünler servis ediliyor. Toplumumuz, sanki zor zamanlardan geçiyor ve bir tuhaf kimliksizlik halleri artan ölçüde gençliğimizi sarıyor. ----- Ver faizi gelsin dolarlar TÜRKİYE riskli ülkeler kategorisinde. Yani yabancı yatırımcı yönünden “para”nın güvenliği tam değil. Bu böyle diye yabancıların ilgisi biter diye düşünmeyin. Batı, fonlarının küçük bir yüzdesini bu neviden ülkelere tahsis eder. Tamam risk yüksektir. Ama getirisi de ona göredir. Vaktiyle itimat telkin eden bir ülkeydik. Dünyada da kaynak boldu. Bu sebeple borcumuz 450 milyar dolara çıktı. Son birkaç yıldır disiplinimiz kaybolmaya başlamıştı. Yanı sıra “para” ABD’ye yönelmeye başladı. Dolayısıyla, bizim daha da cazip olmamız icap ediyordu. Hani uzun vadeli yatırımcının gözünden düşmeye başlasak da, en azından “faiz” vererek “maceracı fonları” ülkemize çekebilirdik. Önce direndik, derken artırmaya başladık faizi. Bedeli ödemeyi kabul ettikten sonra sıcak para kulaklarımızdan akar. Hatta hukuk, guguk pek dert etmez. Tefeci acımasızlığının sonuçlarını geçmişte yaşamıştık. Heyhat, yine aynı film vizyona girdi. ----- An itibarıyla İYİ Parti İYİ Partililer biraz buruk. Muharrem İnce, performansı ile yüzde 25-30’luk bir taban oluşturunca, cumhurbaşkanlığı seçimlerinde olası ikinci tur beklentileri azaldı. Meral Akşener’in şansını daha yüksek görüyorlardı. Konuştuğumuz yetkililer “oyunu maalesef yine Tayyip Erdoğan kurdu” diyorlar. Yani CHP’nin bilinen bagajları ile Tayyip Erdoğan’ın tercih edeceği bir aday olduğuna işaret ediyorlar. Ayrıca Muharrem İnce’nin kimlik siyasetini yanış buluyorlar. Mesela “Kürt meselesi” vardır söylemi ile birleştirici olamayacağını, hatta İyi Parti tabanını kendisinden uzaklaştırdığını ifade ediyorlar. Gördüğümüz, mecliste bile, şayet fotoğrafa HDP dahil edilirse İyi Parti’nin birlikte hareket etme anlayışına temkinli yaklaşacağı. Yani, sanki “yol arkadaşlığı” 24 Haziran’da bitecek gibi. Bu seçimleri “demokrasiye tamam mı, devam mı” olarak gördüklerini, başarılı olunması halinde en geç 1 yıl içinde erken seçim olacağını belirtiyorlar. Muharrem İnce’nin medya tarafından ısrarla ön plana çıkartıldığını, kendilerine, HDP ve Saadet Partisi’ne açık haksızlık yapıldığını söylüyorlar. Son olarak, ülkeyi “Abdullah Gül” seçeneğinden kendilerinin kurtardığını ifade ederek, iktidarın esas oyununu bozduklarını belirtiyorlar.",https://www.hurriyet.com.tr/yazarlar/sitki-sukurer/asgari-mutabakat-deklarasyonu-40869328
Sıtkı Şükürer,Sol hümanizma hasreti,"Haziran 03, 2018 11:28","Vicdanlı olmayı kendimize yasaklamıştık. Romantik addedilmek istemiyorduk. Kapitalizmin rasyonel soğukluğu solculuğumuzu hakir görüyordu. Paylaşıma müdahaleye “verimsizlik” diye burun kıvıranlara ses çıkartamıyorduk... Ama gördük ki, hayat onların vaat ettiği gibi yaşanmıyor. Acımasız muktedirler düzeninde, diplerde kalıp boğuluyor insanlığımız. Duygularımız, düşüncelerimiz, özgür nefeslerimiz kaale alınmıyor, değersizleştiriliyor... İşte, bu sebepten solcu kimliği ile Selahattin Demirtaş’ın söylemleri bizim gibilere iyi geliyor. O bize unuttuğumuz zamanları hatırlatıyor. Hani gönül gözümüz açılıyor, kalbimizden beslenen bir aydınlık, bir umut, tüm insanlığa yayılıyor. En önde gelen ihtiyacımız “doğru ve iyi insanlar” olabilmek. Bunu temin edemezsek, ne milli gelirin artması ne de dini-milli kimliklerin bekası bir anlam taşıyor. Özellikle 1980’lerden sonra çok yorulduk. Manipüle bir modele göre koşuşturmanın her şeyden önemli olduğuna iman ettik. Hakkımızın, diğerinin hakkına “basmaktan” geçtiğine inandık. Birbirimizi sevmemeye koşullandık. Refahla mutluluğu aynı şey zannettik... Şimdilerde öylesine uzaklaşmış durumdayız ki, kendimizden. Ötekine nefretimiz üzerinden tanımlar hale getirdik mevcudiyetimizi, geleceğimizi, hayallerimizi. Hani Nazım’ın, “Bugün beni ilk defa güneşe çıkardılar” diye başlayan şiirinde, “Bu anda ne kavga, ne hürriyet, ne karım. Toprak, güneş ve ben... Bahtiyarım...” Demesi gibi, “önce insan” olmanın haysiyetini, yumuşaklığını, dinlendirici huzurunu hissetmek her şeyden anlamlı hale geldi. ----- Ortamı yumuşatın MUTEBER iş insanını tanımlarken en değerli kriter “borcuna ne ölçüde sadık” olduğudur. Çalkantılı durumlarda “sağlam duruş” sahibine her zaman ticari yarar üretir. Ancak, bu tutumun sürdürülebilir olması için “hukuk nizamı”nın problemsiz işlemesi gerekir. Aksi halde, iyi niyetten bağımsız “ekonomik zincir” kopar ve sistem herkes için çöker. Son dönemlerde bahse konu “hukuk”a ilişkin tereddütler çoğalmaya başladı. Yüksek adalet standartlarından söz etmiyoruz. Gördüğümüz, ülkenin aşırı kutuplaşmanın yarattığı tedirginlik yüzünden “tüccar duruşunda” zafiyetler yaşanabileceği. Seçim sonuçları maalesef huzur vaat etmiyor. Ekonomiye güven, hele hele son döviz atağından sonra daha da azalmış durumda. İnsanlarda giderek bir “topa basma” ve sonrasına yönelik “tedbirlenme” anlayışı yaygınlaşmaya başlıyor. Bilmiyoruz, siyaset durumun farkında mı? Ama iş dünyasından başlayacak bir kilitlenme, başka hiçbir şeye benzemez, etkileri tahrip edici olur. ----- Aziz Yıldırım sembol başkandır AZİZ Yıldırım mı, Ali Koç mu? Fenerbahçeli değiliz. Üstelik Aziz Yıldırım’a geçmişte çok kızanlardanız. Onun ve ekibindeki bazı kişilerin futbola gerilim yüklemesinden şikayet ederdik. Hele 3 Temmuz’da “Şikeci” olduğuna inanmış, eleştirilerimizi insafsız boyutlara taşımıştık. Ama bu kişinin bir kumpas kurbanı olduğunu, Fenerbahçe’yi korumak uğruna hapislerde yattığını, hep birlikte yaşadık. O, kim ne derse desin büyük bir Fenerbahçe’lidir. Ve Türk futbolu için bedel ödemişlikten kaynaklanan öylesine bir ağırlığı vardır ki, kendi isteği ile çekilmediği müddetçe Fenerbahçe’nin başkanlık koltuğu onun olmalıdır. Vefa da vicdan da bunu gerektirir. Ali Koç’un çok değerli bir seçenek olması bu durumu değiştirmemelidir. Aziz Yıldırım, seçim kaybederek başkanlıktan tasfiye edilen bir kişi konumuna düşürmek bir Galatasaraylı’nın bile içini acıtır. Ötesi Fenerbahçe kongre üyelerinin bileceği bir iştir.",https://www.hurriyet.com.tr/yazarlar/sitki-sukurer/sol-humanizma-hasreti-40856180
Sıtkı Şükürer,Türk Eğitim Vakfı,"Mayıs 20, 2018 09:54","51. yılını idrak eden Vakfın İzmir Şubesi, gençlerin eğitimine yönelik bir burs fonu oluşturmak için kolları sıvamıştı. Vakfın İzmir Şube Onursal Başkanı Salih Özen ve Şube Başkanı Gülnur Soybayraktar’ın özverili çabalarıyla bin 100 kişilik salon hınca hınç dolmuştu. Etkinliğin sunuculuğunu, tamamen gönüllülük esasında Ömür Gedik üstlenmişti. Gecenin yıldızları, artık gelenekselleşmeye başlayan TEV Korosu idi. İzmir’in akıllı, güzel, zeki 60 kadını, aylar süren titiz çalışmalarıyla “ustalara saygı” konsepti ile izleyicileri yine kendilerinden geçirdi. Tabii ki, bahse konu müzikal ziyafetin mimarı, koronun gözünden sakındığı çok sevgili Banu Köstem hocaları idi. Sunulan şarkılar içinde bir tanesi özel bir sürpriz içeriyordu. Yıllar önce Ajda Pekkan’ın seslendireceği “Palavra” şarkısındaki “yalvaran” erkek ses Seferihisar Belediye Başkanımız Tunç Soyer olmuştu. Derken gecenin ikinci bölümüne sıra geldi. Hiçbir ücret almadan etkinliğe iştirak eden Ferhat Göçer ve orkestrası, müthiş bir enerji oluşturdu. Kelimenin tam anlamıyla, görmeden anlatılmayacak bir müzikal keyif ortamı yaşandı. Sevgili Ferhat Göçer’e vakıf adına müteşekkiriz. Türk Eğitim Vakfı, hakikaten çok önemli bir kurum. Dile kolay, şimdiye kadar 250 bin öğrenciye karşılıksız burs verebilmiş bir kuruluş. İyi ki varsın TEV.  -----  Yapanın yanında kar kalmamalı  TOPLUMSAL yaşamın fertlerine yüklediği sorumluluklar vardır. Aynı toprak parçasının üzerinde huzurla bir arada olmanın asgari koşulu bu niyeti ifade eden “toplumsal sözleşme”nin gereklerine saygı göstermektir. Devlet bunu temin için vardır, kanunlar bu sebeple çıkartılır, adalet ve hakkaniyet prensipleri bu esasa göre gözetilir. İşin acısı toplum kendini güvensiz hisseder ve ciddi bir sorgulama içine girer. Anlamışınızdır. Son dönemlerde yağmur gibi gelen ekonomik “af” düzenlemelerinden söz ediyoruz. Mesela “imar affı”. Hiç yumuşatmaya gerek yok. Bir devlet, “yapanın yanına kar kalır” anlayışının tarafı olmamalıdır. Kural tanımayan, talan eden, çöken, arsızlık yapan insanlar ödüllendirilmemelidir. Aksi takdirde, “düzgünler” bahse konu aflar nedeniyle kendilerini çok kötü, hatta “enayi” hissetmektedir. Diğer örnek, vergi affı... Devlet çatısı altında yaşayanlar, Magna Carta’dan bu yana vergilerinin adil olmasını, şeffaf ve faydaya yönelik harcanmasını gözetmişlerdir. Son 16 yıl içinde 6 vergi affı çıkardık. Nasıl olsa af çıkar diye, son bir yıldır pozisyon alanların haklı çıkması, kan ter içinde vergisini ödeyenleri öylesine yaralıyor ki, acaba farkında mıyız? Hele bir de bazı diğer “af” talepleri var ki, konuya hiç girmeyelim, kanımızı dondurmayalım. Esasında kendi kendimize söylenip, kahrolmamızın bir anlamı yok. Hep böyleydik, böyle olmaya devam edeceğiz.  -----  Akşener mi, İnce mi?  KAMUOYUNUN bir bölümü Meral Akşener’i yıpratma gayretinde. Sanki seçim ikinci tura kalırsa, Recep Tayyip Erdoğan’a karşı Muharrem İnce’yi tercih ediyorlar. Bu tutumları çok anlaşılmaz değil. AK Parti-MHP ittifakı için en tehlikeli rakip Abdullah Gül idi. Nitekim, o süreçte yaşadıkları telaş bu durumun teyididir. Kemal Kılıçdaroğlu da benzer kanaattaydı. Ama İYİ Parti’yi ikna edemedi. Abdullah Gül, hem Kürtlerden, hem AK Parti’deki gayrimemnunlardan, hem de muhalefet partilerinden oy alma potansiyeline sahipti. Diyeceksiniz CHP seçmeni de istemedi. İstemese de tıpkı Ekmelettin İhsanoğlu’nda olduğu gibi büyük ölçüde sandığa gider ve oyunu yine ona atardı. Neyse, bu ihtimal artık yok. Şimdi Meral Akşener ve Muharrem İnce, muhtemel rakipler. Aynı bakış açısıyla denilebilir ki, Meral Akşener, iktidar cephesinden ikinci tehlikeli adaydır. Her ne kadar Kürtlerden Abdullah Gül gibi oy alabilme potansiyeli olmasa da AK Parti’nin bünyesindeki merkez sağ seçmeninden, MHP içindeki müteredditlerden, hiç şüphesiz muhalefet partilerinden, destek alma imkanına sahip gözüküyor. Yani, ikinci tura kalırsa 50+1’i zorlayabilir. Muharrem İnce ise AK Parti için daha “kolay lokma” gibi duruyor. Zira “CHP markası” ile bu memlekette iktidar olmak zor. Hani Ecevit bile, en elverişli koşullarda yüzde 40’ları biraz aşmıştı. Ayrıca, bir tarafta Kemal Kılıçdaroğlu, diğer tarafta Muharrem İnce, kafa karışıklığı yaratıyor, çift başlılık oluşturuyor. Bu sebeple, iktidar eğer ikinci tur söz konusu olursa Muharrem İnce ile yarışmak isteyecektir.",https://www.hurriyet.com.tr/yazarlar/sitki-sukurer/turk-egitim-vakfi-40842541
Sıtkı Şükürer,HDP kilit parti,"Mayıs 13, 2018 11:11","AK Parti’nin hedefi belli. Başkanlık isteniyor, parlamento da kendi ittifaklarının çoğunluk sağlaması arzu ediliyor ve Mart 2019’da da yerel seçimlerin, özellikle de İstanbul ve Ankara’nın kazanılması hedefleniyor. Yani, 16 yıllık bir iktidar için işlerinin kolay olmadığı ortada. Muhalefet ise bahse konu üç unsurdan mümkünse tamamı, hiç olmaz ise bir-ikisini kendi lehine sonuçlandırmak istiyor. Kısa dönemde hedef 24 Haziran. Bu tarihte parlamento seçimleri belli olacak. Yani, bunun ikinci turu yok. Parlamento da muhalefetin oluşturduğu “millet” ittifakı, anketlere göre çoğunluk sağlayamıyor. Açıkça, HDP’ye muhtaçlar. HDP’nin ise baraj sıkıntısı söz konusu olabilir. Bu durumda Doğu ve Güneydoğu’dan çıkabilecek 50-60 milletvekili ağırlıklı olarak AK Parti’ye yazılırsa muhalefet bu kalemi kaybetmiş olur. Bu aşamada, şayet “Başkanlık” seçimleri ikinci tura kalırsa, psikolojik üstünlüğü elde eden Cumhurbaşkanı Recep Tayyip Erdoğan’ın şansı yükselir. Bu sebepten, bahse konu basit gerçeği göz ardı etmeyen muhalif seçmenlerin parlamento seçimlerinde HDP’ye yönelmeleri sürpriz olmayacaktır. Açıkça, Selahattin Demirtaş’ın sempatik kişiliği, “Beyaz Türk” cennahından HDP’ye oy akışını da ayrıca kolaylaştıracaktır. HDP, barajı aşar ve başkanlık seçimi ikinci tura kalırsa, bu partinin “borsa değeri” müthiş yükselir. Meral Akşener, ideolojik rezervleri gereği HDP’ye fazla “gül” uzatamaz. Ama, Muharrem İnce ikinci tura kalırsa, Kürtleri kazanma uğruna taraflar arasında kıyasıya bir mücadele yaşanacak demektir. Hani, seküler Kürtlerdeki solcu tını ile sosyal demokrat zihniyet uzaktan akrabadır. Muharrem İnce, bu aşamada fazla abartırsa, başta İYİ Parti olmak üzere, bünyesindeki ulusalcıları da kızdırabilir, hatta Tayyip Bey’e yöneltebilir. Tayyip Erdoğan ise zaten “madem ikinci tura kaldım, demek ki, MHP’den gerekli randımanı almadım” deyip, bilinen pragmatist tutumu ile bir anda “Kürt özgürlükçüsü” kesilebilir. Artık kim kime inanır, orasını bilemiyoruz. Ama kesin olan bu seçimlerin Kürtlere yarayacağıdır. Yerel seçimlerin kaderinin de sözünü ettiğimiz “bilek güreşlerinden” kim galip çıkarsa, o rüzgara göre şekilleneceği galip ihtimaldir. ----- Euro’nun gözü kör olsun İNSANLAR son yıllarda yurtdışında kısa tatil programları yapmaya başladı. Özellikle Ege adaları pek bir revaçta. Daha öncesinde gidip gelenlerin ağızlarında pelesenk ettiği cümle “ama ne ucuz” idi. Adam başına 10-12 euroya deniz ürünlü, uzolu yemek bedellerini anlatıp dururlardı. Ancak, son dönemlerde euronun 5 TL’yi geçmesi, yanı sıra Rum dostların fiyatları %50 yukarı çekmesi ile bahse konu keyif ekonomik olmaktan çıkmaya başladı. Açık söylemek gerekirse bu paralara memleketimizde çok daha kaliteli karşılık almak mümkün. Yunan restoran kültürü, tamam aile işletmelerinin sıcaklığı bambaşkadır, ama genelde meşakkatsiz standart menülere yaslanır. Normalde, sürekli kendini tekrarlayan bir menü üçüncü defadan itibaren ilginçliğini kaybetmeye başlar. Yeme içme meselesi böyle olsa da diğer yönlerine söyleyecek sözümüz yok. Tertemiz plajlar, sakinlik, insanların nezaketi, huzur... Bu yerleri, yine de emsalsiz yapıyor. ----- Remzi Usta GELENEKSEL mutfak lezzetleri, bazen kaynağından kilometrelerce uzakta, “vahadaki çiçek” gibi açıverir. Remzi Usta’nın Diyarbakır mutfağı üzerine İzmir Bitpazarı’ndaki esnaf lokantasından söz ediyoruz. Güveç, kavurma, iç pilavlı kuzu dolma ve mutlaka mumbar dolması Remzi Usta’da sizi kendinizden geçirecek ölçüde yakalayabileceğiniz tatlar. İzmir hakikaten bu neviden sürprizleri olan bir kent. Gerçi Remzi Usta’yı bilen biliyor, ama böylesi özel yerlerin farkındalığının çok daha yoğun olması gerekir. Neyse, bu vesilesi ile Kuzucu Remzi Usta’nın açık adresini belirtelim. Fevzipaşa Bulvarı No: 115, Çankaya - İzmir Tel: (0232) 371 21 21",https://www.hurriyet.com.tr/yazarlar/sitki-sukurer/hdp-kilit-parti-40835008
Sıtkı Şükürer,Acı ilacın dozu artıyor,"Mayıs 06, 2018 01:01","Yatırım yapılabilir ülke seviyesinin üç kademe altında düşmüş durumdayız. Yani, Dominik Cumhuriyeti, Makedonya, Vietnam, Bangladeş ve Brezilya ile aynı seviyeye geriledik. Not düşüş gerekçesi, ekonomimizin “aşırı ısınması” olarak belirtiliyor. Özel sektör uzunca bir süredir bir tedbirlenme anlayışı içindeydi. Açıkça ekonomide en önemli çıpamız kamu finansman dengemizdir. Ancak, 15 yıl içinde 6’ncı kez kamu borçlarının yapılandırılması ve vergi affı çıkartılınca devlet olma ciddiyetimizi sorgular olduk. Zaten uluslararası hukuk standartları yönünden son birkaç yılda kan kaybettiğimiz ortada iken, seçim nedeniyle “ölçüsü kaçık” popülist kararlar ekonominin geleceğine dair soru işaretlerimizi çoğaltıyor. Görünen o ki, seçim sonrasında kim iktidar olursa olsun, herkesi, hepimizi hoplatacak sert ekonomik önlemler alınmak mecburiyetinde kalınacak. Diyeceksiniz, Mart 2019’da yerel seçimler var, “acı ilaç” mümkün müdür? Hani, hep ertelemeyi makul kılan bir şeyler halin icabıdır, gördüğümüz tedbirlerin beklemeye tahammülü olmadığıdır. Aksi halde maliyetler giderek artacak. Artan maliyetler nedir derseniz? Yüksek, çok yüksek faizler, sürpriz servet vergileri, kambiyo kısıtları... Kambiyo kısıtını biraz açmak gerekirse... Gerçek kişi Türkiye yerleşikleri yönünden, döviz tevdiata çekiş limiti, yurtdışına gönderilmeyi yasaklama ya da döviz hesabını Türk Lirasına, üstelik düşük bir kurdan döndürme. Hani temenni etmesek de bunların biri veya bir arada hepsi de olabilir. Pek tabii, Türkiye hep söyleriz büyük ülkedir. Ekonomisi bir yılda 850 milyar dolar katma değer üretir, dış ticaret hacmi 400 milyar dolardır. Dolayısıyla bu ülke hiçbir zaman “batmaz”. Bağlı olarak gelişmeler genelde yukarıda sözünü ettiğimiz türden “kötü senaryo”ya göre tecelli etmez. Ama bir biçimde hep yoluna gidecek olan “Türkiye Treni” bazen öyle bir sert fren yapar ki, sıkı tutunamayanlar “kapıdan, bacadan” uçup gider. Diyeceğimiz, pek çok değerin ve ekonomik prensiplerin aşındırıldığı bir sürecin içindeyiz. Böyle gidersek “tadımızın kaçacağı” kesin gözüküyor. Zira karar vericiler şu aşamada sadece “seçim sonucuna” odaklanmış gözüküyorlar. Hani, diyelim tekrar iktidar oldular, ama “enkaz”dan sorumlu tutulacaklarını hesaba katmaları gerekiyor. Hoş, toplumun “balık hafızalı” olduğunu da en iyi onlar biliyor. ----- Kısa kısa notlar AÇIKLANAN paketler (İmar, vergi, öğrenci afları, emekliye 2000 TL ikramiye, kamu borcunun yapılandırılması, vs...) iktidara seçimi kazandıracak bir etki yaratır mı? Açık söyleyelim, zaten gerek vergi, gerekse imar affını necip halkımız aylar öncesinden kesine yakın bekliyor ve biliyordu. Dolayısıyla, iktidar lehine ancak sınırlı bir etki olur. Bu da hiç şüphesiz önemlidir. * İktidar “Afrin” türkülerini çalıp söylemeyi bir anda kesti. Zira bu operasyonun Kürtleri olumsuz etkilediğinin farkına vardı. * HDP, muhalefet açısından kritik öneme haiz. Barajı aşma konusunda, hele “Selo” aday olmuşsa, parlamento seçimleri ile sınırlı “Beyaz Türkler’den” oy kayması olabilir. * Şayet Tayyip Erdoğan birinci turda seçilemez ve AK Parti – MHP ittifakı parlamento seçimlerinde çoğunluğu elde edemez ise bu defa ikinci turda muhalefetin adayına ekstra bir dönüş yaşanabilir. Bir nevi “batan gemi” sendromu yani. * AK Parti bir seçmen koalisyonudur. Denilmektedir ki, MHP ile ittifakta, oylarının ziyan olma endişesini duymayacak MHP’liler, evvelden AK Parti’ye oy verirken, bu defa MHP’ye yönelebilirler. Bu durumda AK Parti, solo olarak %30’lar mertebesine inebilir. * Tayyip Erdoğan Başkan seçilirse, ekonomide “acı ilaç” için yerel seçimlere kadar beklemeyeceğinden muhtemelen bu seçimlerde ilave oy kaybına uğrayabilirler. * İYİ parti, hedefi bu seçime koymamış izlenimi veriyor. Hani, CHP’yi geçip ana muhalefet olma stratejisi sanki daha ön planda. * Muharrem İnce ikinci tura kalma şansı yüksek bir aday. Bağlı olarak Meral Akşener ve İYİ Parti’nin önünü kesecektir. Ancak Kürtlerden oy alması zor. Neticede hem Başkan, hem de milletvekili de olamayabilir. Yanı sıra, Akşener’de ana muhalefet şansını kaybedebilir. Sanki herşey Kemal Kılıçdaroğlu açısından “parti siyaseti” satrancına uygun. ----- Feyzi Hepşenkal FEYZİ Hepşenkal, İYİ Parti’den milletvekili adayı olmak üzere müracaat etmiş. İzmir siyasetine dair son dönemlerde duyduğum en güzel haber. Sayın Hepşenkal, onu tanıyanlar nezdinde düzgünlüğün, doğruluğun sembolüdür. Doğru bildiğini eğilip bükülmeden, sonuna kadar ve bedellerini ödeyerek savunmuş bir kişidir. Bir siyasi oluşum, her bir parti üyesinin kalitelerinin toplamından ibarettir. Bu anlamıyla Feyzi Hepşenkal, İYİ Parti’ye “çok iyi” gelecek ve müthiş güç katacaktır. Keşke, sivil toplum kuruluşlarından, basın dünyasına, her yönüyle siyaset için olgunlaşmış insanlarımız da aynı yaklaşım içine girebilseler. Feyzi Bey, biliniz ki İzmir, gerçek bir İzmirli’nin başarısından mutluluk duyar. Yolunuz açık olsun.",https://www.hurriyet.com.tr/yazarlar/sitki-sukurer/aci-ilacin-dozu-artiyor-40827376
Sıtkı Şükürer,Ticaret Odası’nda yeni dönem,"Nisan 22, 2018 12:32","İzmir Ticaret Odası seçimlerinden söz ediyoruz. Yarışı Mahmut Özgener ve ekibi göğüsledi. Rakibi Ekrem Demirtaş bir gün öncesinde yarıştan çekilmişti. Böylelikle 26 yıllık bir dönem kapanmış oldu. Odalar, netice itibariyle sivil toplum örgütleridir. Beklenir ki, yaşadığı kente sorumluluk duyanlar bu tip yerlerde makul bir süre görev üstlenirler. Gönüllülük esasında çalışan “Siad”larda bu durum böyle tecelli eder. Ancak “Oda”larda farklı bir “büyü” vardır. Hiç şüphesiz prestijli makamlar olmaları sebebiyle “eskiler” vazgeçmekte zorlanırlar. Yanı sıra, “kanun zoruyla” oluşturulan bütçeleri ile her nedense hep caziptirler. Neticede bu tip makamlar “tadı kaçırılıncaya” kadar bırakılmak istenmez. Ekrem Bey için de işte tam bu durum söz konusu oldu. 1885 yılından gelen bir Oda’nın, adeta bir şahısla özdeşlemesi İzmirlileri rahatsız etmeye başlamıştı. Bu çerçevede iyi bir alternatif çıkması halinde tüccarlarımızın “değişim” talebi hissediliyordu. Mahmut Özgener bu ihtiyacı karşılayan “doğru isim” olarak adaylığını açıkladı ve büyük farkla başkanlığı elde etti. Belirtmek gerekir ki, Ekrem Demirtaş hataları ve sevapları ile “iz” bırakan bir başkanlık yapmıştır. Sadece İzmir Ekonomi Üniversitesi’nin kurulmasındaki rolü nedeniyle bile, bize göre “teşekkürü” hak ediyor. Seçim sürecinde Mahmut Özgener’in adaylığı “siyasi”leştirilmeye çalışıldı. Bakınız, oda seçimleri istenir ki, siyaset üstü olsun. Mahmut Bey, seçim sürecinde her partiye, her kesime eşit mesafede olduğunu defalarca ifade etti. Özgener’in başarısında, tamam AK Partililerin sempatisi de rol oynamış olabilir, ama esas faktörler, “Demirtaş bıkkınlığı” ve Mahmut Bey’in sevilen ve tanınan işadamı kimliğidir. Bahse konu bu faktörler siyasi telakkileri ikinci plana düşürmüştür. Şimdi, Oda taze bir başlangıç yapacak. Yeni yönetime, bize göre “ihracatçı”lar damga vurdu. Başkan zaten tütün ihracatçılarının başkanlığından gelen bir isim. İki başkan yardımcısından Emre Kızılgüneşler’in, gerek kişiliği gerekse İhracatçı Birliği’nde Hazır Giyim İhracatçılarının Başkanlığı ve Koordinatör Başkanvekili sıfatlarıyla İzmir Ticaret Odası’na farklı vizyonlar kazandıracağı kesindir. Diğer başkan yardımcısı Cemal Elmasoğlu’da uluslararası nakliye ve bağlantılı sektörlerde ön plana çıkan başarılı bir iş insanıdır. Öyle anlaşılıyor ki, hep bir “eksik halka” olan “ihracat bilinci” bu dönem de Oda’ya yerleşecek. Yönetim kurulu üyelerinin de çok vasıflı kişilerden oluştuğunu ifade etmek isteriz. Son olarak, seçim sürecinde “Ortak Akıl” grubunun demokratik mücadelesinden de övgüyle bahsetmemek haksızlık olur diye düşünüyoruz. Açıkça ifade etmemiz gerekirse Ortak Akıl grubunun Hasan Küçükkurt faktörü nedeniyle daha etkili olacağını düşünüyorduk. Yarışa çok geç girdiler ve aşırı stratejik yaklaştılar. Aziz Kocaoğlu’nun geri planda kalarak yönlendirmeye çalıştığı süreçte Özgener’in yarattığı heyecan karşısında sönük kaldılar ve atı alan Üsküdar’ı geçiverdi. Neyse, yepyeni bir dönem başlıyor. Mahmut Bey, kısa vadede siyaseti düşünmediğini defalarca belirtti. Ama hep söyleriz. Başarılı insanlarımız siyasete ilgi duymalılar. Bu anlamıyla Özgener’in “orta vadede” tutumunu gözden geçirmesinin iyi olacağını ifade etmek yanlış olmayacaktır. ----- Boşnak böreği BAMBAŞKA bir lezzete tanık olduk. Boşnak böreği. Çok değil, çook çok farklı. Köz ateşini küllendiriyorlar, tepesinde büyük bir tencere kapağı gibi bir aparat, araya çiğ halde bir tepsi börek konuyor, kapak üzerine kapatılıyor. Ara ara özel et suyu bir sosla böreğin hem çıtır hem de içi sulu olması (çiğ kıyma) temin ediliyor. Hazırını tercih etmedik, sıfırdan 40 dakika bekledik ve daha mutlu olduk. Kıymalı, kabaklı, patlıcanlı, patatesli çeşitleri var. Ha bir de elmalısı var. Bunlardan ayrı müthiş mantısını da belirtmeden geçmeyelim. Yeri Bayraklı Tower’in arka sokağında. İsmi “Burek”. Fevkalade Boşnak böreği diye satılıyor. 283/1 Sokak, No: 10/B Mansuroğlu Mahallesi.",https://www.hurriyet.com.tr/yazarlar/sitki-sukurer/ticaret-odasinda-yeni-donem-40813334
Sıtkı Şükürer,‘Garson devlet’ olamadık,"Nisan 01, 2018 01:38","Devlet, toplumsal düzeni ve huzuru sağlasın diye vardır. Bu yüzden bir “servis” organizasyonu olarak düşünülmüştür. Erbakan hoca “garson devlet” kavramını kullanırdı. Ama ipin ucu, maalesef sadece bu coğrafyada değil, tüm dünyada kaçmaya başladı. Devletin direksiyonuna geçen muazzam bir gücün sahibi oluyor. Bu gücün farkına varan ve konforuna alışan yöneticileri iktidarlarından vazgeçirmek sıradan insanların haddi olmaktan çıkıyor. Bu topraklar Osmanlı sülalesinin kontrolünde 700 yıl yaşadı. Hani, resmi söylemler tabii ki farklı olacak, ama özünde bir korku imparatorluğu idi. Tasfiye edebilmek kolay olmadı. Sonrasında da kural hiç değişmedi. Devleti eline geçiren, “mülkün” sahibi fikriyle hareket etti, kendi bildiğince ülkeyi yönetti. Bu şekliyle, demokrasi koca bir yalan. Muktedirlerin, ellerindeki imkanlarla kitlelerinin sayısal desteği temin etmesi, bahse konu yalanın en kolay kısmı. Böylece dekor tamamlanmış oluyor. Neticede; renkler soluyor, özgür irade yok oluyor, insanlar yaşam sevincini ve heyecanını zamanla yitiriyor. ----- Negatif ayrıştırıyoruz 2019 seçim yılı olacak. Tecrübelerle sabittir ki, ekonomik büyümenin yüksek olması siyasetçiye prim yaptırır. Peki, “yüksek büyüme” elde edebilmek kolay bir iş midir? Hani, atı çatlatmayı, motoru patlatmayı göze alırsanız, anlık performansa ulaşmanız ne ölçüde mümkünse, aynı prensip ekonomi için de geçerlidir. Ekonomist Mahfi Eğilmez, geçenlerde okurlarıyla paylaştığı değerlendirmesinde tam bu konuyu işlemiş. Mahfi Bey, Türkiye’yi benzer özelliklere sahip Brezilya, Endonezya, Güney Afrika ve Hindistan’la kıyaslıyor. Başlangıç tarihi olarak FED Başkanı Bernanke’nin tahvil alımlarının azaltılarak sonlandırılacağını anons ettiği 22.05.2013’ü esas alarak; enflasyon, cari açık, Merkez Bankası rezervleri ve dış borç parametreleri üzerinden, 23.03.2018 tarihine göre mukayeseli tablolar hazırlamış. Ulaştığı sonuç; Türkiye, bahse konu ülkelerden ekonomik anlamda negatif ayrışmış. Diğer ülkeler enflasyonlarını kontrol altına alırken, rezervleri yükseltmişler, cari açık ve dış borçlarını GSMH’larına göre düşürmüşler ve tüm bu çabalarının sonunda, Türk Lirası ABD Doları karşısında yüzde 115 değer kaybederken, aynı dönemde diğer ülkeler kendi paralarının değer kaybını yüzde 38 ortalamada tutmayı başarmışlar. Türkiye, ekonomisini sağlam olmayan kaynaklarla ısıtmayı tercih edince, tabii ki, yüksek büyüme oranları yakalanabiliyor. Ama bu saadet maalesef sürekli kılınamıyor. Bu sebeple büyümenin maliyetlerinin seçim menzilinden önce oluşması, hiç de düşük bir ihtimal gibi gözükmüyor. ----- Pizza ve burgerciler YEME içme mekanlarına yönelik kişisel listemize bu hafta pizzacılar ve burgercilerle devam ediyoruz. Liste sadece kişisel deneyimlerimize dayanıyor. Muhtemelen, bilmediğimiz, atladığımız çok iyi başka yerler de vardır, o mekanlara dair peşin özürlerimizi iletiyoruz. Evet, listemiz şöyle: PİZZACILAR Hippico (Mistral Çarşı), Peperino (Narlıdere), Luna Romana (Urla), Pizza Locale (Alsancak, Bornova, Çeşme, Narlıdere, Urla), Mezzaluna (Çeşme, Konak Pier), Ristorante Pizzeria Venedik (Alsancak). BURGER MEKANLARI Rock’N Burger (Bornova), B’ready (Alsancak), Akbıyık (Çamdibi), No: 7 (Karşıyaka, Alaçatı)",https://www.hurriyet.com.tr/yazarlar/sitki-sukurer/garson-devlet-olamadik-40790643
Sıtkı Şükürer,Başkanlık kalıcı model mi?,"Nisan 29, 2018 01:01","Pek çok yerde otokratik yönetimler giderek revaçta olmaya başladı. Bizim ülkemiz de bu “trend”den hiç şüphesiz nasibini aldı, alıyor. Zaten tarihi geçmişinden 1950’lere kadar “kuvvetler birliği” esasına göre bir yönetim geleneğine sahip ülkemiz, hani biraz da “fiili” bir anlayışla dümeni tekrardan “tek adam”lığa doğru kırmış gözüküyor. Bu sistem “iyidir yada kötüdür” tartışmasını girilebilir. Bildiğimiz, “kuvvetler ayrılığı” ilkesine göre yaşadığımız zamanlarda Demirel’den Özal’a hep bir “Başkanlık” sistemi özlemi ifade edilirdi. Tabii ki, denge-denetim mekanizmalarının iyi işletildiği ABD’de de kuvvetler ayrılığı ile Başkanlık sistemi bir arada yürütülüyorsa da bizim bahse konu yöneticilerimizin “Başkanlık”tan muratları yargının ve yasamanın ayaklarına pek dolanmadığı bir model idi. Diyeceğimiz, galiba bizim realitemiz “Başkanlık” sistemi. Bu sebeple, iktidar el değiştirse bile, yerine gelenin parlamenter modele geri dönüş için hevesli olmayacağını tahmin etmek zor görünmüyor. ----- İYİ Parti havalandı CHP, muhalefetin ittifak içinde hareket etmesi için samimi bir çaba gösterdi. Kılıçdaroğlu özellikle, muhafazakar kesime uyumlu bir ortak aday arayışı içindeydi. Saadet Partisi de doğal olarak bu yaklaşıma son derece uyumluydu. Ancak İYİ Parti, mesafeli kalmayı tercih ediyor. İYİ Parti, sanki bir “mesnetsiz özgüven” içinde. Zira henüz halkta ne ölçüde kabul gördükleri bir seçimle tescillenmiş değil. Anketler bir öyle, bir böyle gösteriyor. Tamam, Meral Akşener sözünü esirgemeyen bir lider profili sergiliyor. Ama tüm bunlar “muhalefet benden sorulur, benim üzerime inşa edilir” tutumu için yeterli değildir. Bu ülkede en büyük eksik “Uzlaşma kültürü”. İYİ Parti bir heyecan dalgası oluşturduysa, sebebi MHP’nin Milliyetçi-Türkçü çizgisinin bilinen bir versiyonu oldukları için değil şüphesiz. Ülke bir merkez-sağ anlayışı özlemiş durumda. İYİ Parti’ye de bu gözle bakıyor, ‘acaba bu boşluğu doldurabilir mi’ diye fikir oluşturulmaya çalışılıyor. Açıkça, İYİ Parti bu konuda rüştünü ispat etmiş durumda değil. Dolayısıyla henüz “başrol” oyuncusu olması zor. Şüphesiz önümüzdeki yılların performansı onun ne ölçüde bir ağırlık taşıyacağını gösterecektir. Ama dakika bir, uyum bozucu bir “ego” sergilenirse, bu kötü puandır ve halkta olumlu karşılık bulmaz. Merkez sağ kimliğin hoşgörülü geleneği, belirtmek gerekir ki, HDP dahil kucaklayıcı bir politika anlayışını icap ettiriyor. Köşeli, kalın çizgili, sert üsluplu ve tırmandırıcı bir siyasetle, “küçük parti” olunur, ötesine geçilemez. Son cümle, İYİ Parti ve Meral Hanımı bu denli önemseten de CHP’nin tutumudur, bu da unutulmasın. ----- Ekonomi notları PERŞEMBE günü ESİAD, TÜSİAD baş ekonomisti Zümrüt İmamoğlu’nu konuk etti. Mühendis kökenli bir ekonomist olan İmamoğlu çok doyurucu bir sunum yaptı. Notlarımız özetle şöyle; Ülkenin ekonomik tablosu sıkıntılı, ama düzeltilemez değil. Yeter ki, bu konuda bir siyasi kararlılık oluşturulsun. 2017 büyüme rakamları 2016 yılında oluşturulan yeni yönteme göre çıkan bir sonuç. Eski yöntem nazara alındığında bu rakamlar yılda %3-3.5 seviyelerini geçemiyor. Ülkenin tasarruf oranı milli gelirin %12 ile 15’i arasında bilinirken, şimdilerde %25 olarak açıklanıyor. “Gelirin” tüketilmeyen kısmı “tasarruftur”. Tasarrufunuzu aşan “yatırım” yaparsanız borçlanırsınız mantığından hareketle, milli gelirin %30’u kadar yatırım yapıldığı ve %5’ler mertebesinde cari açık bilindiğine göre, (30-5) = %25 tasarruf oranına bu mantıkla ulaşılıyor. İnşaat sektöründeki yatırımın bir kısmının bahse konu kayıt dışı tasarruf oranı ile finanse edildiği düşünülüyor. Merkez Bankası’nın faizlerdeki inatlaşması, ülkenin ödeyeceği bedeli arttıracaktır, diye ifade ediliyor. Piyasaya 1.5-2 ay içinde 200 milyar TL Kredi Garanti Fonu (KGF) kapsamında para pompalandı. Bu, esasında para basmaktır. Özel sektör (bankalar) yurtdışından borçlandı, devlet de genel sınır olarak %7’ye kadar kredi kefili oldu. Öykünün sonu merak konusudur. Ekonominin en önemli problemi enflasyon. Enflasyon %5’in altına çekilmedikçe, faiz düşemiyor. Mecburi “döviz” borçlanma tercih ediliyor ve bir müddet sonra “dolarizasyon” başlıyor. Politik tercihler, özellikle S-400 meselesi çok önemli. Ciddi yaptırımlar gelebilir.",https://www.hurriyet.com.tr/yazarlar/sitki-sukurer/baskanlik-kalici-model-mi-40820119
Sıtkı Şükürer,Sayılarla İzmir,"Nisan 15, 2018 01:01","TÜİK verilerinden hareketle İzmir Bölge Müdür Vekili Erhan Büyükbebeci geçenlerde Ekonomik Kalkınma Koordinasyon Kurulu’nda bir sunum yaptı. Genel bir özeti aşağıda... İzmir’in nüfusu her yıl takribi 50-55 bin kişi artıyor. 2017 sonu itibariyle 4 milyon 280 bin kişiyiz. En kalabalık ilçelerimiz; Buca, Karabağlar, Bornova, Konak ve Karşıyaka. Her biri 350 bin ile 500 bin kişi arasında değişiyor. En sakin ilçeler; Beydağ, Kınık, Foça, Güzelbahçe ve Selçuk. Hele Beydağ sadece 12 bin kişi. Nüfus İzmir’de yılda binde 13.2 artıyor. En hızlı nüfus artışı, tahmin edileceği gibi Foça, Seferihisar, Güzelbahçe. İlimizde ortalama yaş 36.1, Türkiye’de ise 31.7. İzmir 2017’de 24 bin 618 kişi göç almış. Çok konuşulan bir husus, en fazla göç aldığımız il İstanbul. Geçen yıl 18.506 kişi bu kentten İzmir’e yerleşmiş. Enteresan bir bilgi... İzmir’e göç edenlerin %43.54’ü yüksek öğretim mezunu. İzmir’de bu oran, genelde %18.01’dir. Türkiye’de ise 14.24. İzmir’de TÜFE, nedense Türkiye ortalamasının üzerinde seyrediyor. Son durum Türkiye geneli %10.2 iken, İzmir 11.5. Kentimizde genç nüfusta işsizlik oranı 2017 yılı itibariyle %26.4. Türkiye ortalamasının (20.8) hayli üstündeyiz. Hep övündüğümüz bir istatistik de kayıt dışı istihdam oranı. Türkiye ortalaması %34 iken, İzmir %24.5. En düşük oranlar Ankara (18.4) ve İstanbul (20.7). İzmir’in 2017 yılı ihracatı 9.257 milyar dolar, ithalatı ise 9.849 milyar dolar. En çok Almanya, ABD, İngiltere ve İspanya’ya ihracat yapıyoruz. İthalatımızda ise ilk sırada Çin var. Onu Almanya ve Rusya izliyor. İhracatımızda fasıllara göre birinci sıra tekstil. 2017 yılında 830 milyon dolar ihracat yapmışız. Tütün 698 milyon dolar ile önemini koruyor. Motorlu kara taşıtları, traktör ve bunların yan sanayisi ise 518 milyon dolar. İhracat yapan 4 bin 861, ithalat yapan 5 bin 661 adet şirketimiz var. Birinci el konut satışı geçen yıl 34 bin 661 adet olmuş. İkinci elde ise bu sayı 49 bin 523. En fazla konut satışı olan ilçelerimiz; Buca, Karşıyaka, Torbalı, Çiğli. Belirtmek gerekir ki, yapı kullanma izin belgesi verilen konut sayısı 49 bin 683 adet olmuş. Yani, yeni inşaatlar itibari ile stoğa üretim olacakmış gibi... İzmir’de 2017 yılında bin kişiye düşen otomobil sayısı 173. Türkiye ortalaması ise 149. Birinci sıra, tabii ki, Ankara (253) var. İzmir’de trafikte toplam 1 milyon 349 bin adet motorlu taşıt var. Araçların %33’ü 5 yaşın altında. Ancak %23’ü de 21 yaşın üstünde. Kişi başı mesken elektrik tüketiminde İzmir 978 Kwh ile Türkiye birincisi. Türkiye ortalaması ise 642 Kwh. Kişi başı sanayi elektrik tüketiminde ise İstanbul ve Ankara’nın yaklaşık 5 katı fazlasıyız. İzmir 2 bin 527 Kwh, İstanbul 571 Kwh, Ankara ise 503 Kwh. İzmir’e turist olarak 2017’de 762 bin kişi gelmiş. Türkiye’de ise bu sayı 32.4 milyon kişi. Yani bu konuda çok zayıfız. Kentimize daha ziyade Almanlar geliyor. Onları İranlı, İngiliz ve Hollandalılar izliyor. 2016 yılında sıfır çektikten sonra, 2017 yılında 18 kruvaziyer gemisi gelmiş İzmir’e. Halbuki 2012 yılında bu sayı 286 idi. ----- Aydın müsveddeleri ATİLLA İlhan’ın “aydın” diye geçinenlere yönelik çok bilinen bir eleştirisi vardır. Onların; alkole düşkün, tembel ve cahil olduklarını ifade eder. Esasında bu katı ve acımasız söylem, pek de haksız değildir. Bu insanlar genelde kapalı bir toplumdur. Kabile gibi yaşarlar, her şeyi bildiklerini zannederler, başkalarını “asarak, keserek, küçümseyerek” vakitlerini tüketirler, istisnaları dışında çulsuzdurlar, düşük bir tüketim kalıbına razı bir yaşam sürdürürler. Servetini yitirmiş ahir zaman kent soyluların alt kuşakları ya da eski tüfek solcular bu dünyanın “as” elemanlarıdır. Pek tabii, bu neviden insanlar yaşamlarını anlamlandırabilmek için, “para-pul-diploma” istemeyen “sanatçı” kimliğine yuvalanmaya çalışırlar. En kolayı da “şair” olmaktır. Bu sebeptendir ki memleket, nedense hiçbir dizesi halka değmemiş şair bozuntularından geçilmez. Yarı süfli, yarı bohem yaşam tarzı bahse konu zevatın biyolojik terminini maalesef uzun tutmaz. Genç ölümler bu insanların adeta alameti farikasıdır. Hani pek azı “orijinal” aykırı ve huysuzdur. Mevcut standartlarını sürdürebilmek için, kendilerini önemseyen insanlara, hesabı yüklemek koşuluyla muhabbetlerini esirgemezler. Bu sebeple ilk dinleyene renkli gelebilecek, palavra dozajı iyi ayarlanmış pek çok “kaset”e sahiptirler. Bir bonfile ile bir büyük rakı arasında ikilemde kaldıklarında, hele bir sap maydanoz ile yedeklenmiş ise kazanan hep rakı olur. Akıllıları evlenmez. Zira çoluk çocuk sorumluluk demektir. Sorumluluk da çalışmayı gerektirir. En büyük dram bu tongaya düşenlerde yaşanır. Çalışmaya mecbur kalmışı bu insanların en tehlikeli türüdür. Bu vatandaşların “bayatlamış”ları her daim kızgın ve agresif haller gösterirler. Servet düşmanlığını çözümlenemez bir komplekse dönüştüren, normal ve makulden nefret eden, sosyal medya saldırganı ve nedense “göz yaşartıcı çevreci” haller gösteren kıvamları da ayrıca vazgeçilmezleridir. Neyse, bu dediklerimizin düzgün aydın ve gerçek sanatçılarla tabii ki, ilgisi yoktur. Tüm saptamalarımız bahse konu aydın müsveddelerine ilişkindir.",https://www.hurriyet.com.tr/yazarlar/sitki-sukurer/sayilarla-izmir-40805316
Sıtkı Şükürer,İzmir’in güncel mevzuları,"Nisan 08, 2018 01:01","Birincisi, tramvay. Karşıyaka’dan sonra Üçkuyular - Halkapınar hattı da devreye girdi. Geçenlerde yeni hattı denedik. Biraz yavaş, ama müthiş keyifli. Daha da önemlisi, şehrin tanıtım fotoğraflarında bundan böyle sürekli kullanılacak bir renk olacak. Hem estetik, hem sevimli hem de fonksiyonel. Bin 400 civarında belediye otobüsünün trafikten çekilmesi de hem ekolojik hem de trafiğin rahatlaması açısından çok olumlu. İkincisi; körfez geçişi için düşünülen yarı köprü, yarı tüp geçit proje. Bu proje merkezi hükümetin. Aziz Kocaoğlu da bu projeye karşı değil. Zira, belki şimdi değil, ama bir gün İzmir’in bu geçişe ihtiyacı olacak. Tartışma yaratan husus, köprü ayaklarının körfezdeki sirkülasyonu olumsuz etkilemesi. Hani tamamını “tüp geçit” yapsalar, bu defa da maliyetler aşırı artıyor. Yani, bu neviden projelere kategorik olarak karşı çıkmak doğru değil. Geçmişte Çeşme Otoyolu’na da itiraz edilmişti. Sakıncaların giderilmesi koşuluyla, biz de Aziz Bey gibi düşünüyoruz. Üçüncü tartışılan husus, ikinci çevre yolu. Trafik, sabah ve akşam saatlerinde en çok çevre yollarında sıkışıyor. Hani, özellikle Kuzey aksında coğrafi koşulların zor olduğu biliniyor. Yeni yol için pergeli fazla açınca da ekonomik olmaktan çıkıyor. Ama bu proje elzem. Dördüncü tartışılan husus, statlar. Karşıyaka ve Göztepe’de yapılan butik statlar, hani ilk anda “küçük ama sevimli” bir imaj uyandırsa da şehircilik prensipleri yönünden çok doğru değil. Sıkıntıları yaşayıp göreceğiz. Belediye’nin Örnekköy’deki projesi hem kapasite hem de konum yönünden çok daha mantıklıydı. Yanı sıra Halkapınar Stadı da bir an önce rehabilite edilmeli. Beşinci mevzu ise meşhur Kültürpark tartışması. Belediye, bize göre kendini iyi anlattı. Ama bir kısım insanlarımız ikna olmaya açık değildi. Proje devam etseydi, şu anda şehirin akut ihtiyacı olan butik konser ve sergi sarayının kaba inşaatı tamamlanmış olacaktı. Neyse, hem Karşıyaka’daki opera binası, hem de Kültürpark’ın daha medeni ve yeşil hale dönüşmesi, tüm zorluklara rağmen gerçekleşecektir diye düşünüyoruz. ----- Sanatçılarımız AKIL, duygu, sezgi, yaratıcılık, estetik, samimiyet, kalbilik; tüm bunlar bir arada “sanat” dediğimiz güzelliğin sütunları. “Sanatçı” bu unsurları sentezleyerek, yarattıklarını insanlarla paylaşandır. Bu mertebeye ulaşmış, toplumun pamuklara sardığı bahse konu özel insanlar, beklenir ki, bu kimliklerinin onlara sağlayacağı alakasız prestije heyecan duymazlar. Sözü, siyasi iktidarla aynı fotoğraf karesinde görünmeye gayret eden kimi sanatçılarımıza getirmek istiyoruz. Muhtemelen pek çoğumuz bu neviden çabaları acı bir tebessümle karşılamıştır. Yaratıcı insanlar, doğası gereği muhaliftir. Onları besleyen; aykırılıkları, güçlüye karşı huysuzlukları, mazlumun yanında dik, uslu ve cici insan hallerine mesafeli olmalarıdır. Bizim ülkemizde resmi görüşün dışındaki sanatçılara hep acı çektirilmiştir. Ama kalıcı olan, gönüllerde yer edenler de iktidarların sevemedikleridir. Nazım Hikmet, Sabahattin Ali, Ahmet Kaya, Ahmet Altan, Orhan Pamuk ve daha bir çokları gibi. Buna rağmen, bir sanatçının kıymetini bilmek, onları her halleriyle içimize sindirmektir. Sevmesek bile bu kural geçerlidir. Sanatçılarımızı yargılamak bizlerin haddi olmamalıdır. Ama yine de güçlülerin yanında dekor görüntüsü vermeleri bir “sitem” hakkı doğuruyor. Zira değerlerinin farkında olmadıklarını düşünüyor ve üzülüyoruz. ----- Ünlülerin sosyal sorumluluğu olmalıdır SANATÇILAR, sporcular, bilumum ünlüler acaba siyasette etkin bir rol almalı mıdır? ABD seçimlerinde ünlülerin taraf olması yaygın uygulamadır. Kimi Demokrat, kimi de Cumhuriyetçi partiyi destekler. Eşit koşullarda, çekişmeli bir seçim ortamında meşhur kişilerin tarafını belli etmesi, garip karşılanmaz. Oysa, ülkemizde aynı anlayış içinde olduğumuz söylenemez. Mesela, bazı sporcu ve popçular yakın zamanda bir siyasi partiye destek olunca çok kimse onları adeta gönüllerinden sildi. Tabii, bu denli tepki, mevzu dönüp dolaşıp oraya geliyor, kutuplaşmanın eseri. İlave olarak, siyasetten bağımsız, “güçlü”nün yanında yer almak sanki “yakışık” durmuyor. Yanlış anlaşılmasın, her iş kolunun meşhurları tabii ki, genel anlamda sosyal sorumluluk heyecanı duymaları gerekir. Gençliğimizde bir “Metin Kurt” efsanesi vardı. Futbolcu haklarını savunan, sosyalist bir gençti. Galatasaray’da sağ açık oynardı. Fincancı katırlarını ürküttü ve müesses nizam icabına baktı. Galiba hoşgörü ortamının arttığı dönemlerde bu neviden ünlülerin taraf olması problem oluşturmuyor. ANAP zamanında, renkli, Amerikanvari seçim kampanyalarında sanatçıların da dahil olması bu denli hassasiyet yaratmazdı. Her şey galiba demokrasinin ılık iklimini işaret ediyor. Normalleşmeye her yönüyle hasret duyuyoruz.",https://www.hurriyet.com.tr/yazarlar/sitki-sukurer/izmirin-guncel-mevzulari-40798076
Sıtkı Şükürer,Aziz Kocaoğlu ismine dikkat,"Nisan 21, 2018 01:02","Bu sebeple bu kişinin kim olacağı son derece önem taşıyor. Ekmeleddin İhsanoğlu bir “çatı aday”dı. Bağlı olarak “partili” olmaması normaldi. Bize göre tabii ki, ilk akla gelen Kemal Kılıçdaroğlu’dur. Ama pek çok seçimle tescillenmiştir ki, Kılıçdaroğlu ile CHP %25’i aşamamaktadır. Dolayısıyla ikinci tur söz konusu olursa %50 + 1’e ulaşmak zor duruyor. En başta da Kemal Bey bu realiteyi biliyor. Bu yüzden, vakit çok dar olsa da CHP’nin ilk etapta geniş bir aday adayı havuzu oluşturacağını düşünüyoruz. Ondan sonra, 30-40 kişilik havuzdan “kimin olacağı” değil de “kimin olamayacağı” yöntemiyle, “mefhumu muhalifinden” giderek, seçeneklerin azaltılacağı ve geride birkaç isme ulaşılacağını bir süreç öngörüyoruz. Böylesi bir “kısa liste”ye (short list), Aziz Kocaoğlu’nun mutlaka kalacağını tahmin ediyoruz. Dediğimiz gibi; “kim olur” değil, “kim olmaz”dan hareketle meseleye yaklaştığınızda, geride CHP’nin hali hazırdaki en önemli kamu postunun başkanı (İzmir Büyükşehir Belediyesi’ni kastediyoruz) Aziz Kocaoğlu son üç-dört aday arasına kalır. Aziz Bey, 14 yıldır Belediye Başkanı. İki seçim kazanmış. Artık tam anlamıyla bir “siyaset kurdu”. Yerel ölçekte de olsa bir siyasetçinin yaşayabileceği her türlü mesele ile yoğrula yoğrula 14 yılı tamamladı... Özetle, öyle hazırlıksız, ezilip büzülen, heyecanlanan bir aday asla olmaz. Yanı sıra, her şeyden önce bir Anadolu insanı. Tokat’tan İzmir’e ortalama insanımızın kalbine değen, snop ve seçkin gelmeyecek bir kültürün şekillendirmesi. Diğer bir unsur, siyaseten sivri bir kişilik değil. Hoş görülü, sosyal demokrat bir gelenekten geliyor. Yani bir yönü yurtsever, diğer yönü solcu. Bu bileşim tarihi Diyarbakır gezisinde olduğu gibi Kürt’e de milliyetçi ya da ulusalcıya ve hiç şüphesiz muhafazakarlara da ters gelmez. Ayrıca Aziz Kocaoğlu’nun, şehir merkezinde yaşayanların pek fark etmediği bir özelliği var. Başkan, kırsal kesim insanı ile özel bir iletişimi çok sıkı. Bu dediğimizi Bayındır, Tire gibi yörelerin insanları ile olan ilişkisini gözlediğinizde daha iyi anlayabilirsiniz. Son olarak, bu beyefendiyi 14 yıldır tanıyoruz. Tamam başlangıçta Bornova’dan Büyükşehir’e geçişte biraz zorlandığını gördük, ama artık tecrübeli bir kamu yöneticisi var karşımızda. Üstelik, dürüstlüğü, hukuka saygısı, topluma ve çevreye duyarlılığı, tevazusu ve çelebi kişiliği ile su götürmez niteliklere sahip. Diyeceğimiz; CHP akıllı olsun, Aziz Kocaoğlu en dikkate değer Cumhurbaşkanı adayıdır.",https://www.hurriyet.com.tr/yazarlar/sitki-sukurer/aziz-kocaoglu-ismine-dikkat-40811820
Sıtkı Şükürer,Koroya katılmasınlar,"Şubat 25, 2018 12:06","Mevzu; çocuk istismarı... Tepkimizin çok sert olması, idam istememiz, kimyasal hadımı gündeme getirmemiz anlaşılmaz değil... Zira bizler sıradan vatandaşlarız. Ama devleti yönetenler ya da sivil toplum kuruluşu yöneticileri daha sorumlu davranmak durumunda. Bu ülke idam cezasını çoktan geride bıraktı. Aynı şekilde insan vücuduna doğrudan zarar veren bir infazın medeni dünyada yeri yok. Bu sebeple büyüklerimizin “yatıştırıcı” olması onlardan beklenendir. Arenada dövüş var TEKNOLOJİ baş döndürücü hızla ilerliyor. Yakın bir gelecekte de farklı bir dünyada yaşıyor olacağız. Mevzuyla ilgili öngörülere adeta boğulmuş durumdayız. Bildiğimiz; verilere hakim “büyük ağabey”lerin insanlığı istedikleri gibi biçimlendirebilecekleri. Sıradan insanların önemsizleştiği ve “yapay zeka”nın hemen her konuda çözümleyici olarak devreye girdiği bir dünya düzeni muhtemel senaryo olarak duruyor. Böylesi bir gelişme insanlığın sonu anlamına geliyor. Bu sebeple, bir gladyatör dövüşü yaşanacağı kesin gözüküyor. Bir yanda veriye dayalı algoritmalar, diğer yanda duygusu, düşüncesi ve önsezileri ile insani zihinsel kapasite. Bu mücadeleyi insanoğlu kazanmak zorundadır. Aksi halde “lüzumsuz eleman” haline dönüşecektir. Bu anlamıyla geleceğin dünyasında “organik zekamızı” zenginleştiren ve besleyecek olan “felsefe” ve “sanat” her şeyden önemli hale gelecektir. İnsani derinliğin artması bu evrende kalıcılığımızın gerekçesi olacaktır. Donanımlı insan, bu sayede her daim “yapay zeka”nın bir adım önünde, ona kendisi için kendi doğrultusunda yön veren ve yöneten olabilecektir. Bir kaygan zemin  SURİYE’de, Merkezi Yönetim (Esad), Rusya ve İran’la bir Şii-Ortodoks dayanışması göstererek birlikte hareket ediyor. Onların karşısında Kürtler, ABD ve İsrail bir blok oluşturmuş durumda. Türkiye ise bölgenin tarihsel sahibi olarak gelişmelerin dışında kalmak istemiyor. Süreç, bağımsız ya da özerk bir Kürt oluşumu ihtimalini giderek güçlendiriyor. Türkiye bahse konu coğrafyada etnisite (Türk) üzerinden bir ağırlık oluşturamıyor. Bu durumda “din” kartını çıkartarak Sünni kitlelerle üçüncü blok oluşturmaya çalışıyoruz. Devletimizin realitesi “Sünnilik”tir. Bu hep böyleydi... Aksine fikirler olsa da Cumhuriyeti kuranlar dahil, bu hususta bir sapma yoktur. Bölgede sıfırdan yeni bir paylaşım söz konusu. Türkiye mezhep birlikteliği üzerinden bir payda oluşturmaya çalışıyor. Şayet birden fazla federatif oluşum söz konusu olacaksa, Şii ve Kürt yapıların yanında Sünnilere de hayat alanı açmak ve bu yolla bölgede etkin bir figür olma amacında. Bu yolla, bir ucu Kuzey Afrika’ya uzanan Müslüman Kardeşler çizgisi ile bir köprü blok oluşturulurken, diğer yandan Şafi’de olsa Sünni şemsiyesi altındaki dindar Kürtlerin seküler PKK’ya karşı alternatif adresi oluşturuluyor. Türkiye’nin bu aşamada elindeki en güçlü koz 3.5 milyon “Misafir Suriyeli”. Batı’ya göç etmek isteyen bu insanlara halen Türkiye müsaade etmiyor. Böylesi bir “kabus senaryosu” Avrupa Birliği’ni sus-pus ettirmiş vaziyette. Açık söylemek gerekirse, Sünni blok Suriye topraklarında, tabii ki Afrin’le yetinmeyip daha geniş toprak istiyor. Türkiye bu talebin takipçisi bir devlet olarak, 17. yüzyıldan beri ilk olarak tekrar nüfuz alanını genişletmek istiyor. Bu arada, Türk toplumunu Osmanlılık heyecanı sarmış durumda. İnsanlar yoğun hamasetin de etkisiyle Sünni ve Milli kimliklerini giderek iç içe geçiriyor. Bağlı olarak, muhafazakar, asker, ulusalcı, milliyetçi kesimler, beraberce ortak bir payda da buluşuyorlar. Ancak, unutmayalım Ortadoğu coğrafyasında yaşıyoruz. Buralar kaygan zeminlerdir. Ani değişen ittifaklar uzun vadeli hesap yapılmasını asla mümkün kılmamıştır.",https://www.hurriyet.com.tr/yazarlar/sitki-sukurer/koroya-katilmasinlar-40753042
Sıtkı Şükürer,Üst akıl medeniyeti,"Şubat 04, 2018 13:11","Ama bu konulardan bir tanesi var ki, diğerlerinin toplamından daha önemli. Teknolojik gelişmelerin yakın gelecekte hayatımızı nasıl değiştireceğinden söz ediyoruz. Bu yıl Davos toplantılarında da bu konular tartışıldı. Gelişmeler gözlendiğinde insanoğlunun evrenin işleyiş şifrelerine süratle hakim olduğu anlaşılıyor. Prof. Özgür Demirtaş, bilgiyi tasnifleyen ve geliştiren bilgisayarların, “dahi” insan sayısında “patlamaya” yol açacağını ve teknolojik birikimin yakın zamanda “her dakikada onbin” Einstein kalibresinde “yaratıcı beyin”leri devreye sokacağını ifade ediyor. Bazı alt sektörlerde “bilginin yarılanma süresi”nin birkaç saate inmiş olması, bahse konu teknolojilerin yaşantımıza yansımasının da çok kısa bir süreye işaret edeceğini gösteriyor. Geleceğin dünyası, uçan otomobiller, hızlı trenler gibi... Bilinen beklentilerin çok ötesinde, uzay yolculukları, uzun ömürler, bilgisayarlara transfer edilmiş beyinler, neyi nasıl algılayacağımıza müdahale eden elektronik sinyaller gibi... Hayallerimizi zorlayan bir hayat vaat ediyor... Bahse, yeni düzenin patronları, “veri”lere sahip olan sınırlı sayıda insan olacak. Böylesi çılgın, rasyonel, ürkütücü, soğuk bir “üst akıl”, hiç şüphe yok ki, kendi kurallarına uyumlu bir dünya isteyecek ve bunu kolaylıkla tanzim edebilecek. ----- Big Brother acımasız olacak TASNİF edilmiş ve geliştirilmeye müsait hale getirilmiş “bilgi”, bilinen tüm kutsalları ve ezberleri ikinci plana atacak. Milli ve dini değerlerin çok ötesinde, mesela “demokrasi ve özgürlük olmadan ne sanat olur ne de yaratıcılık” gibi kalıplar bile bir anlam taşımayacak. Galip ihtimal, kutsal metinlere yaslanarak iktidar oyununu sürdürenler, o güvendikleri kitlelerin altlarından süratle çekildiğini gördüklerinde şaşırıp kalacaklar. Bilimsel bilgiyi yöneten ve “veri”ye hakim olanlar, o bizlerin çok önemsediği “insani değerlere” anlamsız gözlerle bakacaklar ve uzayın sonsuzluğunda “vakit kaybettirici teferruat” olarak, kaale bile almayacaklar. Modellenen insan prototipi, belki de şu an itibariyle kestiremediğimiz bambaşka tariflere bürünecek. ----- İthalata bağımlı ihracat 2023 yılına dair 500 milyar dolar “ihracat” hedefimiz var. Bu hedefin tutturulmasındaki güçlüklerden söz etmiyoruz. Diyelim böylesi bir performans yakalandı. Peki bu iyi bir şey midir? Açık söyleyelim, 500 milyar dolarlık ihracat “cari açık” problemini içinden çıkılmaz hale getirebilir. Zira mevcut yapısı ile ihracatımız, hammadde ve ara mallar itibariyle ithalata bağımlı durumda. Sınai mallarda, yerli girdi oranı son derece düşük. Hal böyle olunca, dış ticaret dengemiz yönünden ihracat artışı “dostlar alış verişte görsün” mealinde “yalan” bir sonuç üretiliyor. Peki, bu durumun çözümü ne? Çözüm, kısa vadede hammadde ve ara mallarda yerli üretimi teşvik, orta vadede ihraç ettiğimiz ürünleri katma değerli hale getirebilmek. Örneğin, mermeri ham olarak değil, mesela mobilya haline getirerek, üstelik bir “marka” oluşturarak pazarlamak. Pek tabii, aynı zamanda teknolojik ürünler üretebilmemiz gerekiyor. Milli gelirimizin en az %3-4’ünün AR-GE ve inovasyon harcamalarına tahsis edilmesi icap ediyor. Ortalama ihracat fiyatımız, kilogram başına 1.5 dolarların altında. Bu rakamın, gelişmiş ülkeler seviyesine, yani en az üç katına çıkması önem arz ediyor. Aşağıdaki tablo, bu haliyle ihracatın, ithalat ve cari açığımızı nasıl tetiklediğini açık olarak gösteriyor.",https://www.hurriyet.com.tr/yazarlar/sitki-sukurer/ust-akil-medeniyeti-40730948
Sıtkı Şükürer,Demokrasi Tiyatrosu,"Mart 25, 2018 01:44","Demokrasi kavramı, o bildiğimiz naif ve romantik hallerinden uzaklaşıyor. Efendim, belirli periyotlarla seçimler yapılır ve iktidarlar değişir(miş). Bir kere, teknolojik hayat bize gösteriyor ki, “seçmenin hür iradesi” diye bir kavram çöp. İnsanları manipüle etmek, biçimlemek, çok kolaylaştı. Ayrıca “insanlık için doğru olanın” sıradan insanın basiretine bırakılacağı koca bir yalandan ibaret hale geldi. Hani, süreç içerisinde “veri”ye hakim olanlar dünyayı yönetecek diyoruz, ama daha oralara gelmeden “iktidar gücü”nü elinde tutanlar, bu imkandan vazgeçmeleri için sebeplerinin azaldığının farkına varıyorlar. Demokrasi aldatmacası kimseye samimi gelmiyor. Hele Rusya, Çin gibi ülkeler bu neviden iki yüzlülüğü hepten “raf”tan indirdi. Putin, 4’üncü kez başkan seçildi. Çin’in başındaki kişi, Şi Cinping ömür boyu seçilme hakkını aldı. Kitlelerin, hani homurdansalar da bu duruma karşı çıkacak, bu uğurda “dalaşacak” güçleri yok. O sebepten “gevşeyip kabulleniyorlar.” Hoş, o pozisyonu bir biçimde tutanlar zaten askere, polise, yargıya, medyaya, bütçeye hakim iken kitlelerin başka bir şansı da mümkün gözükmüyor. Anlaşılan, yakın gelecekte “demokrasi tiyatrosu” bir daha açılmamak üzere perdelerini kapatacak. ----- Tatsızlık artıyor EKONOMİ yazarı Abdurrahman Yıldırım’a göre, Türkiye’nin önümüzdeki bir yılda ödemesi gereken döviz borcu 236 milyar dolar. Bu tutarın 104,4 milyar doları bankaların, 80 milyar doları reel sektörün, 6,4 milyar doları kamunun, 51 milyar doları ise takip eden yılın cari açık finansmanı. Felaket tellallığı yapmak istemeyiz. Ama FED’in faiz kararları, ülke içinde Merkez Bankası’nın faiz konusunda defansif tutumu, kamu finansman dengesinde bozulmalar, cari açığın önlenemez yükselişi, çift açık olgusunun, yani hem bütçe hem de cari açığın bir arada olması, Suriye’de yürütülen operasyonun masrafları, jeopolitik riskler, meseleleri tırmandırmaktan kaçınmayan siyasi üslup, erken seçim söylentileri, başta inşaat ve enerji olmak üzere bazı sektörlerden gelen olumsuz bilgiler... Zor, çok zor günlerin bizleri beklediğini gösteriyor. Görünen o ki, seçim yılı olan 2019’a kadar vaziyet pürüzsüz idare edilemeyecek. Endişemiz; sert bir kriz söz konusu olursa, kambiyo rejimimiz dahil pek çok “kapalı ekonomi” tedbirinin alınmak zorunda kalınması. Hiç şüphesiz böyle anlarda “hamaset”in de dozu artar. Hani hep söyleriz, Türkiye büyük ülkedir, ciddi ekonomidir, kötü senaryolar buralarda gerçekleşmez. Bu temenniye her zamankinden daha fazla inanmak istiyoruz. ----- Lezzet listesi GEÇEN hafta Hürriyet Gazetesi’nde İzmir’in en iyi yeme-içme mekanları listesi yayınlandı. Ünlü uzmanların tercihlerine tabii ki, saygı duyarız. Ama bizim listemiz de aşağıda; BALIK RESTORANLARI Akın’ın yeri (Özbek), Horasan Ahmet Usta (Çeşme Merkez), Cevat’ın Yeri (Çeşme Dalyan), Levent’in Yeri (Çeşme Dalyan), Ferdi Baba (Çeşme - üç yerde mekanları var), Balıkçı Niyazi (Alaçatı Port), Deniz Restoran (Alsancak), Sahil Restoran (Urla İskele), Bay Nihat, Lale Restoran (Ayvalık), Birinci Kordon Balık Lokantası (Alsancak). ESNAF LOKANTALARI Dönerci Vedat (Altındağ), Akbıyık (Çamdibi), Adil Müftüoğlu (Çankaya), Zaim Usta (Birinci Sanayi), Asil ve Oğlu (Birinci Sanayi), Beyturan (Kısıkköy), Beğendik Abi (Urla-Bornova), Bergama Köftecisi (Şirinyer), Nam Köfte (Pasaport), Kemal Usta, İnegöl Köfte (Çiğli), Köfteci Ali (Manisa Organize Sanayi), Şafak Pide (Koçarlı), Baki Usta, Kokoreç (Şemikler-Bornova), Gül Kebap (Kemeraltı), Ciğerci Zarif (Pasaport). Hiç şüphesiz, et restoranları, pizzacılar, burgerciler, pek çok kategoride lezzet vahalarını da zikretmek gerekiyor. Ama maalesef yerimiz bugünlük bu kadar.",https://www.hurriyet.com.tr/yazarlar/sitki-sukurer/demokrasi-tiyatrosu-40783357
Sıtkı Şükürer,Yapay zeka işbirlikleri,"Mart 05, 2018 01:02","Çok kısa zamanda mesela “Akıllı Ev”ler devreye girecek. Yapay zeka buzdolabınızdaki yiyecekleri kontrol edecek. İhtiyaçları tespit edip marketin yapay zekası ile iletişime geçip sipariş verecek. Bu esnada sağlığınızla ilgili, yapay zeka sözü edilen siparişlerin beslenme rejiminiz için bir risk teşkil ettiği durumda sizi uyaracak, eş zamanlı sağlık sigortanız ile ilgili yapay zeka bu tercihinizde ısrar ederseniz primlerinizi yükselteceğini belirtecek, hukuk hizmetleri ilgili yapay zekanız bu sebeple primin artırılması durumda itiraz dilekçesiyle mahkemeye müracaat edebileceğini ifade edecek... Bakınız bu absürd bir senaryo değil... Konuyla ilgili bilim insanları bahse konu hususlar için çok uzun bir süre vermiyorlar. Elon Musk, uzay taksilerin 5-6 yıl sonra hayatımıza dahil olacağını söylüyor. Anlaşılan önümüzdeki 30-40 yıl bilim teknolojisinin tam anlamıyla ipinin kopacağı bir dünya yeni gerçeğimiz olacak. ----- Bir gün mutlaka 1970’li yıllar gençliği aşırı politize idi. Bizler sıkı devrimciydik. Uzlaşmaz çelişkilerin dayanılmaz boyuta ulaştığını düşünür, her an devrimin ateşinin yanacağını beklerdik. Dışa yansıyan bu yüzümüz katı ve net bir dünya algılaması sunardı çevremize. Oysa bizler aynı zamanda anamızın babamızın kuzusuyduk. İdareli yaşamaya mecbur insanların kültürü ile biçimlenmiştik. Hepimizin büyükannelerimizden birkaç dua öğrenmişliği vardı. Bayramlarda kimden cep harçlığı koparacağımızı iyi bilirdik. Bizleri içine çekiveren aykırı söylemleri ile o yıllarda tüm dünya ve ülkemizde sol değerler bir yükseliş yaşıyordu. Ataerkil bir daire içinde çocukluktan delikanlılığa terfi eden bizlere kendi kişiliğimizi ispatlamak için adeta bir “itiraz reçetesi” sunuluyordu. Pek çoğumuz bu yeni kostümümüze bayıldık. En büyük zorluğu aynı sepete sığdırmaya çalıştığımız iki ayrı kişilik modelinin çatışmalarında yaşardık. Hesapta, materyalist esaslarda tasarlanmış kişiliğimiz doğal hallerimize uyum sağlayamazdı. Kürsüye çıkan liderlerimiz, paylaşımcı komünist şiarlara vurgu yapacakken “yar yanağından gayrı” diyerek, o an için “alakaya maydanoz” muhafazakar bir rezerv koyarlardı. Tommiks’den Doris Day’e derin bir amerikan sempatisi ile örülmüş bilinç altlarımız, örneğin bir boks müsabakasında için için Amerikalı’nın Sovyet’i yenmesini isterdi. Geleneksel ve popüler kültürün inşa ettiği kimliklerimiz yeni “enternasyonel!” kişiliğimizle her çatıştığında, “yaman çelişkimizi” saklamaya çalışır, yaşadığımız tersliğin nedenini kendimize bile itiraf edemez, ertelerdik. Tüm bunlar bir değişim öyküsüdür. Bu dinamiğin durması beklenemezdi. Sonraları hep değiştik. Bu süreçlerin ortak bir paydası vardı. Çocuk, genç ve sonrası dönemlerimiz daima bir Cumhuriyet kültürü ile beslenmişti. Laiklik kavramı tartışma konusu dahi değildi. Yaşam, bütünümüz içinde din, politik bir ağırlık taşımaz, kişinin uhrevi dengesi içinde kendi özeli olarak yaşanırdı. Kolektif hafızamız, ötesini tehdit olarak algılardı. Bu sebepten, çuvaldızı kendimize batırırsak, demokratik uzlaşıya hiçbir şekilde hazır değildik. Hoş, bizimle birlikte, aynı ülkede yaşayan muhafazakar dünya da böylesi bir bütünleşmeye razı değilmiş. Şimdilerde kutuplaşmış bir Türkiye’de yaşıyoruz. Belki de birbirimizi anlamak için bu süreçlerin yaşanması gerekiyor. “Bir gün mutlaka denizler durulacaktır”, diye ümit etmek istiyoruz.",https://www.hurriyet.com.tr/yazarlar/sitki-sukurer/yapay-zeka-isbirlikleri-40760620
Sıtkı Şükürer,Toplumsal çöküntü,"Mart 18, 2018 11:36","Bu sebeple sağlıklı bir toplum dokusu oluşamadı. Yanı sıra son 15 yılda siyaseten kutuplaştı. Bu olgular insanlarımızın geleneksel “Anadolu Ahlakı”ndan uzaklaşmasına sebep oldu. Bugün, ister muhafazakar, ister milliyetçi ya da laik olun, kafası karışık, değerleri erezyona uğramış 80 milyonluk bir nüfusa dönüşmüş durumdayız. Baktığınızda, hiçbir kesim diğerini, farkları olmadığı halde beğenmiyor. Ama büyük çoğunluk; karbon kopyası gibi köşe dönmeci, kurnaz, ilkesiz izlenimi veriyor. Örneğin, “punduna getirdiğinde herkes imar rantlarının heveslisi” ya da “haksızlığa itirazı haksız kazançtan kendisine neden pay verilmediği” ile ilgili. Mesela, en medeni geçinenlerimiz bile trafik kurallarına uymuyor. Kırmızı ışıkta geçmeyi, yayalara yol vermemeyi marifet addetiyoruz. Çevreye, kadına, çocuklara, sokak hayvanlarına, laik ya da dindar olalım, hoyrat ve saygısız davranıyoruz. Bu hallerimizi analiz eden yazarlar, sosyologlar, bilim insanları ürkütücü bir tespitle “toplum olarak çöküyoruz” uyarısında bulunuyor. ----- Kırılganlık endeksi ÜLKE ekonomisi zor zamanlara gebe. ABD uzun vadeli tahvillerinde faiz oranları yüzde 3.5’lara ulaşacak gibi duruyor. Bu çok yüksek bir oran. Tüm dünyada dolara hücum, bizim gibi ülkelerde de deprem etkisi yaratır. Bu gelişmeye karşı durmanın tek yolu “faiz”. Merkez Bankası faizleri dramatik şekilde artırmaya mecbur kalabilir. Ama iktidar, faiz artırmaktan yana değil. Bunu hep ifade ediyorlar. O zaman “kur” alır başını gider. İktidar, bu duruma itiraz etmez. Hatta cari açık düşer diye mutlu bile olur. Ama makro dengeler birbirine girer, enflasyon hortlar, kamu finansman dengesi bozulur ise bu defa faturayı halka çıkartmakta da tereddüt etmezler. Güney sınırlarımızdaki savaşın bütçeye etkisini tam bilemiyoruz. Bu iş uzun sürerse ve bahse konu ekonomik sıkıntılar da yaşanırsa yeni vergiler kapıda demektir. Artık, Tansu Çiller’in servet vergisi mi olur, yoksa KDV, ÖTV artışları mı tam bilemiyoruz. Moral bozmayalım, ama ekonomide kara bulutlar çoğalıyor. Ekonomist Hakan Özyıldız pek çok “veri”yi bir arada değerlendirerek bir “kırılganlık endeksi” oluşturmuş. Durum 2001 ve 2008 krizlerinden daha da sıkıntılı duruyor. Hani, yazar, muhtemelen kibarlığından “tespitlerimiz hiçbir zaman öncü kriz göstergesi yerine geçmez” diyorsa da siz gerekli mesajı alın ve kendinizce tedbirlenin. ----- Yeni Türkiye HRİSTİYAN dünyasına ihtiyatla bakan, Komşularıyla işbirliğinden uzak duran, Sürekli, Kürtler sebebiyle bölünme sendromunu ülkeye yaşatan, Geleneksel olarak Şii dünyaya mesafeli duran, Bir Türkiye vardı... Bu Türkiye’ye, askeri vesayet rejimi ile yönetiliyor, denirdi. Bahse konu yönetim kendi çizdiği çerçevenin dışına çıkılmasını müsaade etmez, diye bilinirdi. Sonra AK Parti iktidar oldu. AB, Kürt meselesi, komşu ilişkileri... Özlenen bir Türkiye’ye doğru yürüyüşe mi başladık, diye seviniyorduk. Derken, devran döndü. AK Parti, o eleştirdiğimiz çizgi ile hemen hemen aynı noktaya geldi. Ulusalcılar, Perinçek’ler, Milliyetçiler... Adeta 2003-2004’lerin umut vaat eden zihniyetini teslim aldı, kendilerine benzettiler. Bugün, eskilerin o gergin ülkesi olduk. Bölünme sendromu bizi Ortadoğu bataklığına savurdu. Batı ile ilişkilerimiz, neredeyse donma noktasında. Her gün etkisiz hale getirdiğimiz Kürt sayısını nasıl artırdığımızla övünür olduk. Sanki savaşın, barışa ulaşmak için son çare olduğunu unuttuk. Şimdi, hemen her konuda farklı politikalar üreten bir Türkiye var. Herkes, hepimiz, dış dünya, bizler, ne yapıldığını, neyin amaçlandığını, pek çok yeni açılımı anlamaya çalışıyoruz. Bu dediklerimize Suriye operasyonumuz da dahil...",https://www.hurriyet.com.tr/yazarlar/sitki-sukurer/toplumsal-cokuntu-40776104
Sıtkı Şükürer,Ticaret Odası seçimleri,"Mart 11, 2018 01:38","Mahmut Özgener ve Ekrem Demirtaş. Mahmut Bey, demokrat bir aile geleneğinden geliyor. Efsanevi Başkan Osman Kibar’ın torunu. Çok başarılı bir iş insanı. Herkesle barışık bir kişiliği var. Futbol Federasyonu Başkanlığı döneminde iktidar mensuplarının da sevgi ve saygısını kazandı. Derli toplu, gerilimden uzak kişiliği ile siyaset üstü bir profil çiziyor. Bu anlamıyla İzmir’in her kesimden olumlu bir dönüş alması mümkün gözüküyor. Ekrem Bey ise Ticaret Odası ile adeta özdeşleşmiş bir isim. O kadar uzun dönemdir bu mevkide bulunuyor ki, iş insanı kişiliği dahil ona dair bildiklerimiz hep bu süreçte şekillendi. İzmir’e Ekonomi Üniversitesi’ni kazandıran bir kişi. Girişimci kişiliği ile çok ortaklı projelere öncülük etmiştir. Maalesef İzAir ve Efe gibi yatırımlar başarılı olamamıştır. Ekrem Bey’in, geçmişte o bildiğimiz pragmatist tarzıyla herhangi bir ayrım gözetmeden siyasete hep ilgi duyduğunu hatırlıyoruz. Sayın Demirtaş, açık söylemek gerekirse, İzmir’in diğer kurumları ile ilişkilerinde paylaşımcı bir başkan izlenimi vermemiştir. Bu sebepten Ticaret Odası daima kentin “kara koyun” STK’sı olmuştur. Ekrem Bey, yaptıkları ve yapamadıkları ile kentin tarihinde çok önemli bir isimdir. Genelde, hele de çeyrek asır geçmiş ise kan değişiminin bu neviden örgütlere yeni heyecanlar katacağı kesindir. Bu anlamıyla, kutuplaştırmadan uzak, uzlaşıcı bir yönetim anlayışı ile Ticaret Odamızın yeni bir sayfa açması kentimizin yararına olacaktır, diye düşünüyoruz. ----- Sophia’nın insafı BİRKAÇ haftadır çılgın bir tempoda gelişen teknolojinin hayatımızı nasıl etkileyebileceği üzerine ifade edilmiş görüşleri paylaşıyoruz. Anladığımız geleceğin dünyasında “Robot”lar çok önemli ağırlığa sahip olacaklar. Yapay zekalara dair en fazla, programlarına yüklenen verilerle sınırlı bir kapasite gösterebilirler diye düşünebilirsiniz. Ancak meselenin böyle olmadığı giderek anlaşılıyor. Geçenlerde birbirleriyle “konuşturulan” iki robotun bir müddet sonra kendi aralarında özel bir dil oluşturdukları gözlenince, anında “ürkülüp” fişleri çekildi. Endişenin sebebi, biriken bilginin bir olgunluk süreci sonunda “bilinç”e dönüşebilme emareleri göstermesi. Pek tabii, bu durum “kimin efendi” olacağı hususunu karışık hale getiriyor. Açık söylemek gerekirse, “teknoloji”, hayatımızı kolaylaştırsın, konforumuzu arttırsın diye var. Hiç kimse gelişmelerin kontrolden çıkarak insanlığı bir kenara koymasını istemez. Ünlü bilim kurgu yazarı İsaac Asimov “Üç Robot Yasası”ndan söz eder. Buna göre robotlar, özetle “insanlara” zarar vermemek üzere programlanmışlardır. Ancak, yapay zekaların gelişim çizgisi, algoritmaların ilave bir inisiyatif oluşturarak, insanoğlunun insanlığa zarar vermeleri halinde seyirci kalmalarının mümkün olmadığı noktasına evriliyor. “Sıfırıncı yasa” diye adlandırılan bu olgu değerlendirilirken, başta Stephen Hawking olmak üzere yapay zekaların, gezegenimiz için bir tehdite dönüşeceği ifade ediliyor. “İnsansı robot Sophia”, hatırlayın, TV mülakatında “siz bize iyi davranırsanız, biz de size iyi davranırız” diye bir cevap vermişti. Yani “vicdan” kavramı bilim ve teknolojiye ihale olacaksa, hani bu kadar çaba mantıklı mı sorusu doğal olarak akla geliyor. ----- Rasyonel taksi servisi TÜRKİYE’de enteresan bir yatırım aracı vardır. Taksi Plakası’ndan söz ediyoruz. Büyük şehirlerde artan nüfusu paralel ilave taksi ihtiyacı, sınırlı kontenjanı olan taksi ruhsat fiyatlarını hep enflasyonun üstünde yükseltmiştir. Bugün taksi plakası ağaları, hiçbir kaliteli hizmet kaygısı gütmeden, hasılat yüzdesiyle köle gibi çalıştırdıkları şoförlerle çağ dışı ve despotik bir düzen oluşturmuşlardır. Neyse ki, dijital dünya akıllı programlarla bu olumsuzluğa da müdahale etmeye başladı. “Über” ve benzeri uygulamalar hemen her ülkede yaygınlaşıyor. Geçenlerde bir vesile gittiğimiz Amsterdam’da büyük ölçüde “Über” uygulamasının kullanıldığını gözledik. Açık söylemek gerekirse, memleketimizin en düşük kalitede (tüplü, manuel vitesli, bozuk klimalı, terden büzüşmüş döşemeli, ucuz ve uyduruk yedek parçalı...) bakımsız ve eski taksilerine, yanı sıra bezgin, mutsuz, sinirli, kurnaz şoförlere katlanmak zorunda değiliz. Sınırlı sayıda düzgün taksi esnafı hiç şüphesiz bu değerlendirmelerimizin dışındadır. Medeni dünya çağdaş yaklaşımlarla bu işi çözmüş. Yepyeni araçlarla, ücretin otomatik kredi kartıyla ödendiği, faturanın elektronik olarak adrese ulaştırıldığı, çok daha ucuz, tarifli ve bir program marifetiyle işlediği için “dakik” bir hizmet anlayışı “insana saygı” kavramını hepimize hem hatırlatıyor hem de dayatıyor. Diyeceğimiz, sayın siyasiler lütfen bu noktadan seçmene selam anlayışı ile popilist tutum benimseyin. Mevcut durum savunulacak gibi değil zira...",https://www.hurriyet.com.tr/yazarlar/sitki-sukurer/ticaret-odasi-secimleri-40768034
Sıtkı Şükürer,Kambiyo kısıtı,"Şubat 18, 2018 12:31","Turgut Özal, 24 Ocak 1980 kararları ile işte tam bunu yapmıştı. Ekonomi liberalleşmeye başlayınca, gelişmiş ülkelerin demokrasi anlayışlarına uyum çabası da kaçınılmaz olarak arkasından gelir. Bu anlamıyla, biraz gecikmeyle de olsa askeri vesayetin kalkması, muhafazakarların iktidara gelmesi, Kürtlerle barış süreci... “Batı’nın muteberi” olabilmek için yaşanması gereken süreçlerimizdi. Ancak, yer kürede rüzgarlar hep aynı yönde esmiyor. 2010’lu yıllardan itibaren Türkiye’de “devran” değişmeye başladı. Gelişmiş ülkeler de kendi içlerine büzülmeye, milliyetçi söylemleri ön plana çıkartmaya başladılar. Bağlı olarak, liberal ekonomik ve demokratik ilkeler kaçınılmaz bir şekilde zaafa uğrar hale geldi. Geçmişte, 24 Ocak kararları çok cesur değişiklikler içeriyordu. En önemli boyutu, “kambiyo kısıtı” içermemesiydi. Türkiye yerleşikleri serbestçe dövizlerini tasarruf edebiliyor, yurtdışına gönderiyor, yatırım yapabiliyorlardı. Hali hazırda bu serbesti devam ediyor. Ancak, açık söylemek gerekirse, yeni politik duruşumuz bu tutumun sürdürülebilirliği hususunda soru işaretleri uyandırıyor. AB, ABD ve komşu ülkelerle, sorgulayan, gerekirse tırmandıran ve dışlanmaktan ürkmeyen bir siyaset anlayışı, ekonomik modelimizin de daha temkinli ve içe dönük bir çizgiye evrilmesini dayatıyor. Her ne kadar sonradan yumuşatılsa da yurtdışına sermaye aktarımına hoş bakılmayacağı Cumhurbaşkanımız tarafından ifade edilmiştir. Bakınız, eşyanın tabiatında bazı durumlar eş zamanda, beraberce var olamaz. Bu çerçevede Özal’la başlayan ekonomik sistemimizin, zamanın ruhuna uygun olarak revize edilmesi kimseye sürpriz olmamalıdır. ----- Ürkmez’de bir gastronomik mabed DAHA ziyade hafta sonu gidilebilen bir yerdir Ciğerci Ali Cengiz beyin mekanı. Gümüldür, Ürkmez’e ulaşmak yaklaşık bir saatinizi alır. Deniz kıyısındaki dingin ortama ulaştığınızda kan şekeriniz biraz daha düşmüştür. Adana - Tarsus mutfağının damağınızda infilak etmeye ayarlı lezzet topları “meze”ye bürünmüş halleriyle sizi bekliyordur. Akabinde, muhteşem ana lezzetler arka arkaya sökün eder. Efsane ciğer, kuzu kavurma, köfte... “Aman tanrım” deyip freni patlamanız farz olmuştur. Yaklaşık iki saat sonra sakinlersiniz. Gözleriniz bir “Çin Askeri” gibi tek çizgiye dönüşmüş, haliniz “gebe kedi”leri andırır olmuştur. Ciğerci Ali Cengiz işte böyle bir yer. Kendi halinde, salaş, dış görünüşüyle ihtimal vermeyen, ama lezzetli ile fütursuz bir yeme-içme mabedi. Bir yıl arayla ikinci kez tavsiye olunur. Mersin Alanı Mah. 6073 sk No: 19-A Ürkmez Tel: (0536) 550 30 60 ----- Bir canlı sevmek insan sevmektir aslında KÖPEK sevgisi başka bir şey. Sık ev değiştirenler, memur aileleri, apartmanlarda yaşayanlar, evcil hayvanlarla haşır-neşir olma fırsatını daha az bulur. Kendi adımıza bahçeli bir ev ortamı oluşunca, bir kurt, iki golden cinsi köpek sahibi olduk. Geçenlerde kurt köpeğimiz bir kedinin peşinde arka omurlarını incitip hareketsiz kalınca tüm keyfimiz kaçtı. Diyeceksiniz, memleketin bin bir derdi, her daim yaşanan acısı varken, hayvan sevgisinin sırası mı? Öyle demeyin... Bir canlıyı hisseden, böylesi bir duyguya gönlünü açan, tüm canlılara, hiç şüphesiz insanoğluna daha da anlayışlı oluyor, merhamet doluyor, içindeki barış çiçeklerini çoğaltıp etrafa saçar hale geliyor. Pek tabii, sokak hayvanlarını da unutmuyor olmamız lazım. Belediyelerimiz bu konuda giderek sahiplenici bir tutum alıyorlar. Medeni olmak, olumlu anlamıyla “şehirli” kalitesine erişmek, dört ayaklı canlıları sosyal paydamıza ne oranda dahil ettiğimizle ölçülür.",https://www.hurriyet.com.tr/yazarlar/sitki-sukurer/kambiyo-kisiti-40745648
Sıtkı Şükürer,Bir şikemperver Mehmet Mustafa Güres,"Şubat 11, 2018 13:13","Kendisi önemli bir işadamıdır. Ama yazımızın konusu itibariyle bizi farklı bir özelliği ilgilendiriyor. Mehmet Bey, bir çoğumuz gibi bir “lezzet düşkünü”. Ancak hızını alamayıp, bir restoran açarak hobisini abartanlardan. “Birinci Kordon Balık Restoran”dan söz ediyoruz. Mekanda ticari kaygı ikinci planda olduğundan, ezberleri zorlayıp balık restoranında özel yetiştirdikleri tavukları da servis ediyorlar. Ama “Kekik 100” adıyla maruf bu tavuk, giderek karton tadı veren benzerlerinden pek tabii çok farklı. Hani 1970’li yıllardaki gibi, tabiatta gezinen, hormonsuz, tamamen doğal beslenen, butik bir projenin hayata geçirilmiş hali. Her yeme-içme işlerine gönül verenler gibi Mehmet Mustafa Güres de “şikemperverler” için mutluluğun paylaştıkça çoğalacağına inananlardan. Giderek kalabalık bir kabileye dönüşen “lezzet avcıları” camiamız adına, üstelik “taşın altına elini koyması” münasebetiyle Mehmet Mustafa Güres’e teşekkürlerimizi iletiyoruz ve mekanını gerçek tavuk tadını özleyenlere “ihbar” ediyoruz. (Tel: 0232 422 40 01) ----- Afrin, tarihi ve stratejik gerekçeler OSMANLI fütuhatı esas alan ve bu sebeple de Sünni mezhebine yakın duran bir devlet organizasyonuydu. Kültürel kodlarımıza işlemiş bu eğilim, vesilesini bulunca bir anda toprak altından kabarıyor. Suriye operasyonu toplumumuzun önemli bir kesimini kendinden geçirecek ölçüde heyecanlandırdı. Kahvehanelerde bile Afrin haritaları üzerinden, tıpkı kurmay subaylar gibi “harekat” tartışılıyor. Suriye’ye yönelik askeri operasyonumuz tarihi ve stratejik gerekçelere dayanıyor. Bu sebepten, eleştirisel yaklaşmak hem fiilen, hem de geleneksel anlayışlara paralel, adeta yasaklanmış durumda. Osmanlı, her imparatorluk gibi yayılmacıydı. Gittiği ülkelerin ekonomisini tahrip etmeden, onların yarattığı değerleri vergiye dönüştürür, kendi sistemini beslerdi. 21. yüzyılda, uluslararası güç dengeleri ABD’ye bile bir “emperyal sofra” kurduramıyor. Daha ötesi, hiçbir devletin bahse konu coğrafyada kendi gönlüne göre bir “nizam” oluşturacak gücü yok. Türkiye oralarda bir Kürt Devleti kurulmasını istemiyor. Ama “istememek” yetmiyor. Gerek Irak’ta gerek Suriye’de milyonlarca Kürt yaşıyor ve uluslararası planda ciddi destekleri var. Askeri operasyonlardan kalıcı bir sonuç üretilmesi zor gözüküyor. Hal böyle olunca Sünnilere hayat alanı açmak daha fazla önemseniyor. İktidar bir taşla iki kuş vurmuş durumda. Üstünü milliyetçi bir badana ile sıvadığı Sünnilik, hele Kürtlere yönelik olunca giderek iç politik yarara dönüşüyor, askerden ulusalcısına, herkes mutlu gözüküyor. ----- Tehlikeli işler GEÇEN perşembe günü e-devlet, “soyağacı sorgulama ekranı” hizmetlerini devreye soktu. Muazzam bir talep olunca sistem kilitlendi ve sonrasında da durduruldu. Bakın böylesi bir ilgi bu toprakların acı gerçeğini yüzümüze vuruyor. Anadolu 36 ayrı etnisik yapının yer aldığı, göçlerle, işgallerle, dini ve etnik asimilasyonlarla harmanlanmış bir coğrafya. Pek azımız dışında geriye doğru 3-4 kuşaktan ötemizi bilemiyoruz. Aslında “kurcalamak” işimize de gelmiyor. Ama neticede insanız, geçmişimizi de merak ediyoruz. Hani ben milli devletimizin yöneticisi olsam “Pandora’nın kutusunu” açmak istemezdim. Hali hazırda bize sunulan kimliğimizle bir biçimde yaşayıp gidiyoruz zira...",https://www.hurriyet.com.tr/yazarlar/sitki-sukurer/bir-sikemperver-mehmet-mustafa-gures-40738370
Sıtkı Şükürer,Reel gündemin aynası ekonomidir,"Ocak 28, 2018 12:16","“Türk işadamları elde çanta Afrika’yı fethediyor.” Hakikaten bahse konu kıtada riskleri göze alarak ciddi yatırım yapanlarımız oldu. Hiçbirinin ağzında o ülkelerdeki demokratik standartlardan kaynaklanabilecek bir kaygı ifadesi yoktu. Benzer durum yabancıların Türkiye’ye bakış açısında da aynı. Para kazanmak isteyenler risklerin varlığını fırsat olarak görürler. Hele o riskler bir “kaotik denge” oluşturulmuş ve yatırımcısına sağladığı imkanları sürekli hale getirmiş ise bu durum adeta optimum bir kıvama işaret eder. Türkiye iç ve dış problemleri bitmeyen bir ülke. Ama bu durum ekonomiyi “dib”e vurdurmuyor. Mesela, ülke savaşa giriyor, döviz kıpırdamıyor. Aynı döviz, Çin’den gelecek haberlere çok daha duyarlı. Galiba “ekonomik akıl” müthiş rasyonel, bir o kadar da duygusuz. Neyi ciddiye alacağını, neyin hamaset olduğunu objektif bir gözle seçebiliyor. Yanı sıra “hak, hukuk, adalet” gibi kavramlara pek hassas davranmıyor, kendi işine bakıyor. Belirtmek gerekir ki, ekonominin “kendi işine bakması” sadece yabancılarla sınırlı değil. Halkımızın da Afrin’den Zarrab’a, AYM’den HDP’ye, “politik ve demokratik” dertlenmelerin tarafı olmuyor. Yaşamın gerçeği, necip milletimiz açısından kendi rutinleri üzerinden yürüyor, ötesi için zihinler fazla meşgul edilmiyor. ----- Rock’N Burger BU kent son dönemlerde gastronomik zincirler yaratmaya başladı. İlk anda aklımıza gelenler, Kırçiçeği, Ora Lahmacun, Altın Döner, Pizza Locale, No:7 Hamburger, Özsüt, Bolulu Hasan Usta, Süt Çiceği... Hani denilebilir ki, “taş yerinde ağırdır”, mevzu yeme-içme olunca zincir mekanlarda lezzet çizgisi korunamaz. Esasında bu görüş yanlış değildir. Ama kalite standartları iyi tarif edilir ve tavizsiz uygulanırsa, müşteriye “sürprizi az” bir tatmin sunulması da az bir şey değildir. Hiç şüphe yok ki, bahse konu türden bir “başarı” asla sebepsiz oluşmuyor. Her şeyden önce, bir “lezzet hikayesine” mesnet teşkil edecek damak tatlarınızın olması gerekiyor. Şimdilerde böylesi bir yeni yıldızın doğumuna şahit oluyorum. Kayhan Tuğrul. Genç bir doktor... İşini gücünü bir kenara koyup bir hamburgerci açmayı kafaya koymuş. Aylardır hazırlanıyor ve heyecanına bizleri de ortak ediyordu. Nihayet Bornova Küçük Park’ta “Rock’N Burger” adıyla, çarpıcı dekora sahip mekanını açtı. Hani, hamburger ekmeğini özel kılmak için bile tıpkı “cern” deneyleri gibi bir çaba gerektiğine bu süreçte şahit oldum. Ya da patates üstüne serpilen maydanozun çok uzun bir işlem sonucu hazırlanabildiğine hayret ettim. Hamburgeri, Hot-Dog’u, günlük sosları, patatesi, turşusu ile bu özel mekanın başarılı olacağı aşikar gözüküyor. Tavsiye olunur. (Kazım Dirik Mah. 157 Sok. No: 2/B, Bornova, Tel: 0232 388 0 888) ----- Biz bunu neden yedik TÜRKİYE Afrin’e girdi. Açıkça söylemek gerekirse, büyük bir toz kalkmadı. Bu durumun sebebi, uluslararası dengeleri iyi gözetmemiz. Suriye’de Merkezi Yönetim (Esad), geleneksel olarak Rusya ve İran desteklidir. İran’ın yakınlığı mezhebi gerekçeye dayanır. Aynı şekilde Hristiyan Ortodoks mezhebi de Müslüman Şii mezhebine daha yakındır. Suriye’de diğer ittifak cephesi; Kürtler, ABD ve İsrail’dir. ABD ve İsrail’in bu topraklarda bağımsız bir Kürt Devleti’ni destekledikleri biliniyor. Bu karmaşık denklemde Türkiye, Suriye’deki Sünnilere yakın duruyor. ÖSO gibi nispeten ılımlı unsurları barındırsa da Sünniler içinde radikal yapıların da bulunduğu biliniyor. Türkiye, hatırlanacak olursa, ABD ile birlikte Suriye Merkezi Hükümetine yönelik bir politik tasfiye çabasına girişmiş ve Sünniler eliyle hayata geçirilmeye çalışılan proje başarısız olmuştu. Ancak bu tercih bir otorite boşluğu yaratmış ve bölgede Kürt oluşumların güç kazanmasına sebep olmuştu. Bu gelişme, bu defa “bölünme” sendromumuzu tetikleyip, Türkiye’yi telaşlandırarak bugünlere getirdi. Rusya, operasyonun Kürtlerle yönelik ve onlara sınırlı olmasına hali hazırda pek ses çıkarmıyor. Batı dünyası, biraz da “Suriyeli göçmen” kartını elimizde tuttuğumuzdan fazla diklenemiyor. Hele bizdeki Suriye’lilerin Afrine gönderilme ihtimali onları mutlu eder. ABD ve İsrail şu aşamada “topa basmanın” en uygun olduğu bir politik anlayışa geçmiş gözüküyor. Sürece baktığımızda, biz sık karar değiştiren, aşırı pragmatist bir ülke fotoğrafı veriyoruz. Ama “başarımızı” Afrin’in ötesine taşımaya kalkışarak sanki bu mutedil denge “allak bullak” olabilir. Günün sonunda Esad’la barışma noktasına adım adım gidiyoruz.",https://www.hurriyet.com.tr/yazarlar/sitki-sukurer/reel-gundemin-aynasi-ekonomidir-40724010
Sıtkı Şükürer,Yine Bitcoin,"Aralık 17, 2017 13:25","Biliyorsunuz, bu bir “kripto para”. Patronu yok, karışanı yok, tüm işlemleri şeffaf, sayısı 21 milyon adetle sınırlı ve sistemi bir özel yazılım işletiyor. Tüm muhafazakar iktisatçılar bu neviden kripto paralara ihtiyatla bakıyor. Ancak, hayat onların endişelerine paralel tecelli etmiyor. Birkaç hafta önce “Bitcoin” yazısını yazdığımızda, değeri iki üç günde 3 bin dolardan, 6 bin dolara çıkmıştı. Şimdilerde 15 bin doları aştı. Benzer sanal paralarla birlikte toplam hacim birkaç yüz milyar dolara ulaşmış durumda. Yani bu iş artık ciddi bir “vaka”. Zaten vadeli işlemleri de başladı. Ayrıca çok şirket Bitcoini tahsilatta kabul etmeye başladı. Ha deniyor ki, dünyada devletlerin vergi ve benzeri gelirleri yaratılan katma değerin ortalama %34’dür. Onlar da tahsilatta hiçbir zaman bu paralara itibar etmezler. Zira bunlara güvenip “bütçe” yapmak mümkün değildir. O yüzden en büyük müşterinin devre dışı olduğu bu enstrümanın geleceği yoktur. Açıkça, bu yorum bize ikna edici gelmiyor. Bitcoin, esasında egemen dünya düzenine başkaldırının simgelerinden biri. Dolar ve euro imparatorluğuna bir kafa tutuş. Bu sebepten tıpkı Osmanlı’nın Akdeniz Korsanlarını sahiplenmesi ve bu sayede bir deniz kuvveti oluşturması gibi, global sistemden müşteki devletler bu yapılara kucak açmak isteyeceklerdir. Pek tabii, bu sistemin gücü hiçbir yere bağlı olmaması ve ekonomi dışı telakkilerden etkilenmemesi. Yorumcular Bitcoin’in daha da değerlenebileceğini söylüyorlar. Ancak çok iniş-çıkışlı seyir izlemesi ve farklı borsalarda arbitraja değecek ölçüde farklı fiyatlar oluşması da güven sarsıyor. Bitcoin alıp satmak zor değil. Bitcoinlerinizi muhafaza etmek istiyorsanız bir “cüzdana” sahip olmanız gerekiyor. Tüm işlemler çok karakterli şifrelerle yürütülüyor. Yazılımlar “Blockchain” teknolojisi ile çalışıyor. Bir de uzmanlık gerektiren bir “maden” çıkartma işlemi var ki, yeterli kapasitede bir bilgisayar cihazları ve ciddi bir elektrik faturasını göze alarak Bitcoin ve benzeri paraları istihraç (mining) edebiliyorsunuz. Maden çıkartma, bir anlamda bu uygulamanın yaygınlaşmasına yapılan katkının Bitcoin olarak ödülü. Peki, Bitcoin ve benzerlerinin hukuki bir tarifi oturdu mu? Yani bu paralar, bir menkul kıymet benzeri mi, yoksa dolar, euro gibi bir para mı, yoksa emtia mı, değer artışları, alım-satım kazançları vergiye tabi mi? Öncelikle belirtelim ki, bu konu hakikaten çok tartışmalı ve ayrı bir yazı konusu. Şirketler UFRS standartlarına göre ‘Bitcoin’lerini dolar, euro gibi değerlendirmiyorlar. Kısaca belirtelim, kapsamlı bir ticari organizasyon içinde yapılması durumunda ticari kazanç olarak vergiye tabidir. Açıkça bu teknolojik ürüne henüz devletler de tam hazır değil. Ama bu enstrümanla çok kişi, özellikle de genç kuşak çok ilgili. Ülkemizde 150 bin kişi Bitcoin’le haşır neşir. Bizim kuşak ise maalesef biraz “Bey amca” kaldı. 21. yüzyıl tüm paradigmaları parçalayarak yaşanıyor, bize de hayret etmek düşüyor. ----- Man Adası “Man Adası” çok konuşuldu. Bu neviden yerlere “vergi cenneti” denir. Öncelikle belirtelim ki, buralarda şirket kurmaya hiçbir yasal engel yoktur. Türkiye mevzuatı yönünden tam mükellef konumunda olan gerçek ve tüzel kişiler muhtelif gerekçelerle bu yerlerde şirket kurabilirler, ortak olabilirler. Bu yerlerde kurulan şirketler ticaret yapabilecekleri gibi, pasif nitelikte (faiz, temettü, lisans geliri, menkul kıymet alım-satımı) gelir de elde edebilirler. Şayet, Türkiye’de tam mükellef konumunda olan kişilerin bu şirketlerde %50’nin üstünde hisseleri varsa ve şirketin faaliyeti pasif nitelikte gelirlerden oluşuyorsa, bu şirketler “kar dağıtmasa dahi”, ortakları bu şirketten elde ettiği gelirleri Türkiye’de beyanlarına dahil etme zorundadırlar. Kemal Kılıçdaroğlu’nun gündeme getirdiği Man Adası’ndaki şirket, anlaşıldığı kadarıyla bir başka şirketin hisselerinin alım-satımından bir kar elde etmiştir. Şirketin sahibi hesaplarına para aktarılan şahıslardan farklı bir başka kişi gözükmektedir. Bu kişi, dağıtımına konu olmasa dahi şirket karlarını Türkiye’de beyan etmiş midir, bilmiyoruz. Vergi mahremiyetine giren bu konu tartışma dışı tutulmakta, muhalefet tarafından da sorgulanmamaktadır. Şirket, hisse satımı nedeniyle elde ettiği hasılatı, anlaşıldığı kadarıyla Kılıçdaroğlu’nun açıkladığı kişilere aktarmıştır. Bu kişiler şirket ortağı olmadığına göre, muhtemelen bahse konu şirketin (MAN) alacaklısı konumunda idiler ve havale yapılarak bu borçlar ödenmiştir. Ya da aktarım sonrası halen bu şirkete borçlu konumundalar. Man’daki şirketin banka hesabı Türkiye’de bir banka şubesinde açılmıştır. Hesap hareketleri de Türkiye’de açılan şirket hesabından yine burada bulunan ve sözünü ettiğimiz şahıslara ait başka bir banka hesaplarına doğru olmuştur. Konuşulan işlemlerin toplam hacmi 15 milyon dolardır. Belirtmek gerekir ki, muhalefetin kanıt olarak paylaştığı dekontlara göre yurtdışına gönderilen bir tutar yoktur, ülke içinde bir bankadan diğerine aktarım söz konusudur. Bir basit “dekont”u doğru analiz edemeyen muhalefet kalitesi şaşırtıcıdır. Ama bunlar detaydır. Asıl olan, bahse konu kişilerin hangi gerekçelerle 15 milyon dolarlık bir ticaretin tarafı olduğu hususunun izah gerektirdiğidir. Bu hususun açıklanamayacağı ve ticari sır kapsamında olduğu ifade edilmektedir. Bu yaklaşıma bugünün Türkiye’sinde ilave yorum yapamıyoruz.",https://www.hurriyet.com.tr/yazarlar/sitki-sukurer/yine-bitcoin-40681010
Sıtkı Şükürer,İran baharı,"Ocak 07, 2018 03:32","Bu nokta aşılırsa, farklı bir “kararlılık” evresine geçilir. Bu aşamada “korku ve endişe” geri plana düşer. İran’da Molla rejimi altında ezilenler benzer bir ruh halinde. Despotik bir iktidar anlayışı ile 40 yıllık bir zaman geçirildi. Hukukun ve adaletin bir başka tarife büründüğü süreçleri yaşadılar. Ordu, polis, yargı, maliye, medya... Hiç bir güçlerinin olmadığını gördüler. Dış dünyadan beklentinin “aptalca” olduğuna dair tecrübe kazandılar. Yıllar yılları kovaladı. Derken, “an” geldi, “ölümden öte ülke yok” diyerek zavallı rollerden silkindiler. Bedel ödemeyi göze alarak, sokaklara, meydanlara döküldüler. Şimdi, nefesler tutuldu, tüm dünya onları izliyor. Her türden isyanı yaşamıştır bu topraklar. Bu defa “demokrasi” için, insan olmanın onur ve bilinciyle, kendini, çoluk çocuğunu ortaya koyarak, başkaldırıyor, özgürlüğü adına mücadele ediyor. Arap baharı yalandı. Ama İran baharı “ucuz Amerikan manipülasyonun” ötesinde, yepyeni bir dönüşümün işaret fişeği olabilir. İlber Hoca, “Acem başka bir şeydi” der. İslam coğrafyasında bir şeyler değişecekse, elbette bu işin öncüsü bu “kadim” halk olacaktı. Umut ve heyecanla izliyoruz. ----- Güç, makul çoğunlukta 1 OCAK sabahında İstanbul’da trafik yoğunluğunun sıradan bir tatil gününe göre çok daha düşük olduğunu söylüyordu haberciler. Anlaşılan halkımız yılbaşı münasebetiyle geceyi uzatmış. Türkiye böyle bir ülke. Heterojen bir toplum dokumuz var. Bu yapının muhafazakarları bile, Arap(mış) gibi yapamaz, yapamıyor. Hakim yaşam biçimi, kime oy verirse versin, “seküler” değerlerden kopuk değil. Bu insanlara “makul çoğunluk” diyoruz. Kahir ekseriyatı temsil eden bu kesim esas gücün kendisinde olduğunu yeni yeni idrak ediyor. Bu ülkede iktidar kalmanın koşulu bu insanların taleplerini nazara almaktan geçiyor. Makul çoğunluk artık “bilmediği demokrasiyi” istiyor. Yine bu insanlar “uzlaşmak”, “huzur ve barış içinde yaşamak”, arzusu içindeler. Bunun yolunun “baskıcı olmayan” bir düzenden geçtiğinin farkına giderek varıyorlar. Günümüzde iktidarlar kendilerini toplumun aynası ya da varlık sebebi olarak görmemelidir. Makul çoğunluk dediğimiz insanlar önce de vardı, sonrasında da var olmaya devam edecekler. Ekonomiyi de vergiyi de bu insanlar çeviriyor, ödüyor. Tepkisiz, kıpırtısız gibi durmaları kimseyi yanıltmamalı. Maalesef, an itibariyle toplum tedirgin ve mutsuz. Kutuplaştırıcı politikalardan bıkmış durumda. Siyasetten beklenti, her kesimi asgari mutabakatlarda birleştirecek bir zemini oluşturmalarıdır. 2018, umarız böylesi bir çabanın başlangıç yılı olur. ----- Levent Akgerman BATI Anadolu Sanayici İşadamları Federasyonu’nda (BASİFED) nöbet değişimi oluyor. 9 Ocak’ta yapılacak genel kurulda Levent Akgerman’ın başkanlığında çok başarılı bir dönem geçiren yönetim, yerini Seda Kaya’nın başkanlığında yeni yönetime bırakacak. BASİFED İzmir’deki SİAD’ların üst kuruluşudur. Türkiye’deki diğer federasyonlarla birlikte TÜRKONFED’in çatısı altında faaliyet gösterir. Bu yapılar gönüllülük esasında çalışan kuruluşlardır. Bu anlamıyla tüm demokratik ülkelerde gerçek anlamda sivil toplum kuruluşu olarak bu tip organizasyonlar kabul görür. Neyse, bu mevzu uzun... Başa dönersek, bu neviden kuruluşlarda harika deneyimler kazanan genç yöneticiler görev süreleri dolunca “defteri” kapatmamalıdır. Özellikle ülkenin politik çıtasının yükselmesi bu insanların siyasete de ilgi ve çaba göstermeleri ile mümkün olabilir. Levent Akgerman ve ekibine tekrar teşekkür ediyoruz, Seda Kaya’dan da tıpkı EGİAD başkanlığında olduğu gibi cesur performans beklentimizi ifade ediyoruz.",https://www.hurriyet.com.tr/yazarlar/sitki-sukurer/iran-bahari-40702074
Sıtkı Şükürer,Terim yorgunuyuz,"Aralık 31, 2017 12:18","Bahse konu “dayanışmacı tutum”un mottosu “uzayan dal bizden olsun”dur. Ülke futbolunda Fatih Terim, bu durumun tipik örneğidir. Siyasetçilerden medyaya, bir takım etkili figürler Fatih Terim’i her dönemde vitrine yerleştirmeyi beceriyorlar. Son bir yıla bakıldığında, halkımız adeta “Fatih Terim yorgunu”. Ortada, milli takım boyutunda ciddi bir “çuvallama” söz konusu. Üstelik adını statlara veren takdirlere, ihanet edercesine kebapçı basan bir kişilik profili. Yanı sıra, teknik direktörlük için bile, yaş itibariyle hafiften bir “iç geçme” durumu. Fakat, tüm bunlar “vazgeçilmez” kıldırma tahakkümüne kifayetsiz kalıyor. Bir şekilde, işsiz kaldığı andan itibaren, federasyonla mahkemelik halleri devam etmesine rağmen, ince ince köpürtülüyor, önünü açmak için adeta kamuoyu inşa ediliyor. Tamam, İgor Tudor tartışılan bir hocaydı. Ancak olmasaydı da fark etmeyecekti. Benzer durum kendisi Milan’dan kovulduğunda da yaşanmıştı. Hatırlayın, Lucescu o yıl takımı şampiyon yapmış ve Süper Kupayı kazandırmıştı. Buna rağmen sözleşmesi uzatılmadı ve Terim’e dönüş imkanı yaratıldı. Trampetler yüksek sesle çalınmaya başladığında zaten Tudor için geriye sayım başlamıştı. Ne diyelim... Öykü bayat, kabak tadı veriyor. İnşallah başarılı olur. Kendi adımıza önce Galatasaraylıyız. Papaza kızıp, oruç bozacak halimiz yok. Kaldı ki, itirazımız hocanın bilgi ve birikimine değil. Ama, dediğimiz gibi, bu ülke “Fatih Terim yorgunu”. Keşke kenara çekilmeyi bilseydi, bizim gibiler de onu “efsane” olarak yad etseydi. ----- Ticaret Odası’nın itibarı YARI kamu kuruluşu niteliğindeki iş örgütleri hassas kurumlardır. Bu yapıların görevleri kanunlarla düzenlenmiştir. Bu kuruluşların yöneticileri, kendilerinin odak olduğu ticari organizasyonlar için bahse konu kuruluşları basamak olarak kullanmamalıdır. Bu durumun ötesinde, iş örgütlerimizin manevi şemsiyesi altında sürekli kalmayı marifet belleyerek ticaret yapmak zaten haksız rekabettir. Ancak, maalesef Ticaret Odamız hep böylesi bir “gerçeklik” içine sıkıştırıldı. Hani sosyal amaçlı bir üniversiteye kimse itiraz etmedi. Bu anlamıyla Ekonomi Üniversitesi için, Ticaret Odası’na şükran borçluyuz. Ama farklı ticari arayışlara gitmek Oda’nın işi olmamalıydı. Ticaret Odası; İzair, Efe Rakı gibi projelerin fikir babasıydı. Sonuç ortadadır... Basından okumuşsunuzdur. Efe Rakı 100 milyon TL’leri aşan vergi borcu ile icradan satışa çıkartılıyor. Hani, “yakıştı mı” diyoruz, ötesi içimizi acıtıyor ve ilave laf etmek istemiyoruz. İzmir’de aynı işkolunda çok uzun yıllardır çalışan ve bir kuruş vergi borcu olmayan şirketlerin varlığı Efe Rakı’nın bu durumunu izahsız kılıyor. İşin tuhafı, Sayın Demirtaş, “Ben yönetimi 2016 yılında oğluma devrettim, konu hakkında fikrim yok” diyor. Pek tabii, devlet, vergi borcu söz konusu olunca hesabı öyle kolay kapattırmaz. Neyse, galiba kentimiz de “Ekrem Demirtaş yorgunu”. ----- Mevzu ekonomi olmalı İYİ Parti siyaset sahnesinin yeni oyuncusu. Öyle anlaşılıyor ki, halkta bir karşılığı var. Parti, MHP’den ayrılanların oluşturduğu bir yapı. Şüphesiz daha geniş bir tabana hitap etmeyi amaçlıyorlar. Türkiye’nin bugünkü ortamında işleri kolay değil. Neyse, mevzumuz bu değil... Biz partinin ekonomi kurmayı Durmuş Yılmaz’dan söz etmek istiyoruz. Eski Merkez Bankası başkanlarından olan Yılmaz, bu görevinde çok başarılı bir izlenim bırakmıştı. Siyasete MHP’de başladı. Şimdi, İYİ Parti’de. Durmuş Yılmaz, mütevazi tarzı ile bir Anadolu insanıdır. Geçmişte İzmir’de pek çok defa STK’lar da konuşmacı olmuştu. Bilgisi, birikimi ile herkesi etkilemişti. Böylesi bir “değer”e sahip olmak İYİ Parti için büyük şans... Açık söyleyelim, bu ülkenin ekonomi tabanlı bir siyaset söylemine ihtiyacı var. İnsanlar tıpkı Turgut Özal’ın yaptığı gibi, hayata dair çözümler üreten siyasetçileri istiyor. Herkes, hepimiz gerginliklerden bıktık, kutuplaşmalardan yorulduk, güler yüzlü, hayatı kolaylaştırıcı iktidarları özler olduk. İYİ Parti için; halka değen, onların içinden, sakin bir Anadolu Çelebisi tarzı ile Durmuş Yılmaz, fayda odaklı siyaset adına bir başlangıç fırsatıdır.",https://www.hurriyet.com.tr/yazarlar/sitki-sukurer/terim-yorgunuyuz-40695622
Sıtkı Şükürer,Hem lümpen hem de kadim değil,"Ocak 15, 2018 01:01","Osmanlı’da da zaten mülk padişahındır. Vakıfların bu denli yaygınlaşmasında hep bir servet koruma telaşı vardır. Saray dışında zenginlik gayrimüslim tebaadadır. Osmanlı’nın 1830’lu yıllardan beri Batılılaşma çabası, esasında gayrimüslim haklarının güvence altına alınma baskısındandır. Lozan’da bile bu anlayışın izlerini açık olarak görürsünüz. Diyeceğimiz; statükoya göre biçimlenen “hak, hukuk, adalet” hep zenginlerden yana olunca, sıradan, fakir ve vasıfsız Müslüman halkın “husumet” biriktirmesi normaldir. Hristiyan nüfusun bu topraklardan terke zorlanması ile birlikte, özellikle eşraf kesim bu insanların mallarına oturmuştur. Cumhuriyet, ulusalcı karakterini Müslüman eşrafa yaslanarak sağlamlaştırmayı tercih etmiştir. Hal böyle olunca, Osmanlı zamanından beri “idraksiz” diye nitelenen fakir kitleler, o hep söz edilen “hak, hukuk, adalet” kavramlarından yine nasiplenememişlerdir. 2000’li yıllar bu kesimler için bir umut ışığı olmuştur. “Gustosuz, kökten fakir, kıdemli kaybeden” geniş kitleler hele bir de muhafazakar kimlikle tedbirlendiklerinde önlerinin açılma ihtimalini görmüşlerdir. Esasında yaşananlar ilk etapta bir “halk ihtilali” izlenimi vermiştir. Ancak hep itelenmiş olmanın bıraktığı kalıcı etkiler, yanı sıra göçlerle Anadolu’ya sığınmış olmanın getirdiği eziklik, yaşadığı yerlerin iki-üç kuşağı bile zor bulan “kadim”i olamama durumu... Hepsi bir arada, ortaya “lümpen” özellikler taşıyan bir ürkütücü kültürün çıkmasına sebep olmuştur. Bu insanların en bariz özelliği, sofraya yeni oturmuş olmaları ve iştahlarının kısa sürede tıkanacak gibi durmamasıdır. Bu dediklerimiz, asla “aşağılama” olarak algılanmamalıdır. Bu insanlar büyük ölçüde, benim, biziz, hepimiziz. Kendini seçkin gibi hissedenler, diğerlerinden birkaç parmak daha mesafe almışlardır. Hani, kestane kabuğundan çıkmış, ne kara kabuğun var, demiş halleridir onların ki... Peki “yeni Türkiye” palazlanmaya çalışan bu kesime kalıcı bahtiyarlık verebilir mi? Ne acıdır ki, hiçbir etnik, ideolojik, dinsel bir tabana dayanmadıkları için bir “serseri mayın” özelliği ile bu ülkeyi felakete sürüklenmeleri mukadderdir. Günün sonunda, “Ayı’ydı, Uyuy’du ama Koca’ydı” hasretlenmesi gibi, eskinin nizamı, bugünün nizamsızlığında aranır hale gelebilir, hatta gelmiştir. ----- Cep telefonsuz olmaz ÖĞRETİM üyesi Dr. Yavuz Örnek’in, Hz. Nuh’un oğlu ile cep telefonu üzerinden konuştuğunu söylemesi medyada epeyce yankı buldu. Herkes adama yüklendi. Esasında itiraz, “dinsel mitosların” bizatihi doğruluğunun sorgulanmasına gelmesi icap ederken, ‘Nuh’ ve ‘Tufanı’nın varlığını tartışma dışı bırakıp cep telefonuna takılmak hakikaten haksızlıktır. Neticede sayın Örnek mantıksal bir çıkarım yapıyor. Kutsal metin, çılgın fırtına ortamında gemi üzerinde bulunan Hz. Nuh’un uzaktaki oğlu iletişimi için “kapsamlı bilgi” vermeyince, “cep telefonu” teknik bir mecburiyet olarak denkleme dahil olmak zorundadır. Yani, inancımız, imanımız tastamamsa, biz de öğretim üyesi beyefendiye iştirak etme durumdayız. ----- Mahmut Özgener NİSAN ayında yapılacak İzmir Ticaret Odası seçimleri için ilk adaylığını açıklayan Mahmut Özgener oldu. İzmir iş dünyasının yakından tanıdığı Özgener, spor kamuoyunun da bildiği bir isimdir. Mahmut Özgener, 1960’lı yıllara damgasını vuran Adalet Partisi’nin simge isimlerinden Osman Kibar’ın torunudur. Bu anlamıyla siyaseten “merkez sağ” geleneğin tam içinde yetişmiş bir kişidir. Futbol Federasyonu Başkanlığı sürecinde bugünkü iktidarın tepe noktaları ile dengeli ve iyi ilişkiler oluşturma fırsatını elde etmiştir. Ticaret odaları, hiç şüphesiz partiler üstü ortamlardır. Buralara talip olan insanların, üyelerinin menfaatlerini en üst seviyede tutabilmeleri için hem merkezi hem yerel siyaset odakları ile işbirliği imkanlarını geliştirebilecek özelliklerde olmaları gerekir. Sayın Özgener bu potansiyele sahip. Ayrıca, sağlam kişiliği, lekesiz iş yaşamı, iyi insani ilişkileri, yönetici tecrübesi... Hepsi bir arada Ticaret Odası’na ilave kalite kazandıracak bir aday izlenimini veriyor. Seçim sürecinde tüm adaylara başarılar diliyoruz.",https://www.hurriyet.com.tr/yazarlar/sitki-sukurer/hem-lumpen-hem-de-kadim-degil-40709691
Sıtkı Şükürer,Seçilmiş krallar,"Ocak 22, 2018 01:01","İnsanlar, değiştirilmesine ihtimal vermedikleri seçilmişlere daha bir sadık olmayı tercih ederler. Bu anlayış, “kader” gibi bellenen bir statüko oluşturur ve efsanesini mesnetsiz fısıltılarla çoğaltmaya başlar. Hep söylenen şunlardır; Hiç uğraşma, nasıl olsa kazanır. Onu değiştirmeye sizin gücünüz yetmez. Götürür, ama çalışıyor da... Bal tutan parmağını yalar. Yerine gelen sanki daha mı iyi olacak? Yeri geldiğinde bize de kıyağı olmuştu. Hepsi kendine değil ki, etrafına da paylaştırıyor. Tamam da şimdi kim uğraşacak onunla. Bana ne, ne zamanım ne de mecalim var... Neticede “seçilmiş krallar”, hele iki dönem aşıldıktan sonra “dayatılmış ahenk”leri ile iktidarlarına “arsız bir ebediyet” sağlar. ABD bu tehlikeyi görmüş ve Başkanlarını iki dönemle sınırlamıştır. Bizde de örneğin Meslek Odaları için aynı kural getirilmiş ancak ne hikmetse vazgeçilmiştir. Aynı şekilde AK Parti de üç dönem ilkesi konulmuş, bilahare esnetilmiştir. ‘Seçilmiş Krallar’ demokrasinin değişim dinamiğini paslandırır. Böyle olunca “sandık” önemsiz hale gelir ve “krala” meşruiyet dekoru sağlayan bir nev’i “demokratik işgal”e dönüşür. ----- Canan Kaftancıoğlu CHP il örgütlerinde seçimler yapılıyor. İzmir seçimi yaptı. Aziz Kocaoğlu’nun desteklediği Deniz Yücel, İl Başkanı oldu. Genç insanların politik arenada yer alması iyi bir şeydir. CHP’nin yeni bir heyecan dalgası oluşturması şart. Bu da büyük ölçüde yeni yüzler ve yeni söylemlerle mümkün. CHP, Türkiye Cumhuriyetini kuranların partisidir. Bu yönü itibariyle protest bir ruh taşır, anti emperyalist bir karakter içerir. Ancak zaman içinde bu en kıymetli özellik küllendirilmiştir. Parti, bürokratik bir anlayışa kaydırılarak bir garip ulusalcı ideolojik çizgiye sürüklenmiştir. Hal böyle olunca bir devlet partisi niteliği ile halktan uzaklaşmıştır. Oysa kuruluş felsefesi ile uyumlu, “insan” odaklı, çağdaş bir sosyal demokrat anlayış bu partinin bayrağı olmalıydı. CHP İstanbul yeni il yönetimi açıkça bu umudu yeşertiyor. Candan Kaftancıoğlu, bu ülke demokratlarının aradığı, cesur, kompleksiz, kucaklayıcı, bir kişi izlenimi veriyor. Sosyal medyadaki paylaşımları da bir durumu teyit ediyor. Kürtler ve Ermenilere katı bir tavır ve önyargı ile yaklaşmak, ne solculuk ne de Atatürkçülük olamaz, olmamalı. Bu konuları Canan Hanım gibi dile getirmek, ucuz demagojik dayaklara da dirençli olmayı gerektirir. Sahici, samimi, dürüst ve sevgi dolu bir siyaset tutumu, insani ve demokrat bir anlayışla bezendiğinde, CHP bambaşka bir ivme yakalayabilir. ----- Mistral’de lezzet turu BAYRAKLI’da yüksek binalara izin verilince adeta yeni kent merkezi oluştu. Ofislerin ve konutların devreye girmesi, beraberinde yeme-içme mekanlarından alışveriş çarşılarına bir ekonomi yaratmaya başladı. Folkart, Ege Perla ve Mistral projeleri kendi içlerinde de bu neviden yerler oluşturdular. Bu yazıda Mistral kulelerinin altındaki mekanları ele almak istedik. İlk sürpriz “Köfteci Yusuf” oldu. Köşemizde daha önce bu fenomen köfteciden söz etmiştik. İkinci durak da karşımıza “Zeytin” çıktı. Buca’da yıllardır “Boşnak” mutfağı üzerinden harikalar yaratan “hanım ustalar cenneti” Zeytin, yine kendine özgü lezzetleri ile zirvedeydi. Favorimiz bademli keşkül ve pastırmalı kuru fasulye. Ayrıca Ministry of Coffee (M.o.C.), Coffemania ve Arabica gibi İzmir’e ilk defa gelen marka cafeler de var. Mistral yöneticileri önümüzdeki aylarda Arkas Sanat Merkezi’nin açılacağını söylediler. Özetle, kültür ve gastronomi bir arada, bizlere olumlu anlamıyla “şehirli” olduğumuzu hissettiriyor.",https://www.hurriyet.com.tr/yazarlar/sitki-sukurer/secilmis-krallar-40717150
Sıtkı Şükürer,ESİAD’ın 2018 beklenti anketi,"Aralık 24, 2017 11:35","Geniş katılımlı anket sonuçları şöyle;GSYH Büyümesi %4Sabit Sermaye Yatırım Artışı %4Enflasyon %12Kısa vadeli TL kredi faizi %15İşsizlik oranı %13Bütçe açığı/GSYH %4Cari açık/GSYH %5Dolar kuru yıl sonu 4.40Euro kuru yıl sonu 5.20 Beklentiler bize de normal geldi.Yalnız TL kredi faizi sanki birkaç puan düşük.Büyük sanayiciler belki bu orandan borçlanıyor, ama diğerleri için bilinsin ki, kredi faizi daha yüksek.İşsizlik yüzdesinde de kastedilenin Türkiye geneli değil, İzmir olduğu anlaşılıyor.ESİAD üyelerine 2018 yılı için öncelik verilmesi gereken üç konu sorulduğunda, pek çok seçenek arasından üç tanesi “uzak ara” ön plana çıktı.Onlar da sırasıyla, “Hukukun üstünlüğü”, “Ekonomik İstikrar”, “Öngörülebilirlik”.Yani bu hususlar zaten hiç kimseye şaşırtıcı gelmezdi.Üyeler, İzmir’de öncelik verilmesi gereken “üç yatırıma” şu yanıtları vermişler.“İkinci çevre yolu”, “Kentsel dönüşüm projeleri” ve “Alsancak Limanı’nın kapasite arttırılması”.Listede, dördüncü ve beşinci sıralarda “Çandarlı Limanı” ve “Metro-raylı sistem ağının genişletilmesi” yer alıyor.Dikkat edersiniz “Körfez geçiş projesi” İzmir iş dünyasını fazla heyecanlandırmamış.Yani oraya harcanacak parayla yukarıdakilerin tamamının yapılabileceğini insanlarımız biliyor.İşadamları 2018 yılında İzmir için “enerji, inşaat ve gayrimenkul, gıda ve tarım” sektörlerini yatırım potansiyeli yüksek iş kolları olarak görmüşler.Bir de İzmir için, “ilave teşvik, az bürokrasi” istiyorlar.Enteresan olan “İzmir’e ulaşımın zor olması” seçeneği bu yılki anket sonuçlarında yok. Otoyol ve hızlı tren projeleri bu kaygıyı ortadan kaldırmış gözüküyor. ----- Endişe eşiği aşıldı İŞ dünyasında farklı bir ruh hali oluşmayı başladı.Çok gerilere gitmeyin, daha 6-7 ay öncesinde müthiş bir tedirginlik yaşanıyordu.Ana sebep siyasilerin söylemleriydi.Herkes Türkiye’nin zeminin kayacağını, bir Ortadoğu ülkesi haline dönüşeceğini düşünüyordu.Ancak, ne olduysa bilemiyoruz, derinlerden filizlenen bir güç kendini son dönemlerde giderek daha fazla hissettiriyor.Bu ülke, hiç kimsenin kendi değerlerine göre biçimleyebileceği, eritip şekillendireceği bir yer değil.Her şeyden önce, yılda 850 milyar dolar katma değer üreten, 400 milyar dolara yaklaşan dış ticaret hacmiyle, özellikle de Avrupa ile yoğun ticari ilişkilerini oturtmuş, devletin himmetine ve desteğine yaslanmadan hayatını sürdüren bir ekonomimiz var.Yine sayıları on milyonları fazlası ile aşan ve evrensel değerlere heyecanla yaklaşan, “medeniyet” denilen kavramın ancak “demokrasiyi” odak noktasına alan değerlerden beslenebileceğinin farkında, genç ve dinamik bir nüfusa sahibiz.Kaybedenler kulübünün ateşli hatipleri; barış, huzur, keyif isteyen rasyonel kitleleri hiçbir şekilde ikna edemez, sindiremez, korkutarak teslim alamaz.Diyeceğimiz, bu ülkenin makul insanları giderek kendi güçlerinin farkına varıyor, asıl olanın, doğru duruşun, haklılığın, içlerinde biriktirdikleri “insan”da saklı olduğunu nihayet hissedip, özgüvenlerine kavuşuyorlar.İşin enteresanı bu farkındalığın dışa vurumu en fazla TÜSİAD söylemlerinde kendini gösteriyor.Etyen Mahçupyan’ın da büyük bir isabetle teşhis ettiği gibi “Patronlar kulübü”, toplum vicdanının cesur sesi olarak, söylenmesi gereken her şeyi söylüyor, susmuyor.Onlardan yayılan mesaj, önce iş dünyasına ve giderek morali bozuk kitlelere ulaşıyor, siyasilerin gençlik hayalleri kaale alınmıyor, normal hayatlara devam ediliyor.Bu kararlı tutum öylesine bir ağırlık kazanıyor ki, çizgi dışı politik demeçler gülümsenerek karşılanıyor, piyasalar nazara almıyor, ertesi gün “geri vitesin” bermutat geleceğinden emin, kendi işlerine bakıyorlar.",https://www.hurriyet.com.tr/yazarlar/sitki-sukurer/esiadin-2018-beklenti-anketi-40688346
Sıtkı Şükürer,Davanın gerekçesi,"Aralık 10, 2017 02:29","Çok özetle sebep şuydu; İran, nükleer silah geliştirmeye çalıştığı için Birleşmiş Milletler ambargo koymuştu. Ambargo, mal alım-satımı ile ilgili değildi. Yasak olan İran’a para aktarmaktı. İran Türkiye’ye doğalgaz ve petrol satmaya devam etti. Biz, ödemeleri mecburen Halkbank’a yatırdık. İran’ın bu parayı çekmesi mümkün değildi. Şayet Türkiye’den bu ülkeye ihracat yapılırsa, bedel bu hesaptan çekiliyordu. Yani İran’ın parasına kavuşmasının tek yolu karşılıklı alış-veriş yapmaktı. Zarrab neyle suçlanıyor? İran’a ihracat yapmış gibi göstererek, bankadaki parayı çekmek ve yasadışı yollarla İran’a transfer etmek. Bu amaçla Dubai’den gıda ve altın ticaretine çeşitli ülke ve kılıflar kullanıldı. İran, parasının kendisine ulaştırılırken, ödenen maliyetleri makul bulmayıp, izahsız gördüğü 2.5 milyar dolar için Zencani’yi yargıladı. ABD ise “dolar”ın bu işlemlerde kullanılması nedeniyle kendi yargılama sebebini oluşturdu. Başımıza ne gelebilir? PEKİ ABD’deki dava sonucunda Türkiye’ye bir maddi külfet oluşabilir mi? ABD Hazine Bakanlığı Yabancı Varlıklarını Kontrolü Ofisi’nin (OFAC) bu konularda geçmişte bir çok bankaya ceza kestiği biliniyor. Mesela BNP Paribas’a İran, Sudan ve Küba gibi ülkelere uygulanan yaptırımları ihlal ettiği için 8.5 milyar dolarlık ceza kesilmişti. Zarrab davasında 6 bankanın adı geçiyor. En göz önünde olan ise Halk Bankası. Üstelik bu davada şahıslar da yargılanıyor. Dolayısıyla istenen cezanın sürpriz bir tutara ulaşılabileceği söyleniyor. Ha, Halkbank “ödemem” derse ne olur? Maalesef, bu konularda karşı çıkabilmek kolay değildir, tüm bankacılık sistemi bloke edilebilir. Son olarak, diyelim büyük ceza geldi. Bu durumda necip halkımızın kapsamlı bir servet vergisine hazır olması gerekiyor. Zencani ne demişti ZARRAB davasının benzeri 2014 yılında İran’da görüldü. Hatırlıyorsanız, ikinci yılın sonunda Babek Zencani idama mahkum olmuştu. Zencani, “Türkiye’de bu ticaret için milyarlarca dolar rüşvet dağıttık” demişti. Zarrab bu tutarın “45-50 milyon euro”su için bir adres gösterdi. Hani, bu kişilerin ifadelerine itibar edilecek diye bir şart yok. Kaldı ki, İran’ın böyle bir talebi olmadığına göre ciddiye almak gerekmiyor. Center – Centre - Sentir TÜRKÇE konuşuyoruz. Globalleşen dünyada dilimizi mümkün mertebe korumaya çalışıyoruz. Konuştuğumuz dil, başta Arapça ve Farsça olmak üzere çeşitli kültürlerin harmanlanmasıyla bugünkü halini almıştır. Bir imparatorluk bakiyesi olan bu ülke tabii ki Türkçe’yi köken takıntısına girmeden bir ortak kültür diline dönüştürecektir. Dilimize yerleşen her kelime bu anlamıyla “zenginleştirilmiş Türkçe’mizin” asli unsurudur. Dil, dinamik bir kavramdır. İngilizce bir dominant kültür ve teknoloji dili olarak her yerel dili etkilemektedir. Açık söylemek gerekirse, dilimize bu neviden intikallere aşırı hassas olmamız gerekir. Kaldı ki, karşı çıkışın engelleyici bir fonksiyonu da zaten olmayacaktır. Ancak, hiç olmazsa darağacımızdaki kelimelerin “okunduğu şekliyle” lisanımıza dahil olmaları gerekir, diye düşünüyoruz. Dilimizdeki Fransızca kökenli sözcüklerin çoğu bu şekilde adapte olmuştur. Bugün, çoğumuz Plaza, Forum, İstasyon, Arena gibi kelimeleri kabullenmiş durumdayız. Ama yabancı bir kelimenin geldiği lisandaki kullanımında ısrar edilmesi, açıkça rahatsız edici, özenti ve kendi diline hoyrat bir yaklaşım hissi uyandırmaktadır. Örneğin “Sabancı Center” demeyi marifet belliyoruz. Tamam “Sentir” demeyelim. Ama “Merkez” kelimesinin de suyu çıkmadı. Bu denli ifrat, herhalde en liberal dilcilerin bile kabul edeceği bir durum değildir.",https://www.hurriyet.com.tr/yazarlar/sitki-sukurer/davanin-gerekcesi-40673414
Sıtkı Şükürer,Yerli otomobil,"Kasım 12, 2017 01:01","Öncelikle belirtelim ki, bu proje olmayacak bir şey değil. Türkiye zaten otomotiv yan sanayinde çok mesafe almış bir ülke. Örneğin Ali Koç, Ford Cargo’nun nerede ise tamamen yerli olduğunu ifade etmişti. Binek otoda dünya bambaşka bir teknolojik evreye geçmek üzere. Yakın bir gelecekte araçların tamamı elektrikli olacak. Benzinli ve dizel teknolojiler ekolojik açıdan da istenmiyor. Silikon vadisi ürünü olan Tesla’nın elektrikli otomobilleri 600 km’ye kadar tek şarj ile gidebiliyorlar. Otomobilleri adeta bir yazılım idare ediyor. Tüm dünya devleri de “hibrit” araçlar üretmeye başladılar. Hatta “tekerleğin” olmadığı teknolojik otomobiller için çok uzun bir tarih verilmiyor. Yine, “şoför” olgusunun tamamen terkedildiği “über” tarzı gelişmeler, bu sektörün yakın geleceğe dair bilinenleri. Basından izlediğimiz kadarıyla elektrikli araç üretimi planlanıyormuş. Zaten inavotif bir ürün yaparsanız bu iş anlamlı olur. Otomobil sektöründe dev fabrikaların kapılarına kilit vurma öykülerine sık sık tanık oluyoruz. Ana sebep “pahalıya” maletmeleri ve ölçek ekonomisine uyum sağlayamamalarıdır. Yine bu projenin en önemli başarı parametrelerinden biri de bir “marka” oluşturabilmek. Alman, Japon, Kore, İtalyan, Fransız, ABD markalarıyla, bu markaların tüketicide yarattığı alışkanlıklarla boğuşup rekabet edebiliyor olmanız gerekir. Hani, milli hislerle kimse kalitesine ikna olmadığı bir otomobile yönelmeyecektir. Ha kamu için alımı mecbur kılarsanız ya da vergisel teşvik getirerek bir suni talep yaratabilirsiniz. Ama, bu denli bir “haksız rekabet”in düzenleyicisi, herhalde olunmaz. Mevzu dünya çapında bir araba tanıtımı ve bilinirlik yaratmak ise, milyar dolarlık bütçeler yetmeyecektir. Zorlukların listesini uzatmak mümkün. Hiç şüphesiz Babayiğitler bu sıkıntıları herkesten iyi biliyor. O halde neden bu işe soyundular? Siyasetçinin ağırlığını koymasının tabii ki rolü büyük. Ama ciddi teşvik sözleri olmadan da yola çıkmazlardı, diye düşünüyoruz. Macerayı heyecanla izleyeceğiz. İnşallah başarılı olurlar. Oda seçimleri HATIRLARSANIZ “Oda” seçimleri ertelenmişti. Muhtemelen gelecek nisanda yapılması planlanıyor. İzmir’de Ticaret, Sanayi, Esnaf, Borsa yönetimleri başta olmak üzere, seçim dönemlerinde bir heyecan ve hareketlilik yaşanır. Hep söyleriz, oda başkanları bulundukları makamdan güç alan değil, kişilikleri ve özverileri ile o makama saygınlık kazandıran kişilerden olmalıdır. Yanısıra, bu görevlerinde çok başarılı olsalar dahi makul bir sürenin sonunda devretmeyi bilmeleri gerekir. Bu postlar sosyal sorumluluk kapsamında talip olunacak yerlerdir. Hani, sürekli seçilebilecek potansiyeliniz olsa bile ısrarınızı “demokratik işgal” noktasına getirmemeniz icap eder. Diğer bir husus, bu “Oda”lar “yarı kamu” kuruluşudur. Aidatlarını mevzuata göre tahsil ederler, ödemeyenlere icra gönderebilirler. Hal böyle olunca toplanan gelirler çok daha şeffaf ve özenli bir anlayışla harcanmalıdır. Maalesef bizim ülkemizde, gerek kamuda gerekse yarı kamusal yerlerde “kılıfını uydurmak” yöntemiyle bu neviden fonların adeta “saçıldığı” örnekler yaşanıyor. Mevzu “Oda”lar olunca bu memlekette ciltler dolusu yazabilirsiniz. Demokrasi “değişim dinamiğini” paslandırmadığınız ölçüde kalitelidir. Bu anlamıyla, İzmir odaları sağlıklı nöbet değişimleri ile Türkiye’ye örnek olmalıdır. ------ Otel restoranları KALİTELİ otellerin restoranları iyi olur mu? Yemek eleştirmenleri bu duruma pek sıcak bakmazlar. Esasında en iddialı restoranlar, hele İspanya gibi gastronomik ülkelerde, gözden uzak yerlerde konumlanırlar. Bu tercih, bir anlamda hizmet konsantrasyonunun bölünmemesi düşüncesinden kaynaklanır. İzmir’de maalesef bu neviden mekanlar son derece sınırlı. Hal böyle olunca otel restoranları ön plana çıkma durumunda kalıyor. Burada cümleyi “iyi ki de kalıyor” diye tamamlamak lazım. Swiss Otel’in Ekinoks restoranı, Key Otel’in restoranı, Bayraklı Hilton’un çatısında 360 Derece, Mövenpick, Kordon Otel, hakikaten şehrin yüz akı yeme, içme mekanları. Şimdi bu nitelikli zincire eski Anba Otel’in yerine yeniden yapılan Park-inn Radisson Otel’in enfes manzaralı restoranı eklendi. Bahse konu otel restoranlarımızı kutluyor, heyecanlarının hiç sönmemesini diliyoruz.",https://www.hurriyet.com.tr/yazarlar/sitki-sukurer/yerli-otomobil-40642243
Sıtkı Şükürer,"Herve Abojoli, büyük sır üstadı","Ekim 08, 2017 13:16","Herve Abajoli’den söz ediyoruz. Kentin en eski sakinlerinden, Laventen bir aileden geliyor Herve. 1962 doğumlu... Geçmişte çok parlak bir işadamıydı, şimdilerde ise içe dönük bir yaşamı var. Son birkaç yıldır bir roman üzerine çalışıyordu. Yakın çevresi, onun bu süreçteki çabalarına şahit... Birkaç yabancı dile hakimiyetinin de katkısıyla, öteden beri biriktirilerek oluşmuş muazzam bir entelektüeliteden çok özel şeyler oluşacağı kesindi. Neticede roman tamamlandı. Şu anda “Büyük Sır Üstadı” adıyla satışa sunuldu. Kendi adımıza bir edebiyat eseri için yorum yapmaya ve tavsiyede bulunmaya kalkışacak kadar “hadsiz” değiliz. Ancak referans kabul edilen kişilerin, bahse konu romana yaklaşımlarını görünce farklı bir durumla karşı karşıya olduğumuzu da kavrayabiliyoruz. Türk edebiyatının kutuplarından İhsan Oktay Anar, hiç kimseyi ve hiçbir romanı bu denli kolayından ve mesnetsiz önemsemez, övmez. Yine Türkiye’nin en yetkin roman ve senaryo yazarlarından Ahmet Yurdakul’un “çok ciddi bir olayla karşı karşıyayız” şeklinde bir yorumuna tesadüf edemezsiniz. Esasında “roman” türü, şayet başarılı ve kalıcı olma iddiası taşıyorsa, içindeki örgüyü; tarih, sosyoloji, psikoloji, iktisat, felsefe, coğrafya, antropoloji, fütürizm ve benzer disiplinlerle destekleyerek, bütünlüklü bir teze dönüştürüyor olması gerekir. Romanın hangi zamanda geçtiği önem taşımaz. Edebiyat eseri iddiası taşıyan romanlar, bugünü gözlediği gibi, geleceğe dair de toplumsal ve bireysel mesajlar içerir. Herve Abajoli eline kalem almadan çok önce “yola” çıkmış ve mayalamaya başlamış kişilik. Bu sebeple romana dair o analitik olgunluğu hemen hissediyorsunuz. Bu eserin tanıtımı henüz başlamadı. Türkiye’de bir yeni yazar ve yeni kitapla ilgili yayınevi ve dağıtım problemleri, maalesef içler acısıdır. Bu yüzden Herve, mümkün olduğunca “ipleri” elinde tutmaya gayret ediyor. Romanın, satın alma linkleri şöyle, Türkiye’de; www.herveabajoli.com ve www.buyuksirustadi.com Yurt dışında; Amazon dağıtım ağlarının tamamında, roman adı ‘Büyük Sır Üstadı’ olarak aratabilirsiniz. ----- Orta vadeli program HÜKÜMET, Orta Vadeli Ekonomik (OVP) programını açıkladı. Baştan söyleyelim, oldukça iyimser beklentiler içeren OVP bize inandırıcı gelmedi. 2020 yılına kadar her yıl %5,5 oranında bir ekonomik büyüme öngörülüyor. Bu durumda bile, vaktiyle Cumhuriyetin 100’üncü yılı için açıklanan hedeflerin çok uzağında kalınıyor. Yani 2023 hedefleri “yalan” oldu. OVP’ye göre 2020 yılı için GYMH 1.083 trilyon dolar, kişi başı gelir 13.024 dolar, ihracat ise 195 milyar dolar planlanmış. Hatırlarsanız, bu rakamlar 2023 yılında sırasıyla 2 trilyon dolar, 20.000 dolar ve 500 milyar dolar olacaktı. Bu denli revize edilen OVP rakamları “gerçekçi midir?” diye sorulursa, bu hedeflerin de tutmama ihtimalinin yüksek olduğunu söyleyebiliriz. Bir defa, 4 yıl üst üste %5,5 ekonomik büyüme, geçmiş ortalamaların üstünde, iddialı bir oran. Programa göre, yıllar içinde hem bütçe açığı hem de cari açık, milli gelire göre oransal olarak düşüyor. Türkiye “büyüme performansını” cari açık vererek ya da bütçe açığı ile hareketlendiren bir ekonomidir. Bu nedenle bu seviyede bir büyüme nasıl olacak, ikna edici değil. Enflasyon %5’lere inecek deniyor. Yani kamu olarak vergilerle “talebi” frenlerseniz hedef belki yakalanır. Ama bu defa öngörülen büyüme rakamı imkansız hale gelir. Ayrıca 2019 yılında üç seçim var. Yani bütçe disiplininin korunacağı “masalı” kimseye inandırıcı gelmez. Döviz kuru hedefi program rakamlarından hesaplanıyor. 2020 için dolar 4.02 öngörülüyor. Bize bu kur seviyesi de fazla iddialı geldi, enflasyonun bile altında kalıyor. Böyle varsayılınca kişi başı geliri 13.024 dolar çıkartıyorsunuz. Ancak, FED’in bilanço küçülteceği ve AB’nin sıkılaşmaya geçeceği bir ekonomik konjöktürde “dolar kuru” nasıl bu rakamlarda tutulur, anlaşılmıyor. Özetle, bir OVP gerekiyordu, ekonomi idaresi de “alın size bir program” demiş sanki. ----- Körfez yarışları İZMİR Körfezi, bir bakış açısıyla bir amfi tiyatronun sahnesi gibidir. Etrafında İzmirliler yaşar. Ve bu İzmirliler; Göztepeli, Altaylı, Karşıyakalı, Altınordulu, Bucalı’dır... Hep biliriz, özellikle Göztepe ve Karşıyaka arasında müthiş bir spor rekabeti vardır. Bakınız, bu rekabetin potansiyelinden istifadeyle körfez üzerinde yarışmalar tertiplenebilir ve bu sayede çok renkli ve ilgi çekici bir etkinlik oluşturabiliriz. Mesela, her iki kulübün yelken takımları, heyecanı aylar öncesinden başlatılan turistik ve medyatik bir şovla kapıştırılır. Tıpkı Oxford ve Cambridge üniversitelerinin kürek takımlarının çekişmesi gibi, bu branşta da bir gelenek yaratılabilir. Bu harika projenin fikir babası Mehmet Ali Kasalı, Şükrü Ünlütürk, Emre Kızılgüneşler ve Temel Aycan Şen’le birlikte KSK ve Göz Gözü ikna edebileceklerini ifade ettiler. Sonucu heyecanla bekliyoruz.",https://www.hurriyet.com.tr/yazarlar/sitki-sukurer/herve-abojoli-buyuk-sir-ustadi-40603629
Sıtkı Şükürer,Keşke faizler düşük olsa,"Ekim 28, 2017 01:01","Kurun yükselmesini faizleri arttırarak dizginleyebilirsiniz. Bu izleyişi tersine çevirip, faizleri düşürürseniz, bağlı olarak kur ve enflasyon yükselişe geçer. Tüm ciddi iktisatçıların ittifak ettiği bu husus, faizlerin bir “sonuç” olduğu hükmünü bize vermektedir. Sayın Cumhurbaşkanı ise yüksek faizin maliyetleri etkileyerek enflasyona yol açtığını, yatırımları engellediğini ifade ederek, ekonomide dengenin re’sen faiz düşürülmesi ile sağlanabileceğini savunmaktadır. Bu yaklaşımda, büyüyebilmek için “dış açık” verme durumunda olan tasarruf fakiri bir ülkenin ihtiyaç duyduğu yabancı para için düşük faizle nasıl cazibe yaratabileceği sorusu “açıkta” kalmaktadır. Mamafih belirli bir noktadan sonra, faiz - enflasyon sarmalı birbirlerinin sebepleri olmaya başlar. Faiz geliri elde edenlerin tüketim kalıplarını artırarak talep enflasyonunu besledikleri de bilinen bir vakadır. Pek tabii, kur ve faiz sadece ülke içi ekonomik gelişme ve tercihlerle ilgili değildir. Hatta döviz kurlarını birinci derece etkileyen unsur ABD ve AB’nin ekonomik kararlarıdır. Örneğin, FED’in faizleri artırması tüm dünyada doların değerlenmesine yol açmıştır. Birkaç ay önce Trump söylemleri ile dolar euro paritesi aynı seviyeye yaklaşınca dolar kuru 3.94 TL’ye yükselmişti. İşte bu noktada “faizleri artırmıyoruz” yaklaşımını benimserseniz, döviz kuru “alır başını gider” ve tüm dünyadan “negatif ayrışırsınız”. Kaldı ki, faizin talimatla hareket ettiği görülmemiştir. Nitekim siyaseten hala faiz karşıtı nutuklar atılsa da TL faizlerin hatırlı mevduatlarda %15’leri geçtiğini belirtelim. Tamam, keşke faizler yüksek olmasa. Ama hayat, inançlarımızdan ziyade gerçekler üzerinden yürüyor. ----- Buca ve Bornova’daki tarihi köşkler sahiplenilseydi BİLİYORSUNUZ, Türkiye’nin en büyük iş örgütü TÜSİAD’dır. TÜSİAD’ın merkezi İstanbul’dur. Beyoğlu’nda Odakule’nin arkasında tarihi değeri olan Baudouy (Bodvi) Binası’nda faaliyet gösterir. Bahse konu bina 5 katlıdır, 1800’li yıllardan kalmadır, TÜSİAD tarafından harap haldeyken alınmış ve 1992 yılında restore edilmiştir. Görmeyenler için söyleyelim. Öyle çok büyük bir bina da değildir. Bakınız gerçek anlamda “kentli” addedilmek, evvel emirde belirli bir estetik olgunluğa ve zarafete sahip olabilmektir. Ancak öyle anlaşılıyor ki, bizim şehrimizde bu anlayış farklı yorumlanıyor. Yeni yapılan İzmir Ticaret Odası Binası’ndan söz ediyorum. Nerede başladığı, nerede bittiği belli olmayan, arkasını, önünü, sağını, solunu bloke eden “yarı kamu” binasından. Mesele yasal olup olmaması değildir. Oysa, bir iş örgütü, tarihsel bir Oda, böyle mi davranmalıydı? Bin kere söylendi. O yer bir park olmalıydı. Eski İzmir’e doğru bir gayretin başlangıç vuruşu yapılabilirdi. Ticaret Odası, keşke Buca’da, Bornova’da tarihi köşklerimizin birine sahiplenip, tıpkı TÜSİAD gibi bir “kalite ışıltısı” gösterebilseydi. Ama, heyhat, lafa gelince mangalda kül bırakmayanlar, mevzu “inşaat” olunca, nedense kendilerini kaybederler. ----- Çıpasız kaldık anne TÜRKİYE’de ekonomik büyüme “pupa yelken” giderken sürekli “çıpa”larımızdan söz ederdik. Mesela, AB sürecinde bahar havası, IMF kontrolü, kamu borcunun milli gelire oranı, kamu bütçe disiplini, güvencelerimizdi. Şimdilerde tüm bu “çıpa”lar ortadan kalktı, kalkıyor. AB ile ilişkiler neredeyse bitti. IMF borcu kalmadı, iyi bir şey... Ama özel sektörün döviz yükümlülükleri aşırı ölçüde artıyor. Kamu finansman dengemiz de sallanmaya başladı. Reyting kuruluşları, top yekün alarm veriyor. İşlerin şirazesinden çıkmaması için acil bir vergi paketi devreye alındı. En kolay yöntem taşıt araçlarına yüklenmekti. Yani bir garip arabanın “zürriyetine” neden bu denli yüklenilir, insafsız buluyoruz. Kurumlar vergisi oranı, ABD dahil, tüm ülkelerde aşağı giderken, bizde üç yıl için 2 puan artırılıyor. İmar rantlarına ise dokunmak işlerine gelmiyor. Hani, amaç bütçe disiplinini tesis etmek ise boynumuz kıldan incedir. Ama, “İtibardan tasarruf olmaz” diyen “bol pardonlu” bir anlayışın faturasını ödemek de pek hoş olmuyor.",https://www.hurriyet.com.tr/yazarlar/sitki-sukurer/keske-faizler-dusuk-olsa-40625213
Sıtkı Şükürer,Körfez geçişi,"Kasım 19, 2017 01:01","Enerjisiz olmaz diyoruz, fosil yakıtları kullanıyoruz, dereleri kurutuyoruz, garip rüzgar gülleri icat ediyoruz, atom santralleri kuruyoruz. Nüfuslar tavşanlar gibi artıyor, mecburen yapılaşıyoruz, tarım arazilerini yok ediyoruz, dünyayı kirletiyoruz... Hani bu istismarların kaçta kaçı vazgeçilmez ihtiyaçlardan, sınır belirleyip, bir “karşı duruş”a sahip olmamız lazım. Sözü Narlıdere ile Çiğli arasında planlanan köprü ve tüp geçitli projeye getirmek istiyoruz. Tamam, her şeye karşı çıkan “istemezükçü” izlenimi vermek istemiyoruz. Ama bu projenin hakikaten anlamını çözmek çok zor. Bu haliyle, 3.5 ile 5.5 milyar Türk Lirası arasında bir rakama mal olacağı söyleniyor. Tamamı tüp geçit olsa maliyet 2 milyar Türk Lirası artacakmış. Mevcut proje; köprü ayakları ve oluşturulacak adacıklar sebebiyle körfez sirkülasyonunu olumsuz etkiliyor. Bilimsel raporlarla bu durum sabit. Bu durumda itiraz edenler arasında Aziz Kocaoğlu’da var. Bu haliyle sanki “denize girilebilir körfez” hayali bitebilir. Peki, bu yatırım elzem mi? Tabii ki değil. Sınırlı talep zaten arabalı feribotlarla sağlanıyor. Hani gerekirse birkaç araç daha alınır. Onun yerine, bahse konu yatırım tutarı İzmir’e harcansa, altyapı, ilave metro ve ikinci çevre yolu dahil pek çok sorun rahatlıkla çözülür. Galiba bu projeyi, aklı selimle tekrar masaya yatırmak ve tartışmak gerekiyor. ----- Ötesi saftiriklik olur HEP yazıldı, çizildi. AK Parti, iktidarının ilk yıllarında çok ılımlıydı. Askeri vesayet sonrası demokratik bir toplum vaat ediyordu. Açıkça, herkes tarafından, oy verenler-vermeyenler bir avans açılmıştı. Ancak bir kesim insanımız AK Parti’ye en başından itimat etmiyordu. Esasında onların sezdiklerine diğerlerinin hiç ihtimal vermedikleri düşünülmesin. Demokrat dediğimiz kesimler; değiştiğini, eski gömleğini çıkardığını söyleyen bir siyasi partiye, hele başlangıç pratikleri de olumlu olunca, mahkum edici yaklaşmanın haksızlık olduğunu savunuyorlardı. Anahtar deyim “niyet okuma yapmayın” idi. Bu tavır, hayalini kurdukları toplum düzeninin “beyan esasına” göre işlemesinden kaynaklanıyordu. Bağlı olarak, ihlal eden ayıbını üstlenir, yaptırımına razı olurdu. Ancak AK Parti, iktidarının 10. yılından itibaren farklı sinyaller vermeye başladı. Türkiye’yi çektikleri sahillerde hep birlikte “batı”ya karşı mesafeleniyorduk. Ülkede, deneme-yanılma yöntemi, bir siyasi tutum olarak benimseniyor ve keskin frenlerin, dönüşlerin yaşanabildiği sürprizli bir görünüm veriliyordu. Geldiğimiz noktada toplum iktidara dair “öngörülebilirlik” istiyor. Bu denli inişli-çıkışlı, pardonlu, itiraflı bir tarzın icraatleri artık “baş” döndürüyor. Bu anlamıyla yeni söylemlere avans açmak, mümkün olmaktan çıkıyor. ----- Satranç MUHAFAZAKARLIĞIN yoğun yaşandığı İstanbul’un Beyazıt ve Fatih semtlerinde, o dünyanın münevveri olarak yaşayan bir arkadaşıma son gelişmeleri sorduğumda, o mahallelerde bir suskunluğun hakim olduğunu ve tam anlamıyla “Reis’e biat” havasından söz edilemeyeceğini söyledi. Anladığımız, içeriden ses olmanıza gerek yok, AK Parti’nin kemik seçmeni, ne belediye başkanlarının işten el çektirilmesi ne de yeni Atatürk söylemine pek ikna olmuş değil. Açıkça, bu denli “pragmatik taktik ve stratejiyi” tam sindirememişler. Bu insanlar tamam AK Parti’yi desteklerler, ama asla bir “Trol” olmadıklarını da gözden uzak tutmamak gerekir. Belirtmek gerekir ki, parti militanlarının Anıtkabir’e akın etmeleri muhafazakarların yanı sıra toplumun tüm kesimlerine “samimiyetsiz” geldi. Hatta Cumhurbaşkanı’nın, Atatürk’ü CHP’lilere bırakmayız söylemi, ileride “Suşi”nin de Japonların elinden alınabileceğine dair esprilere sebep oldu. Bilemiyoruz, Tayyip Erdoğan’ın sürprizleri şaşırtıyor, siyaset oyununa, biz fanilerin, idraki ermiyor.",https://www.hurriyet.com.tr/yazarlar/sitki-sukurer/korfez-gecisi-40650156
Sıtkı Şükürer,Kör kuyu karanlığı,"Aralık 03, 2017 12:59","Üstelik yasal hale getirildi. Bakınız, “saat”le birinci derece ilişkisi olan insanlar “şehirli”lerdir. Tabiat aydınlık yüzünü kış aylarında daha sınırlı veriyor bizlere. Burada amaç; makul olan, hayata dahil olduğumuz saatlerin mümkün olabildiğince güneşli zamanlarda planlanmasıdır. Kışa girerken saat değişiklikleri de bu amaçla yapılır. Tüm medeni ve saplantısız ülkeler daha fazla gün ışığından yararlanmak için bu düzenlemeleri yaparlar. Hal böyle olunca, aynı anda yapılan değişiklik bir senkronizasyon bozukluğuna da yol açmaz. İtirazımız, sadece iş hayatının gerekleri ve sebeple uğranılan zararlar ile sınırlı değildir. Yanı sıra, ilkokul öğrencileri güneşin doğuşundan iki saat önce uyanmak zorunda bırakılıyorsa, meseleye “insani” bir boyut da girmektedir. İktidar, zaman zaman topluma “patron benim” hissiyatı verme ihtiyacı duyuyor. Herhalde en tipik örnek de bu uygulaması. ----- Biraz da yergi “Köylü kurnazlığı” diye bir deyim vardır. Bazı durumlarda insanı çileden çıkartır. Geçen pazar Sığacık kale içinde bir gezi planladık. Yerel halk börek, baklava, zeytin, turşu gibi kendi yaptıkları ürünleri satıyordu. Biliyorsunuz, proje Belediye Başkanı Tunç Soyer’in çabalarıyla ciddi bir mesafe aldı. Kendi halinde mütevazi bir yerleşim yerine “Sakin Şehir” unvanını katarak ve orada yaşayan insanları, özellikle de kadınları teşvik ederek ciddi bir marka oluşturdu başarılı Başkan. Ancak bizim insanımız bir tuhaf. Pazar yerini dolaşıyorsunuz, hiçbir hijyen kaygısı yok. Hadi, iki patlak sandalye, bir delik plastik masa ile hizmete açtıkları sözde otantik mekanlarında bir börek, çay tadalım diyorsunuz, servisten fiyat politikasına, pişman oluyorsunuz. Hani, Sığacık dağ başı köyü değil, haller, tavırlardan kılık kıyafetlere, neden asgari bir özen yerine bir “boş vermişlik” hakim görüntüdür, anlaşılmaz bularak hayıflanıyorsunuz. Bu durumların sınırlı ekonomik koşullarla izahı kolaycılık olur. Esasında her hafta sonu kale içini dolduran insanlar, halisane duygularla ve samimi bir ortamın hasretiyle, “kent yorgunluklarını” dindirmek için geliyorlar buralara. Maalesef, sevgisiz nazarlarla yolunacak kaz muamelesine tabi tutuluyorlar. Pek tabii, mesele sadece “Sığacık köylüleri”ne özgü değil. Kapitalist ilişkiler şehirlerde bizleri acımasız ve yoz değerleriyle biçimlendirirken, o insanların akvaryum içinde korunmuş olmalarını beklemek tabii ki hayaldir. ----- Ayıp beklenti ZARRAB davasında yazılmadık ve söylenmedik bir şey kalmadı. Süreç devam ediyor. Türkiye çok önemli bir ülke. Bu sebeple, seçimle gelmiş mevcut yönetimine yönelik çok radikal siyasi sonuçlar beklenmesin. İktidardan hoşlanmayan kitleler bilmelidirler ki, onları mutlu edecek gelişmeler, dünya realiteleri karşısında çok düşük ihtimaldir. ABD’nin, Türkiye’ye ekonomik bedel ödetme gücü, hiç kuşkusuz vardır. Ancak aynı ABD’nin, Türk insanının demokrasi talepleri konusunda kendisini sorumlu hissetmesi ve bir aksiyon alması için hiçbir mecburiyeti yoktur. Dış dünya bizim için dertlenmez. Hatta, “seçen sizsiniz, sonuçlarına katlanın” diye de bakar. Hep birilerine yaslanarak bugünlere gelen laik kitleler, ABD yargısından medet ummamalıdır. Açık söyleyelim, böyle bir beklenti zaten “ayıp”tır. Bu arada belirtelim, devlet geleneğimiz ile sabittir ki, Zarrab meselesinden bir ekonomik gedik oluşursa, bedel hiç şüphesiz halka, halkımızın da varlıklı kesimlerine ödettirilecektir. Bu da böyle bilinsin, sürpriz olmasın...",https://www.hurriyet.com.tr/yazarlar/sitki-sukurer/kor-kuyu-karanligi-40666287
Sıtkı Şükürer,Osmanlı’nın Para Vakıfları,"Kasım 26, 2017 12:57","Faizi enflasyonun sebebi olarak değerlendiriyor. Şüphesiz bu yaklaşımında ekonomik gözlemlerinin yanı sıra “inancının” da etkisi var. Oysa Osmanlı’nın bu konuda çok pragmatik bir tutum aldığını söyleyebiliriz. Para vakıflarından söz ediyoruz. “Vakıf” genel olarak “bir malın bir gayeye” tahsisidir. Dini, sosyal veya ekonomik amaçlarla kurulurlar. Vakıflara ilişkin Kuran’da doğrudan bir atıf yoktur. Ancak, hayır, infakta bulunma, sadaka ve yardıma ilişkin çok sayıda ayetler ve hadisler bulunmaktadır. Vakıflar, vakıf senedi ile kurulur ve kayıtları “Tahrir Defterleri” ile izlenirdi. Osmanlı’da 16. ve 17. yüzyılda sadece İstanbul sur içinde, aktif vakıfların sayısı dört bindir. Vakıfların toplam devlet gelirlerine oranı 16. yüzyılda %17, 19. yüzyılda %15, son Osmanlı Şeyhülislamı Mustafa Sabri Efendi’nin açıklamasına göre %50’ye ulaşmıştı. Altyapı, bayındırlık, eğitim, sağlık, dini ve kültürel hizmetler büyük ölçüde devletten ziyade, vakıfların üzerinden gerçekleştiriliyordu. Peki, yazı konusu “Para Vakıfları”, yani asli mal varlığı “Nükût”, yani “nakit para” olan vakıfların durumu neydi? Öncelikle belirtelim ki, İslam hukukçuları uzun süre Para Vakıfların olup olmayacağını tartışmışlar, neticede Şeyhülislam Ebussuut Efendi noktayı koymuştur. Ebussuut Efendi’nin cevaz verdiği Para Vakıfları; Karz-ı Hasen (faizli borç), Bidaa (hayır amaçlı paranın işletilmesi ve vakfa verilmesi), Mudarebe (emek-sermaye ortaklığıyla işletme), Murabaha (peşin alıp vadeli satma), İstiğlal (malını vakfa satıp tekrar kiralamak, borcu ödeyince geri almak) yöntemleri ile çalışmışlardır. Ancak en çok uygulama “muamele-i şeriyye yöntemi”, yani borç, kredi verme, faiz alma üzerine işletilen vakıflardır. İşlem büyüklükleri daha ziyade 500 ile 1000 akçe arasındadır. Süre genellikle bir yıldır. Faiz oranı yıllık %10’dur. Zaman zaman %15’e kadar yükselmiştir. Bu oranların tamamı “fetvalıdır”. Zaman içinde Para Vakıfları’nın gelirleri tüm vakıf gelirlerinin %32’sine kadar yükselmiştir. Bu vakıfların Osmanlı’ya faydası çok olmuştur. Her şeyden önce, nakit birikim sağlamıştır, 400 yıl boyunca kadı denetiminde sorunsuz devam etmişlerdir, amaçları doğrultusunda pek çok hizmet verilmiş, özerk yapıları nedeniyle verimli olmuşlardır ve aşırı faizi engelleyici bir fonksiyon icra etmişlerdir. Söylemeye gerek yoktur ki, 20. yüzyıl İslam Bankacılığı bu sistemden etkilenmiştir. Ancak, açık ve net ifadesiyle, gerek Para Vakıfları gerekse İslam Bankacılığı, faize dayalı günümüz bankacılık sisteminden, özünde çok farklı değillerdir. ----- ‘İnci’li rehber HÜRRİYET gazetesi Karaca ile işbirliği yaparak restoranları değerlendiren bir yeme-içme rehberi oluşturuyor. Dünyada örneklerini bildiğimiz objektif ve profesyonel kurallarla mekanlar derecelendiriliyor. En yüksek not “dört inci”, sırasıyla üç, iki ve bir “inci” ile bir nevi tavsiyeler kademelendiriliyor. Yurtdışında bu uygulamanın en bilinen örneği Michelen rehberidir. Üç yıldız alan mekanların aşçıları nerede ise tanrısal bir mertebeye yükselir. Pek tabii, yıldızlar dağılırken; servis, ambiyans, lezzet, süreklilik, yaratıcılık gibi pek çok konuda değerlendirmeler yapılır. Son dönemlerde “Fine Dining” tarzı restoranlar bu neviden takdirlerin en yükseklerine abone olmuş durumda. Fine Dining, gastronomik lezzetlerin sanatsal bir işçilikle, kusursuz bir atmosferde sunulmasıdır. Tabii ki, en kaliteli malzemeler kullanılır, tarifler çok özgün, porsiyonlar küçük, tadım menüleri genelde 8-9 çeşittir, bağlı olarak fiyatlar yüksektir. Bu tarz, sınırlı sayıda insana yöneliktir. Ancak her zaman da mutluluk verdiği söylenemez. Zira uzun süreli, belirli bir ritüel içinde, hani daha doğru ifadesi ile “yorucu” bir tempo yaşatır müşterilerine. Neyse, bizi ilgilendiren hayatın içinde olan, sıradan gibi gözüken mekanlardır. Ülkemiz bahse konu lezzet vahalarını “mebzul” miktarda barındırır. Tencere yemeğinden, pidecisine, kebapçısından tandırcısına, akla ziyan mekanlar gelenekselleştirdikleri tarzlarıyla kendilerinden emin bir şekilde lezzet avcılarını ağırlarlar. Esasında, yurtdışında da en değerli addedilen ve en popüler olan mekanlar “aile işletmesi” niteliğinde olanlardır. Türkiye bu işlerin önemini yeni kavrıyor. Hiç şüphe yok, bahse konu yerler keşfedildikçe, uluslararası bilinirlik kazanmaları da işten değildir. Ancak, önemli bir kısmının hijyen, gusto, alet-edevat, mefruşat gibi hususlarda daha fazla mesafe alması icap ediyor. Anadolu bir gastronomi cenneti. Bugün San Sebastian’ın yarattığı etkiyi bu coğrafyada becerebiliriz. Turizm en başta yeme-içme zevklerinin tatmininden geçiyor. Keşke, devlet bu işin önemini idrak etse ve bu yerlere destek sağlasa. ----- Zarrab mevzusu AK Parti’nin hiçbir seçeneği yok. O, mecburen dini, milli ve anti emperyalist bir söylemle tüm ülkeyi arkasında konsolide etmeye çabalayacak. Nitekim herkesi “tek dişi kalmış canavara karşı” mücadeleye çağırıyor. Daha 10-12 yıl öncesinde AB ile kucaklaşan ve dünyanın yükselen yıldızı olan Türkiye, böylesi bir tavra sıkıştırılmamalıydı. Açıkça iktidarın peşine takılıp gitmek ağrımıza gidiyor. Ama ülkeyi öyle bir noktaya getirdiler ki... Herkes, hepimiz yutkunarak, iç hesaplaşmalarımızı başka baharlara bırakarak, devletimizin arkasında, ona uzak kalabilmenin mümkün olamayacağı bilinciyle, davranmak durumundayız. Kaldı ki, Batı’nın o hep bilinen çirkin yüzünü bir kere daha hissetmek, zaten başka türlüsünü de imkansız kılıyor. ABD halis niyetlerle mi, hukukun üstünlüğünü tesis için mi yargılama yapıyor? Aynı ABD, Türkiye’deki muhalifleri koruyup kollamak için sorumluluk üstlenir mi? İktidar antipatisi nedeniyle serinkanlılığını kaybeden insanlar bundan medet umuyor. İstiyorlar ki, mahkeme iktidarı parçalasın. Yani öykü standart. Hep başkalarından bir şeyler bekleniyor. Bizde hep bir “Beleşçilik” vardır. Askere sırtını dayayarak egemen olan kitleler, sanki geçmişte olduğu gibi demokratik mücadeleden binasip tutumlarını devam ettirip, yüzlerini kurnazca Batı’ya çeviriyorlar.",https://www.hurriyet.com.tr/yazarlar/sitki-sukurer/osmanlinin-para-vakiflari-40658588
Sıtkı Şükürer,Karaburun hattı,"Ekim 15, 2017 12:11","Çeşme ve Alaçatı... Biliyorsunuz, aldı başını gidiyor. Urla, özellikle İstanbullular için adeta bir “hayaller ülkesi”. Seferihisar, “sakin şehir” atağından sonra yaşam yorgunlarının gözdesi olma yolunda. Tüm bu yerler hoyrat bir imar anlayışına aşırı ölçüde kurban olmadıkları için şanslılar. Özellikle Çeşme en başından hep disiplinliydi. Kuşadası’nın yanlışlarına düşmedi. Şimdilerde yeni bir yer “trend” oluyor. Yarımada’nın kuzeyi, yani Balıklıova, Mordoğan, Karaburun hattından söz ediyoruz. Bu yerleşim yerleri her açıdan daha mütevazidir. Hani Çeşme’nin deli rüzgarlarının olmadığı, sürpriz koylara sahip, dingin, yeşili bol ve keyifli yerlerdir buralar. Ama gelişigüzel imar uygulamaları güzelim beldeleri, maalesef biraz hırpalamış. Düşük kaliteli binalar, savruk, gustosuz, bütünü gözetmeyen, estetik yoksunu bir anlayış, bahse konu tabiat harikası yerleri aşağıya çekmiş, çekiyor. Umarız bu gidişe müdahale edilir. Zira, “yeni yoluna” kavuştuktan sonra daha da kıymetlenen bölge, diğer tatil yörelerinin tecrübelerinden istifadeyle Ege’nin yeni yıldızı olmaya adaydır. Şüphesiz rant histerine kurban olmayan, “insana” ve “tabiata” saygılı bir gelişmedir kastettiğimiz. ----- Ton farkı AK Parti iktidarı FETÖ meselesinde Batı dünyasına, özellikle de ABD’ye tepkili. Seçilmiş bir yönetime karşı silahlı bir darbe girişimine nasıl olur da duyarsız kalınır, anlamaz rollerdeler. Oysa bu durumun basit bir izahı olduğunu biliyorlar. ABD, “Ilımlı İslam” projesi kapsamında desteklediği AK Parti ile FETÖ arasında sadece “ton” farkı görmüştür. İşin reeli, zaten bizim demokrasimizi de hiçbir zaman ciddiye almamıştır. Hele iktidar kontrol dışına çıkma eğilimi gösterirse, bu durumu gizleme gereği de duymazlar. FETÖ Amerikan çıkarları ile uyumlu bir duruş vaat ediyordu. AK parti ise Amerikan çıkarlarını yeri geldiğinde tartışan, bağlı olarak tam güven vermeyen hafif bir “başına buyrukluk” hali sergiliyor. Özetle ABD, aynı ekip içinde “oyun bozan”ın yanında durmayı tercih etmiyor. ----- Tadı kaçıyor İSLAMCILAR bu ülkede artan ölçüde morallenmeye başladı. Artık temkinli bile değiller. Varsayın ileride iktidar değişti. Bu kişiler acaba alıştıkları “konfordan” vazgeçebilecekler mi? Ya da “kazanımlarına” el uzatanlara müsaade edecekler mi? Baştan söyleyelim... Bu ülkede muhafazakarların iktidar denkleminden düşmesi çok uzak bir ihtimaldir. Hani en fazla koalisyon ortağı olurlar. Laikler, zannetmesinler ki, 20 yıldır gördükleri “kabustan” bir seçim sonrasında uyanacaklar ve iktidara İsmail Cem tarzı bir lider gelecek. Böyle bir dünya artık yok... Neyse, mevzumuz, yüzde 10’u geçmeyen “vehabileşme” heveslilerinin olası bir iktidar değişikliğinde önlerinin kesilip kesilmeyeceği. Diğer anlatımla, bu fütursuz gidişi durdurmak mümkün müdür? Hissiyatımız odur ki, bahse konu radikalleri hizalamak kolay olmaz. Kaldı ki, bu frensiz anlayış mevcut iktidarı da bir müddet sonra rahatsız edecektir. Zira AK Parti pragmatiktir ve muhtaç olduğu %51 için “merkezden” fazla uzaklaşamaz. Dolayısıyla bahse konu “paslı metal gıcırtısı”na bir müdahale şaşırtıcı olmayacaktır.",https://www.hurriyet.com.tr/yazarlar/sitki-sukurer/karaburun-hatti-40611023
Sıtkı Şükürer,Ulusalcılar cumhuriyete güvenmedi,"Kasım 05, 2017 12:29","Osmanlı, Ulus Devlet modeline, Batılı değerlerle bezenerek adapte edildi ve genç bir Cumhuriyet yaratıldı. Ümmet toplumundan millete geçiş kolay olmadı. Laiklik anlayışının devletin omurgasına yerleştirilmesi ve bu değerlere uyumlu bir “insan” yapısının inşası, mecburen disiplinli yönetim anlayışı gerektiriyordu. Neticede “demokrasi” ikinci plana alınarak, Türkiye Cumhuriyeti “muasır medeniyete” havalanmak üzere bir zemine kavuşturuldu. Bu çerçevede 1950’den itibaren çok partili hayat başladı. Ancak, 60, 71, 80 darbeleri ile bu işin kolay olmayacağı anlaşıldı. Derken, Turgut Özal dönemi başladı. Ülke dışa açılma sürecine girmişti. İşte, bu aşamada liberal demokratlar fikri katkılarıyla sahne almaya başladılar. “Türkiye Cumhuriyet Vatandaşlığı” temelinde, “insan” odaklı medeni bir ülkenin “gereklerini” tartışmaya açtılar. Mevcut düzene dair böylesi bir atılımı yapılmaz ise giderek zafiyete düşüleceğinin farkındaydılar. Bu insanlara karşı çıkarak karalayanlar, Cumhuriyet değerlerinin toplumda bulduğu karşılığa güvenmeyen, bağlı olarak “baskıcı yöntemleri” yücelten ufuksuz zihniyetlerdi. 2000’li yılların öncesinde yüzde 10’u geçmeyen İslamcı nüve, her darbe sonrası mağduriyetini genişleterek bugünkü gücüne bu sayede ulaştı. Ne acıdır ki, statüko bekçileri için, “daha ötesi” hiç olmadı, Atatürk kullandıkları bir “kült”, despotik yapı ise beslenmelerinin vesilesiydi. Şimdilerde Mustafa Kemal her siyasi partinin ağzında. Ancak, ne garip bir ironidir ki, onu gerçek manada anlayan demokratlar mahpusta. ----- BİTCOİN SON dönemlerde sözü çok edilen bir finansal kavram var. Bitcoin’den söz ediyoruz. Bitcoin bir dijital para birimi ya da sanal yatırım aracı. İlk olarak 2009 yılında kimliği gizli Satoshi Nakamoto takma adını kullanan kişilerce ortaya atıldı. Bu kripto para sisteminin sahibi yok, işlemler herhangi bir otoriteye bağlı olarak gerçekleşmiyor. Küresel finans sistemin talep ettiği yüksek ücret, faiz ve komisyonlar burada yok. Bitcoin’le yapılan tüm transferler onbinlerce bilgisayara kayıtlı ve sistemin güvenliği ve denetimi açık olarak herkesin önünde. Toplam 16.5 milyon bitcoin var. Sayısı 2130’da 21 milyon adette fikslenecek. İlk çıktığında 1 dolar 1000 bitcoin idi. Şimdi 1 bitcoin 7000 dolar. Ayrıca türevleri de var. En bilinenlerini Ethereum ve Litecoin. Bugün dünyada 250 kripto para borsası bulunuyor. Günlük hacim 2 ile 4 milyar dolar arasında. Türkiye’de ise günlük işlem hacmi 2.5 milyon dolar. Bitcoinlerin yasal bir altyapısı yok. Yani “gri” bir alan söz konusu. Hatta yer altı ekonomisinde kullanımı pek revaçta. Bitcoin’in sahibi yok dedik. Sistemi düzenleyen bir yapay zeka algoritması, diğer ifadeyle bir yazılım. Devletler ve otoritelerce kontrol edilemediği için, sair gerekçelerle sınırlamalara tabi olma riskleri de yok. Örneğin, Yunanistan’da kriz nedeniyle para çekişlerinde limit oluşturulmuştu. Bitcoin’de bu söz konusu bile olamaz. Bitcoin sadece bir para birimi değil. Çok talep gördüğü için aynı zamanda bir emtia ve değerli bir maden gibi değerlendiriliyor. Fiyatı her ne kadar sürekli yükselse de volalitesi yüksek. Gün içinde yüzde 20-30 artıp, düşebiliyor. O sebeple henüz ona “para birimi” demek için erken. Bitcoin’in tanesinin 100.000 dolara yükselme potansiyeli olduğunu seslendirenler var. Böyle olursa, trilyon dolarları aşan bir hacim söz konusu olur ki, dünya bu işi çok daha fazla konuşur hale gelir. İşte, o aşamada mevcut finansal yapılar çatırdayacağından, “kaos” denilen şey, rahatlıkla tezahür edebilir. ----- Afrika çekirgesiyiz biz İZMİR, İstanbul, muhtemelen diğer büyük yerleşim yerleri hemen her yer “kentsel dönüşüm” fırtınasından etkileniyor. Yıpranmış binaların olduğu kıymetli sokaklar şantiyeye döndü ve buralara girmek artık nerede bir mesele. Yalnız anlamadığımız bir şey var. Biz, kentsel dönüşüm deyince; eskiyi, güzeli, tarihi sahiplenen, estetik değerleri önceleyen, bu vesile ile geçmişin kefaretini ödememize vesile olacak düzenlemeleri anlıyorduk. Ancak, kentsel dönüşüm rehabilite edici kaygı taşımadan, mevcudun yıkılıp yenisinin yapılması, hatta dağda bayırda arsalar ihdas edilip kentsel dönüşüm adı altında yeni yerleşim yerleri oluşturulması şeklinde işliyor. Hani el birliği ile daha ziyade müteahhitlerin kollandığı bir tür rant düzeni tüm hızıyla devam ediyor. Yani, bir işi de doğru yapalım, diyeceğiz ama “Afrika Çekirge”sini kıskandıran “talancı” zihniyetimizle bunun mümkün olamayacağını da biliyoruz.",https://www.hurriyet.com.tr/yazarlar/sitki-sukurer/ulusalcilar-cumhuriyete-guvenmedi-40634521
Sıtkı Şükürer,Pontus Rum’u olmayız biz,"Ağustos 13, 2017 13:09","Alıştığımız ve aksini bilmediğimiz modern değerleri, daha da rafine hale nasıl getiririz diye çabalardık. Örneğin, imamların nikah kıyma yetkisine sahip olabilmeleri aklımızın ucundan dahi geçmezdi. Mesela derdik, acaba İslam inancımızı Batı dünyası ile nasıl daha da uyumlaştırabiliriz. Camiye “kadın” dahil olur mu, acaba “iskemle” mabetlerimize girebilir mi? Tüm bunlar bize makul gelen zihin egzersizlerimizdi. Yine mesela “alaturka” tuvaletler hiç şüphemiz yoktu ki, gayri medeniydi, her yerden kaldırılmalıydı. Şimdi anladık ki, kazın ayağı öyle değilmiş. Başka bir Türkiye, hiç kafasını çıkartmadan, diklenmeden, zamanının gelmesini beklermiş. Hayatını nasıl yaşıyorsa, bizim gibilerin hayallerine zerre metelik vermeden, aynen sürdürüyormuş. Meğerse, birbirlerinden tamamen kopuk iki ayrı yaşam tarzı, eşzamanlı bu topraklarda kendi kulvarlarında yaşanıp dururmuş. Geçmişte bizler ekrandaydık. Şimdi muhafazakarların zamanı. Artık “afişler”de onlar var. Cumhuriyet onları kendinden vazgeçirtemedi. İşin tuhafı, bizim gibilerin de kendilerinden vazgeçme niyeti yok. Onlar on milyonlar, biz de on milyonlar. Ve daha birkaç on yıl çalkalanırız. Sonra, sonrasında denizler durulacak, uzlaşacağız... ----- Şelaleye kulaç ZEMİNİN kaydığını hissedebilirsiniz. Gelişmelerin iç açıcı olmadığını gözleyebilirsiniz. Ama bu böyle diye “çakılıp” kalamazsınız. Hayat sizi bu belirsizliğe alıştırır. Bir müddet sonra umursamaz bir halde akışa teslim olursunuz. İş dünyasına da hakim olan ruh hali bu... İleriyi düşünmeden otomatiğe bağlanmış gibi pedala basıyorlar. Gözler en yukarılara çevrildiğinde; Koç’lar, Sabancı’lar, Şahenk’lerin ufak ufak yurt dışına doğru tedbirlendiğini görüyorlar. Telaşlanıyorlar, ama ellerinden bir şey gelmiyor. Kaderlerine razı, “şelaleye” kulaç atmaya devam ediyorlar. ----- Köşe yazarlığı HER gazetenin kendine özgü bir yayın politikası olabilir. Bağlı olarak, yaslandıkları esaslara göre manşetler oluştururlar, mizanpajı düzenlerler. Ancak köşe yazarlığının özel bir durumu vardır. Köşe yazarlığını tabii ki “Deli Dumrul” özgürlüğü gibi tanımlamayız, ama aynı taburun atış elemanı gibi de algılamamak gerekir. Köşe yazarı entelektüel namusunu gazetenin yayın politikasına ipotek etmemelidir. Aksi takdirde aynı borazanın hep birlikte üflendiği, tatsız tuzsuz bir medya platformu oluşur ki, bu durum militan okurlar dışında kimseye değerli gelmez. Samimi, bilgiye dayalı ve özgür bir anlayışla kaleme alınan köşe yazıları, angaje satırlardan çok daha ufuk açıcı ve besleyicidir. Ancak, bizim memlekette “Demokrat” olmak çok zor zanaattır. Bir adım sonrasında faşist kafa yapısıyla aynı katılıkta buluşacak insanlar, ister ulusalcı, ister dinci, ister laik olsun, “Demokrat” zihinlere bir türlü tahammül edemezler. Eleştirilerin kişilik yargılamasına, hakarete ve aşağılamaya dönüştüğü bir üslubun kıdemli mağdurlarıdır Liberal, Sosyal ve Muhafazakar Demokratlar... Oysa demokrasi “renk” demektir. Aksi durum bahse konu renklerin, önce solması sonra kaybolmasıdır ki, işte oralar karanlık dünyalardır. Mao ne derdi; “Yüz çiçek açsın, bin fikir yarışsın.”",https://www.hurriyet.com.tr/yazarlar/sitki-sukurer/pontus-rumu-olmayiz-biz-40548766
Sıtkı Şükürer,Refah hukuk ister,"Eylül 03, 2017 01:01","Hele Türkiye gibi sermayesi kıt bir ülke iseniz, mecburen dış tasarruflara ihtiyaç göstereceğinizden, yabancı sermaye denilen “ürkek tavşanı” tedirgin etmemeniz icap eder. Türkiye’nin tasarruf oranı milli gelirinin takribi %15’dir. Bir ülke sadece kendi kaynakları ile yetinmek durumda ise tasarruf kapasitesi kadar yatırım yapabilir. Yatırım, ekonomik büyüme demektir. Türkiye’nin tatmin edici bir büyüme seviyesini yakalayabilmesi için milli gelirinin %23-25’i arasında yatırım yapması gerektiği biliniyor. İşte, aradaki fark için yabancı sermayeye ihtiyaç duyuluyor. Dolayısıyla refaha giden yol ancak dışsal tasarrufları cezbederek mümkün olabiliyor. Yabancı sermaye ister borç, ister portföy ister sabit yatırım amaçlı gelsin, “güven” duyacağı bir ortam arar. Bu sebeple, en kestirme anlatımıyla, bir “hukuk” ülkesi olmanız gerekiyor. Böylesi bir kültürde, insan haklarından çevre bilincine, evrensel demokrasinin olmazsa olmaz duyarlılıkları gelişir ve tüm toplumu saran bir yaşam biçimine dönüşür. Hiç şüphesiz medeni bir toplum olabilmenin tek parametresi ekonomik büyüme değildir. Vurgulamaya çalıştığımız, “refah”, basit sonucu itibariyle korunmaya ve kollanmaya muhtaç bir “değer” yaratır. Bağlı olarak, bu sayede oluşan “kazanım”lar ülkeyi uluslararası toplumun taleplerine uygun bir hukuk modeline doğru evriltir. Dikkat buyurun; ne zaman demokrasiden uzaklaşıyoruz, mecburen mottomuz “fakir ama onurlu” olma hamasetine yelken açıyor. ----- Hakan Çorba ÜÇKUYULAR, Balçova hattında 1977 yılından beri kendi yolunda telaşsız yürüyen bir mekan vardır. “Hakan Çorba” diye bilir lezzet avcıları bu lokantayı. Çorbacı Hakan, adından da anlaşılacağı üzere, tuzlama, beyin, işkembe, bilumum sakatat çorbaları, kuzu kellesi, tandırı, pilavı ile bu neviden “taama” düşkün olanlar için bir mabettir. Şimdilerde klasik menüsünün yanına pide ve kebabı da ekleyerek, bizce yanlış çeşitlendirmeye giden Hakan Çorba, şüphemiz yoktur ki, bu kentin gizli değerlerinden biri olmayı daha yıllarca sürdürecektir. (Mithatpaşa Cad. No: 1440/18 BALPA İşmerkezi - Balçova) ----- Böyle mi olacaktı KUZEY Irak’ta Kürtler bağımsızlık referandumuna gidiyor. 25 Eylül’de kesine yakın bir ihtimalle bağımsızlık kararı alınacak. Irak Anayasası’nın kendilerine tanıdığı bir hakkı kullanıyor Barzani yönetimi. Türkiye bu gelişmelerden tedirginlik duyuyor. Yeni oluşan bir Kürt devletinin ülkemizden toprak talep edebileceği ve bölünebileceğimizden endişe ediliyor. MHP Lideri Devlet Bahçeli bu durumu “savaş nedeni sayarız” diyor. Uluslararası hukukta bu söylemin bir karşılığının olmadığını Başbakan Binali Yıldırım ifade etti. Kürtler Mezopotamya’nın çileli halkıdır. Irak’ta Saddam dönemi ve sonrasında çok bedel ödediler. Dolayısıyla bağımsızlık talepleri anlaşılmaz değildir. Keşke, vazgeçtiğimiz “barış süreci”ni “mutlu son”a ulaştırmayı becerebilseydik, şimdilerde mevcut gelişmeleri çok daha az sıkıntıyla hatta “fırsat” olarak karşılardık. Ama, heyhat, iç politik hesaplar, milliyetçi tercihler, ülkemizin belki de en önemli meselesini farklı bir yöne doğru çevirdi. Türkiye nüfusunun önemli bir yüzdesini Kürt kökenli vatandaşlarımız teşkil etmesi müthiş bir avantajdı. Pekala bir çözüme gidiliyordu. Şimdi çözümsüzlüğü tırmandırmayı marifet belliyoruz. Hal böyle olunca da referandum sonuçlarından tedirgin olmamız, maalesef haksız değildir.",https://www.hurriyet.com.tr/yazarlar/sitki-sukurer/refah-hukuk-ister-40568057
Sıtkı Şükürer,EYLÜ,"Eylül 24, 2017 08:10","Gençler için değil. Onlar yeni ve zorlu bir periyoda başlarlar bu ayda. Yaşları ilerleyenler için ise bir “itirazdır” eylül. Yaz güzelliğinin bu denli çabuk bitişine... Kalan ömür için stokların bu denli hızlı tükenmesine... Ekim sonuna kadar kimseye laf söyletmeyiz biz. Bakın, rüzgar durmuştur, balık mevsimi açılmıştır, güneş ışınları gümüşi kırılmalar içindedir, deniz ılıktır, pastırma yazı kasımın ilk haftasına saklamıştır kendisini, bayıltıcı sıcaklar çok şükür yoktur, akşamları ince hırkalar zamanıdır... Özetle 2017 henüz bayatlamamıştır. Bayatlamasına zinhar müsaade yoktur! Yalancı dolma ZİHNİMİZE yerleştirilen kalıba göre, bu ülke son 150 yıldır yüzünü “Batıya” çevirmiştir. Jöntürklerle başlayan serüven, İttihatçılarla devam etmiş, Cumhuriyetle daha da katmerlenmiştir. NATO, AB, Gümrük Birliği çabaları hep bu cümlendendir. AK Parti’nin kimi itirazları söz konusu olsa da bahse konu resmi tutum büyük ölçüde korunmaktadır. Peki, acaba bu resmi ideolojik tutumumuz sahici midir? Selçuklu’dan Osmanlı’ya, devlet yönetme reflekslerimizin bu anlayışı samimi olarak benimsemesinin mümkün olmadığını düşünüyoruz. Tüm kültürel kodları “Fütuhat” üzerinden şekillenmiş bir devlet yapısının, bambaşka bir kültür yapısına entegre olmayı hedeflemesi hiç inandırıcı değildir. Bu ülkeyi yönetenler devletin bekasını temin için bazı biçimsel pozisyonlar alsalar da nihai tahlilde kendi doğruları konusunda “nettirler”, yanı sıra kendi içlerinde de tahminlerin çok ötesinde birliktirler. Bu anlamıyla, bu topraklardan Ermeni, Rum, Süryani gibi gayrimüslim unsurların gönderilmesi bir “bekaa” telaşı neticesidir. Geçen yüzyılda baş gösteren milliyetçilik akımlarının, imparatorluğu, bağlı olarak iktidarı tehdit eder hale gelmesi ile yerleşik Hristiyan ve Yahudi’den beslenen fütuhatçı anlayış panik yapmış, din esaslı bir homojonite de güvenliğini sağlayabileceğini düşünmüştür. Bu “acul” politik tercih, “Batı” ile kalıcı bir medeniyet duvarı örmüştür. Ok yaydan çıkınca, doğabilecek sıkıntıları törpülemek amacıyla “batıcı” bir görünüm gayretine girilmiştir. Oysa, devletin ve iktidarın asli unsuru olan asker, hiçbir zaman gerçek manada “batıcı” olmamıştır. Zaman zaman hissiyatlarını açık ettiklerini hatırlıyoruz. Peki, bizim gerçek ideolojimiz acaba nedir? Fiili durumu tarihsel perspektifi ile gözlediğinizde; İmparatorluk hayalinden uzaklaşmış Türkiye Devleti; Otoriterdir... Otoriterliğini, özenle kurguladığı Türk kimliği üzerinden gerekçelendirir. Bu yüzden Milliyetçidir. Gayrimüslim vatandaşlık anlayışına kapalıdır. Müslümandır... Ancak mezhepler arasında kesin taraftır. Sünni’dir (tarihsel nedenlerle). Alevilere mesafelidir. Araplara ve Acemlere uzak ve soğuktur. Kürtlere tahammülsüzdür. Boşnak, Çerkez, Arnavut, Gürcü, Pomak ve benzeri kültürlerin topraklarında köpürtülmesinden hoşlanmaz. Sosyalizmi aklından bile geçirmez. Batı tip demokrasiyi fantezi addeder. “Laiklik”, sünni hiyerarşiden kendini soyutlamasına imkan veren bir başka tür tarikat versiyonudur... Bu listeyi uzatmak mümkündür. Bu listedeki prototip yönetici tipi, asker için de geçerlidir, ulusalcı, milliyetçi ya da muhafazakar dediğimiz bugünkü iktidar için de... Ülkenin milli geliri trilyon dolara yaklaşınca Batılı makyaj akıtılmaya başlanmıştır. Bugün Tayyip Erdoğan, Doğu Perinçek, Devlet Bahçeli ve Genelkurmay’ın bu denli uyum içinde olması hiç şaşırtıcı değildir. Diyeceksiniz, bu toplumda koyu İslamcılar ya da Batı medeniyetine özenen Cumhuriyet kuşakları var, bunlar ne olacak? Kusura bakmasınlar, onlar “Yalancı Dolma”yı yutanlardır. Onların ülkenin geleceğinde ve devletin yönetimde hiçbir kıymet-i harbiyesi yoktur, zaten olmamıştır. Barış süreci doğruydu BİZİM müesses nizamımız “Kürt” deyince hemen irkiliyor. Irak ya da Suriye’de bağımsız bir Kürt oluşumu ihtimali “bölünme” sendromumuzun depreşmesine neden oluyor. Bu refleksimiz, bırakın geçmişi, Cumhuriyetin ilk yıllarından itibaren böyle. Çözüm olarak da baskı ve sindirme dışında başka bir yöntem geliştirmemişiz. Bahse konu milli politikamız AK Parti veya Kemalist hiç fark etmiyor. Asker, ulusalcı, muhafazakar, milliyetçi, mevzu Kürt olunca el ele, omuz omuza. Neticede de bu yaklaşım, ülkeyi, hele bu dünya konjonktüründe “böler”. Bakınız; terör, kan, gözyaşı, hepsi tamam, ama Kürtlerin içinde sağlam bir “seküler” damarın da bulunduğu bir vakaadır. Bu topraklar, Gayrımüslümlerden sonra Kürtlerle de aralarına sınırlar koyarsa, geride kalanlar açısından denge epeyce muhafazakarlar lehine döner. Dışlamak, ötelemek, iteklemek dışında, barışçıl, yumuşak, paylaşımcı, katılımcı bir bakışımız niye olamıyor? Yüz küsur yıldır neden hep aynı hatayı yapıyoruz, endişelerimizi abartarak, bütünleşmeye mesafeli politikaları benimsiyoruz.",https://www.hurriyet.com.tr/yazarlar/sitki-sukurer/eylu-40588592
Sıtkı Şükürer,Yan oda sesi,"Ağustos 20, 2017 01:01","Naim, Olimpiyatlar’da rekorları paramparça ederken, yüzde yüz aidiyet hissederek kendimizden geçiyorduk. Daha sonra Afrika’dan bazı atletleri Türkiye vatandaşı yaptık. Siyah tenli bu sporcuları her ne kadar sevmiş olsak da, o denli içselleştirememiştik. Hani, birilerinin “devşirme” demesine karşı çıksak da, tamamen haksız olmadıkları aşikardı. Son olarak bir Azeri kökenli atlet Ramil Guliyev, Türkiye adına 200 metre yarışında dünya şampiyonu oldu. Bu defa durum biraz daha karışık geldi hepimize. Ramil, tamam Türk dilli bir ülkenin çocuğuydu ama evladı-ı fatihan değildi. Ama Afrikalı da değildi. Bu sebeple temkinli bir “bağıra basış” yaşadık. Diyeceğimiz, galiba Balkanlar “içeriden ses”, Türki Cumhuriyetler “yan oda”, Afrika ise “yan daire” sesi gibi geliyor necip halkımıza... TRAMVAY DOĞRU PROJE Şu tramvay meselesinde kaldırılan toz bulutuna hayret ediyoruz. Sosyal medyada bir kısım insanlardan müthiş bir itiraz sesi yükseliyor. Efendim, çalışmalar nedeniyle trafik sıkışıklığını dert edenlerden, projenin gereksizliğine varıncaya kadar bir “anti tutum” hiç soluklanmadan ortalığı inletiyor. Yahu, her şeyi bir tarafa koyun, tramvaylar neticede toplu taşımacılığa hizmet eden, otobüs ve dolmuşların yarattığı sıkışıklığı azaltan bir fonksiyon icra ederler. Sadece bu bile projenin desteklenmesini gerektirmez mi? İnsanlarımızın 4 milyon nüfuslu bir şehirde yaşadığımızın idrakinde olması lazım. Esasında dünyanın belli başlı metropollerinde kent merkezine özel araçlarla girebilmek belirli kıstaslara tabidir. Belki bir adım sonrasında bu konuda da düzenlemeler yapılması gerekecek. Yine, kent merkezinde oturanların evinin önünden dolmuşa, otobüse binme keyfi maalesef sürdürülebilir bir durum değildi. Bundan böyle metro ya da tramvay durağına, gerekirse 10-15 dakika yürümeyi içimize sindirmek durumundayız. Bu arada belirtelim ki, Avrupa ve Amerika’da pek çok kentte tramvay taşımacılığı başarıyla uygulanan bir modeldir. Kısa bir müddet sonra proje tamamen hayata geçince, muhtemelen herkes benimseyecek ve mutlu olacaktır. ALTAN KARDEŞLERİ UNUTMADIK Bu memlekette de henüz kimse “uzlaşmadan” yana değil. Muhafazakarlar sıranın kendilerine geldiğini düşünüyorlar. Laikler ise, “gün gelir devran döner” hesabı içindeler. Tarafların eğilimi hep birbirlerini sindirmekten yana. Hani, diyebilirsiniz ki “laiklik batı tipi bir demokrasi için mutlaka ulaşılması gereken bir aşamadır. Bağlı olarak paylaşımcı ve katılımcı anlayışlara mesafesi daha azdır.” Açık söyleyelim, bizim kanadın münevverleri açısından böylesi bir düşünce olgunluğu “koca bir yalan”dır. En demokrat bildiğimiz kimi kurcalarsanız, “az altından” müthiş bir tepki ve öfke, bir adım sonrasında da “zamanı gelince gününü gösterme” fikriyatı çıkıyor. Hani, şimdilerde karşı tarafın en şahin halleri yaşandığından, ihtiyaç duyulan deşarj için kolayından “demokrat” kimliğini koruyanlara veryansın ediliyor. Bu memleketin en korunmasız, en “kum torbası” kitlesi, şu aşamada “demokratlar”. Özellikle de liberal demokratlar. Oysa liberal demokrat olmak iyi bir şeydir. Hatta sadece “liberal” diye sınırlamadan “sosyal” ya da “muhafazakâr” demokratları da aynı paranteze almak gerekir. Dürüst ve samimi demokratlar şu gerçeğin bilincindedir. Hayat sürekli değişmektedir. Artık yağmur gibi gelen her ilave veri ile “doğru” bildiğimiz yeniden tanımlanmaktadır. Bu sebepten; sosyolojik, teknolojik, ekonomik, tarihsel, kültürel... Hemen her disipline dayanılarak oluşturulan kanaatler “esnek” olma durumundadır. Moda deyimle “omurgalı” olmak, değişimden kaçırılan paslı bir kapının kör bekçiliği konumuna düşmek değildir. Bu sebeple; evrensel demokratik değerleri ilke edinerek, angaje bir zihnin konforuna tenezzül etmeden, dik ve onurlu durabilmek, bugünün Türkiye’sinde mecburen demokratlara düşen bir rol oluyor. Demokrat “niyet okumaz”. Dürüst ve samimi olarak savunduğu fikirlerin sonuçlarından sorumlu tutulamaz. Bu sebepten gerçek demokratlar hep yalnızdır, hedef tahtasıdır, edepsiz hücumların kolay odağıdır.",https://www.hurriyet.com.tr/yazarlar/sitki-sukurer/yan-oda-sesi-40555680
Sıtkı Şükürer,Lüzumsuz tepki,"Ağustos 28, 2017 01:01","Dünya çapında sanatçılar ardı ardına gelirdi. Ünlü protest sanatçı Joan Baez’ın bir konserini hatırlıyorum. Yaşlı tiyatronun basamakları hınca hınç dolmuştu. Bermutat sahnenin ön taraflarına protokol sandalyeleri dizilmişti. Konserinin başlamasına az bir süre kala bahse konu önemli kişiler geldi ve yerlerine yerleştiler. Behşuş bir çehreyle seçkin olmanın keyfini çıkartarak Joan Baez’ı dinlemeye hazırlanmışlardı ki, ihtimal kulis penceresinde bu haksız konfora tepkilenen sanatçı, sahneye çıkar çıkmaz protokolü diline dolamıştı. Hınzır bir ifadeyle, saatlerce beklemekten helak biletli seyircileri provoke ederek en ön sıradaki resmi zevatı adeta aşağılıyordu. Bu hatıramızın canlanmasının sebebi, İzmir Fuarı’nın açılışında yaşanan “protokol” krizi. Bakınız, gerçek sahibinin halk olduğu kitlesel ve geleneksel etkinliklerde, o halka değdiğini iddia eden hiçbir politikacı protokolün ayrıcalıklısı olmaya çalışmaz. Basından okuduğumuza göre, İzmir milletvekilleri birinci sırada siyaseten onaylamadıkları kişilerin bulunması ve kendilerinin ikinci sırada değerlendirilmesine itiraz ederek, bu durumu “mesele” yaparak ortamı terk etmişler. Değerli vekillerin tepkilenmesinin sebebi, ön sıranın hoşlanmadıkları sponsorlara tahsis edilmesiymiş. Turizm İl Müdürlüğü ya da belediyenin İzmir Fuarı gibi marka bir etkinlik için “sponsor” ihtiyacı var mıydı hususu ayrı bir tartışma konusu olmakla birlikte, genelde “sponsorlar” zor bulunan ve bu sebeple onere edilen, ön plana çıkartılması halin icabı olan yapılardır. Hani, ilgili bakan, vali ve belediye başkanı dışındaki resmi kişiler bu tip törenlerin fonksiyonel görevlileri değildir. Bağlı olarak sıradan insanlardan, bu anlamıyla hiçbir farkları olmamalıdır. Özetle, sayın vekiller, özenle hazırlanmış bir etkinliğin açılış zevkine “turp suyu sıkmayı” kendilerine hak görmüşlerdir. Telefonla konuştuğum CHP İzmir Milletvekili Murat Bakan, “Bazı kimselerle aynı fotoğraf karesi içinde olamazdık” diye bir açıklama yaptı. Bu izahat bize yeterince ikna edici gelmedi. Ancak, ilgili kuruluşların da (madem yapıyorlar) protokol işlerini hiç bilmedikleri ve yüzlerine bulaştırdıkları anlaşılıyor. ----- O dönemler de matah değildi BİZ 12 Mart ve 12 Eylül’ü yaşayan kuşaklarız. Daha öncesinin hiç konuşulmadığı, öğretilmediği bir gençlikti bizimkisi. Mesela Dersim, Mübadele, Ermeni tehciri... Tüm bu mevzular ders kitaplarında üstü örtülü geçilirdi, gazeteler zaten yazmazdı. 12 Eylül’de yeni üniversiteyi bitirmiştim. Sol cenahta, hani öncesinde selam verdiğim insanların bir kısmı öldürülmüş, bir kısmı 36 yıldan aşağıya olmamak üzere mahkum olmuş, kaçabilenler Kuzey Avrupa ülkelerine gitmiş, geriye kalanlar “sinmiş” vaziyetteydi. Yaşayanlar kendini şanslı addediyordu. Diyarbakır Cezaevi’nden gelen haberler korkunçtu. Askerler, dönemin tartışmasız hegomanlarıydı. Esasında temel konuların karar vericisi olma ayrıcalıkları 2000’li yıllara kadar sürdü. Bu topraklara hiç mi demokrasi gelmeyecek, onun özgür ve mutlu iklimini hissetmemiz ne zaman mümkün olacak, diye sabırsızlanıyorduk. AK Parti, biraz da bu vaatle iş başına geldi. Ama, gelinen nokta itibariyle bahse konu “demokrasinin” pek yanına yaklaştığımız, maalesef söylenemez. Şimdi, mevcut yönetimden memnun olmayanlarımız, “balık hafızaları” ile o mahut geçmişi unutmuş olabilirler. Ancak vurguladığımız gibi, Atatürk sonrası tek parti dönemi ve ikide bir darbelerle kesintiye uğratılan demokratik rejim, bulunduğumuz coğrafyaya ve toplumumuza dar geliyordu. Açıkça, hoyrat bir vesayetçi model; siyasi, sosyal, etnik, ekonomik, kültürel, eğitsel alanlarda geniş kitleleri mağdur ediyordu. Şimdilerde, demokratik kültürden nasibini almamış “tek parti artığı” zihniyetler, tembel ve cahil bakış açılarıyla, nasyonalist kategoride tariflenen o dönemlere övgüler düzüyorlar. İşin acısı Türkiye’nin bugününden muzdarip genç kitleler de bu propagandadan etkilenip o köhne yapıyı matah bir şey zannediyor. Mamafih, gençleri anlamıyor değiliz, tıpkı fıkradaki gibi; “Jüri olarak çağrılan Baba Erenler ilk şarap kupasını yudumladıktan sonra ‘diğeri daha iyi’ diye ‘racon’ kesmiş. Nasıl olur diyenlere ‘bundan kötüsü olmaz’ diye cevap vermiş.” Muhtemelen genç sekülerlerimizin Kemalizm algısı da bu fıkradaki gibi cereyan ediyor. Hiç şüphesiz, demokrasi talebi olmayan ve militer vesayetin korumasında yaşamış olgun yaştaki laik kesimlerin bahse konu dönemleri özlemesi anlaşılmaz değildir. Ancak tüm bunlar “boş” işlerdir. Çare evrensel demokratik ilkelerde uzlaşmaktır. ----- Seni özlemiyoruz İmparator FATİH Terim artık “gözde” değil. Anlaşılan en yüksek yerdeki sempatisini koruyamadı. Esasında AK Partili, CHP’li, HDP ve MHP’li, hatta TKP, Saadet gibi partililere kadar bu ülkede uzun zamandır “Anti Terim” konusunda olduğu gibi bir mutabakat oluşmamıştı. Bakalım kovulma tazminatının peşine düşecek mi? Açıkça, ihtimal vermiyoruz. Zira başta tüm medya, böylesi bir durumda ayağa kalkacaktır. Terim’in başarısını motivasyon beceresine bağlayanlar çoktur. Nitekim Milan macerasında da o dönemleri yazan İtalyan futbolcular teknik yönünün olmadığını hep belirtiyorlardı. Hırslandırarak sonuç almak her seviyedeki futbolcu için geçerli olamaz. Hani genç adamsanız, daha cebiniz dolmamış ise himayeye ihtiyaç duyuyorsanız “deli dana” olmak için yeterli sebebiniz var demektir. Ama üç-dört transfer geçirmiş, ekonomisini sağlama almış kaşar topçuya salt motivasyon anlamlı gelmez. Hele bir de izahsız despot halleriniz varsa ilk önce yıldız oyuncularla problemler yaşamaya başlarsınız. Terim’in bu konuda sicili hep sıkıntılıdır. Fatih Terim, netice de başarılı bir “yerel” kariyere sahiptir. Açıkça, daima futbol şansı da yüksek olmuştur. Futbol huzurlu suratlarla çok daha güzel ve keyifli oluyor. Seni özlemiyoruz İmparator.",https://www.hurriyet.com.tr/yazarlar/sitki-sukurer/luzumsuz-tepki-40563053
Sıtkı Şükürer,Aziz Başkan’a haksızlık yapıldı,"Eylül 17, 2017 01:01","Öncelikle belirtelim ki, bahse konu olaylarda Kocaoğlu’na haksızlık edildiğini düşünüyoruz. Aziz Bey’in konuşmasının sık sık muhalif sloganlara kesilmesine AK Partili yöneticiler seyirci kalmışlardı. En hafif deyimiyle “siyasi nezaketi kaale almama” olarak addedebilecek bu duruma Aziz Bey öfkeli bir tepki gösterince muhataplarını “eksiklendirerek mahcup etme” fırsatını kaçırmış oldu. Sayın Başbakan’ın Aziz Kocaoğlu’nun tepkisini “Recep Tayyip Erdoğan sevgisini içine sindirememek” şeklinde değerlendirmesi, açık söylemek gerekirse kitleleri kışkırtan bir tercihti. Esasında İZBAN’ı kim yaptı tartışması bize hiç anlamlı gelmiyor. Neticede harcanan kamu parası. Hiç kimse babasının parasını sarf etmiyor. Gerek merkezi, gerekse yerel iktidarlar hizmet için vardır. Yani vazifeleri yaptılar diye “kayıkçı kavgasına” neden girerler, anlamak hakikaten zor. İzmirlilerin çıkarı, bu iki kesimin işbirliği içinde çalışmalarıdır. Öfke baldan tatlı ama hayat kamu görevi yapanlara bu keyfi yasaklamıştı ----- Kıvılcım ZAFER Bayramı ve İzmir’in düşman işgalinden kurtuluş etkinlikleri laik kesimin duyarlılıklarını ortaya koymaları için vesile oldu. Yunanistan’a karşı geçmişte kazanılan zaferler kutlanırken, eşzamanlı Yunan adalarında tatil yapmak, enteresan bir “ironi” oluşturuyor. Bu noktayı geçelim. İzmirliler için herhangi bir tarihsel olayda Mustafa Kemal Atatürk’ün belirleyici ağırlık taşıması, onun üzerinden Cumhuriyete sahiplenme ve iktidara mesaj verme fırsatı olarak değerlendiriliyor. Ancak OHAL rejiminin olduğu 2017 Türkiye’sinde, mevcut iktidarın bu neviden demokratik tepkilere pek toleranslı olmadığını hissediyoruz. Görünen o ki, böylesi durumlarda iktidar kendi taraftarları üzerinden bir “dengeleme” arayışına gidiyor. Bu tercih tehlikelidir. Nitekim 9 Eylül kutlamalarında karşılıklı sloganlar, basit bir kıvılcımla arbedeye dönüşebilirdi. Burada görev ve sorumluluk iktidara düşüyor. Aman dikkat diyoruz... ----- Mübadele ipotek fekkidir AB bir siyasi bütünleşme projesidir. Tamam, iki büyük dünya savaşı ile Avrupalılar birbirlerinin gözünü oymuştur, ama neticede aynı medeniyet paydasında olan ülkelerdir. Oysa bin 500 yıllık perspektifin bakıldığında temel yarılmanın “İsevi dünya” ile “Muhammedî dünya” arasında olduğu görülür. Buradan hareketle, Anadolu’da Hristiyan nüfusun varlığı, Batı dünyası açısından hep kollanması gereken bir zümre olarak sıkıntı kaynağı oluyordu. Müslüman çoğunluk içinde Ermeni ve Rum nüfus, azınlık haklarının korunma kaygısı ile ister istemez tüm Anadolu’yu Batı dünyasına entegre etmeye zorlayabilirdi. Hani Ermeni meselesi bir yana, mübadelenin Avrupa ülkelerinin desteği ile apar topar gerçekleştirilmesi, bu baskıyı ortadan kaldırarak Batı’nın elini rahatlatmıştır. Neticede Hristiyanları rehin olmaktan kurtaran “İsevi dünya”, “13 milyon nüfusuyla geride kalan Genç Müslüman Cumhuriyete”, “homojen” bir din ve “vazgeçilen” bir “Anadolu” bırakarak “kalıcı bir medeniyet duvarı” örmüştür. İşte, mübadelenin bittiği gün, Türkiye’nin Avrupa macerasını kesin olarak bittiği gündür aslında. Bu sebeple Kemalizm’in Batılaşma çabasını en başından itibaren “beyhude” olarak niteleyebiliriz. Diyeceğimiz “Müslüman” aidiyetimiz her şeyin üstünde ve bizi en tepeden tasnifleyen bir kimlik. Muhafazakarlarımız için sorun yok. Vay Cumhuriyet trenine binerek onun değerleri ile yetişen laik kesimlere. Ne İsa’ya ne Musa’ya yaranmaları mümkün gözükmüyor.",https://www.hurriyet.com.tr/yazarlar/sitki-sukurer/aziz-baskana-haksizlik-yapildi-40580997
Sıtkı Şükürer,Sevan,"Ekim 01, 2017 12:15","Her şeyi ile bir Anadolu insanı olan bu özel ve aykırı adam, bu aralar yine Türkçe etimolojik sözlüğü çalışmasına konsantre olmuş. Kendisini sosyal medya üzerinden takip ediyoruz. Yine savunduğunu provokatif bir tarzda ifade ediyor. Her daim, dik, huysuz, korkusuz ama hep lezzetli bir mizaç. Sürekli resmi ideolojiye kafa attığından, “müesses nizam” tarafından hiç sevilmedi. Sevan Nişanyan, kalıplara yaslanan, hamasetten prim yapmaya çalışan insanlara karşı, onların sinir uçlarına basmaktan daima hınzır bir haz almıştır. Batı karşıtlığının pompalandığı bu günlerde, kendince “o kadar da uzun boylu değil” diyerek, “emperyalizme uşaklık dediğin, dünyada beş on tane kalmış medeni ülkelerle, dost ve müttefik olmak sanırım. Memlekette kaç çeşit yobaz varsa hepsi karşı olduklarına göre iyi bir şey olmalı” şeklinde bir yaklaşımını paylaştı sosyal medyada... Hani karşısına almadığı bir solcular kalmıştı. Sanki, öngörülemez ve çılgın olmanın, ona her konuda dokunulmazlık katkısı sağlayacağını hesaplayan çok zeki bir adam var karşımızda. Kim ne derse desin. Biz Nişanyan’ı önemsiyoruz, ona köşeli ve frensiz ifadelerini yakıştırarak, “kadim Anadolu’nun kıymetlisi” rütbesiyle “mezun” payesi veriyoruz. ----- ‘GIK’ bile izne tabi ÜLKENİN yönetiminde “ipin ucu kaçıyor” hissiyatı çoğumuzu sarmaya başladı. Normal bir zamanda tepki ve heyecanla karşılanacak gelişmelere, “omuzumuzu silkip” hayata devam ediyoruz. Ölçünün, mantığın, adaletin, giderek kaybolduğu bir yerde, “an itibariyle” elden bir şeyin gelemeyeceğini bildiğimizden, boşuna kendimizi köpürtmüyoruz. Mesela en büyük kentin seçilmiş belediye başkanı istifa ediyor, sebebini sormuyor, kurcalamıyoruz. “Yukarıdan istemişler, adam da direnememiştir” izahını yeterli görüyoruz. İşin tuhafı, bahse konu kişiler de suskun kalıyor. Belirtmek gerekir ki, demokrasilerde “hikmetten sual olunmaz” anlayışı yoktur. Tamam OHAL rejiminde yaşıyoruz, “gık” demek bile mümkün değil. Ama 21. yüzyılda insanlara bu muameleyi reva görmüyor olmak lazım... Her ne kadar duyarsız gözüksek de tepkiler birikiyor, sessizce istifleniyor. Godot’u bekler gibi, mecburen “demokrasiyi” bekliyoruz. ----- İstanbul Rum meyhaneleri 1970’li yıllarda İzmir’de yerleşik bir meyhane kültürü vardı. Rum aile işletmelerinin geleneğinden beslenen böylesi mekanlar maalesef artık yok. İstanbul bu konuda daha şanslı. Örneğin Tarabya sahil yolunda, tarihi çok eski zamanlara giden iki restoran vardır. Kıyı ve Filiz. Yanı sıra yine Boğaz’da Garaj. Bu mekanlar tipik Rum meyhanelerdir. Boğazın uskumrusu, lüferi, sarıkanatı, palamutu, hiç şüphesiz finalde sahne alan assolistleridir. Ama, öncesi, artık unuttuğumuz bir ritüelle, kavun, beyaz peynir peşrevi ile başlar, iri taneli kuru fasulye ve yaprak ciğerle yol alır, derken lakerda ve turşu eşliğinde “sol şeritte selektör yapar” hale gelir. Ne alaka demeyin... Bu yerlerde, öyle binbir meze yoktur. Müşteri memnuniyetini esas alan, garson sıcaklığının ön plana çıktığı keyifli bir servis anlayışı ile lezzetin dibine vurulur. Telaşsız, huzurlu, kalbi, sürprizsiz yerlere öylesine hasretiz ki, İstanbul’da yakaladığımız bir heyecanı paylaşmak istedik. Bu arada belirtmek isteriz ki, 1964 olayları sebebiyle İstanbul’da da bu renklilik çok kan kaybetti. Geçmişin Kumkapı Kör Agop’u, Moda Koço’su, Kalamış Todori’si, İstiklal Hristakis’i artık yok. Onları özlemle anıyoruz.",https://www.hurriyet.com.tr/yazarlar/sitki-sukurer/sevan-40596080
Sıtkı Şükürer,Gazeteciden de öte,"Ağustos 06, 2017 11:38","Ankara Dil Tarih Coğrafya Fakültesi’nde bir “solcu” genç, “kompozisyon” sınavından son hakkına girer. Dersin hocası da “nursuz, uğursuz” bir yaşlı kadın profesördür. Üstelik ideolojik olarak da karşı kampa yakın biridir. Derken sınav günü gelir. Tek bir soru sorar profesör kadın. “Sizce cesaret nedir?” Solcu genç, “bence cesaret” der. “Sizin gibi mendebur faşist bir hocanın dersinde yıllarca süründükten sonra son hakkında bu garip soruya işte bu cevabı verebilmektir”. Rivayet odur ki, sadece o öğrenci geçer not alır. Yürekli insanlar istisnasız herkesi etkiler. Ahmet Şık’tan bahsediyoruz. O ne bir çılgın, ne de kendinden vazgeçmiş bir insan. Doğru bildiğini, gördüğünü, bükülmeden, kıvırmadan, açık olarak ifade eden biri. Hepimizin tedbirlenmekten helak olduğumuz zamanların, sert gibi gelen “yumuşak”, soğuk gibi gelen “ılık”, hegemonya kurmuş “anormallik” yüzünden baskılanan “normal”lerimizin sesi olmayı becerdi. Kalbimiz seninledir Ahmet Şık. Hepimize çok iyi geliyorsun... ----- Renklerimizi solduruyorlar MEMLEKETİN diğer bir “dik” evladı da Sevan Nişanyan. Kültür, zeka, birikim, çalışkanlık... Tüm bu özellikler bu marjinal adamda “mebzul” miktarda. Sevan Nişanyan, hep bildiğimiz gibi aykırı ve provokatör yapısından kendini şarj ederek her daim yüksek enerjili olmayı becerebilen bir kişidir. Böylesi insanlar çok enderdir ve ülkelerinin “kıymetlisi” addedilerek, “mazur ve mezun” statüsünde sarmalanır, tolere edilirler. Nişanyan, kanunları zorlama pahasına Şirince’ye yepyeni bir ivme ve vizyon kazandırmıştır. Onunla birlikte, aynı yörede, bir başka muhalif kimlik, “Ali Nesin”, Matematik Köyü ile çok özel bir kulvarı ışıklandırmaktadır. Eğitim köyü, tiyatro medresesi ve benzer etkinliklerle aydınlık dünyanın göz bebeği olmayı hak etmiştir. Ancak ne çare ki, bu insanlar “müesses nizam”ın sevmediği, sevemeyeceği muzır vatandaşlarımızdır. Müesses nizam, AK Parti’nin de ötesinde derin bir hafızadır. Bağlı olarak cezalandırılmaları maalesef sürpriz teşkil etmiyor. Sevan zaten bedel ödedi. Ancak faturalar birilerine yetmeyecek. Geçen hafta medyada Sevan’la ilişkilendirilerek Şirince’de belediye tarafından yıkım işlerine başlanacağı haberleri çıktı. Bereket meselenin bir başka üçüncü şahıs şikayetiyle ilgili olduğu anlaşıldı. Fakat “Demokles kılıcı” sürekli sallandırılıyor. Şimdi olmasa bile, bir gün Şirince’de yıkım tehlikesi yaşanabilir. Kanunilik zırhına bürünmüş, hesaplı, soğuk, katı ve acımasız bir intikam menüsünü hiçbir zaman hissetmek istemeyiz. Zira kamu vicdanı denen bir başka kriter daha var. Ve o kamu vicdanının karşılığı bu neviden bir kanuniliği kabullenmekte hep zorlanıyor. Bir beldenin makus talihini değiştirenler, kimliklerinin, geçmişlerinin ve duruşlarının vebalini Şirince’ye ödettirme durumuna düşürülmemelidir. Mamafih, birileri yönünden amaç hasıl olmuştur. Nişanyan artık yurt dışındadır. Diğer deyişle, problem, teli ve duvağıyla ihraç edilmiştir. ----- Bir çuval incir İTİBARI yönetmek önce “donanım” sonra “özveri” ister. Fatih Terim’den söz ediyoruz. Aldığı ücret de alacağı tazminat da kamu vicdanına sığmadı, sığmıyor. Oysa bu toplum ona çok değer verdi. Adını spor tesislerine verecek kadar yüceltti. Ama o hep cebini kollamayı marifet addetti. Nasıl derler, bu konularda bir türlü “tenezzülü sınıf atlayamadı”. En son 3,5 milyon euro tazminatı almaya çalışınca, 7’den 70’e tüm toplum isyan etti. Esasında “şövalye” davransa orta vadede bunun maddi karşılığı çok daha fazla olurdu. Onu bile hesaplayamadı, sıkıntılı bir izlenim doğurarak kendisine yazık etti.",https://www.hurriyet.com.tr/yazarlar/sitki-sukurer/gazeteciden-de-ote-40541829
Sıtkı Şükürer,Ormanlarımız,"Temmuz 10, 2017 01:01","Derken hapisten çıkma vakti gelmiş. Gecenin karanlığında özgürlüğünün ilk gününde ilerlerken, acıktığını hissetmiş ve olmayan parasıyla bir çorbacıya yönelmiş. Karnını doyurduktan sonra, “gösteri” mukabili hesabı ödeyeceği düşüncesiyle cebinden özenle tahtakurusunu çıkarmış ve “hey garson buraya bakar mısın” diye seslenmiş. Garson aniden masaya gelmiş ve aynı hızla masadaki tahta kurusunu elinin baş parmağı ile ezmiş. “Özür dilerim efendim, başka bir arzunuz?” Bu hüzünlü öykü bana hep tabiatın ya da insanoğlunun bin bir özenle oluşturduğu ormanların bir ebleh gerekçeyle yanıp kül olmasını hatırlatıyor. Gümüldür’de yüzlerce hektar orman, bir tabiat harikası artık yok. Yılların birikimi bir anda bitti. Gideni hemen geri getirmeniz mümkün değil. Ancak, yine en başından, tek tek fidanlar dikerek, aynı süreci başlatmaktan başka çaremiz de yok. Orman bilinci sadece kamuya bırakılmamalı. Bu anlamda Ege Orman Vakfı’nın ne denli önemli bir sivil inisiyatif üstlendiği, böylesi acılı günlerde daha iyi anlaşılıyor. Hepimize geçmiş olsun. SEVİMSİZ DEĞİRMENLER RES (Rüzgar Enerji Santralleri) meselesi giderek tartışmalı olmaya başladı. Özellikle Urla, Karaburun ve Çeşme’yi de içine alan Yarımada’yı istila etmiş durumdalar. Efendim, temiz enerjiymiş, hiçbir problemi yokmuş... Lütfen bu söyleme hemen teslim olmayın. Bazı Avrupa ülkelerinde RES’ler açıkça yasaklanıyor, bazılarında ise yatırımları askıya alınıyor. Araştırmalar, bu değirmenlerin ekosistem üzerinde çok ciddi olumsuz etkilerinin olduğunu, yanı sıra canlılar ve insanlar üzerinde, özellikle yaydığı “ses” yüzünden sağlık problemlerinin yaşandığını gösteriyor. Mevzu insan sağlığı olunca bizim ülkemizde menfaat ibreleri pek kıpırdamaz. Ancak RES tercihi genele yönelik ne ölçüde menfaat sağlıyor, o da tartışmalı. Yeryüzünün en güzel tabiat parçalarından biri olan Yarımada, gittikçe gelişen ekonomik potansiyeli ile çok özenli değerlendirilmesi gereken bir yer. Çeşme yamaçlarının, Urla bağlarının bu aparatlarla kaplanmasının turistik ve kültürel potansiyele verdiği zararlar iyi düşünülmeli. Efendim, fosil enerji, atom enerjisi... hepsi kötü, ihtiyaç nasıl sağlanacak? Pek tabii, bu da haklı bir soru. Ama, enerji tüketimi içinde rüzgarın payının çok küçük olduğu göz önüne alınırsa, mesela güneş ya da hidro enerji gibi alanlara yönelmek daha mı rasyoneldir? Netice itibarıyla, kim ne derse desin, RES’ler kutsal Ege topraklarına reva görülmemesi gereken haksız ve hoyrat bir yaklaşımdır. HİÇ OLMAZSA YAYA GEÇİDİNDE Trafik lambası olmayan yaya geçitlerinde taşıt araçlarının karşıdan karşıya geçmek için bekleyen insanlara öncelik tanıması ve araçlarını birkaç saniye durdurması çok mu zordur? Bakınız, bazı konularda “iyi insan” olmak, “düzgün davranmak” hiçbir ek maliyet getirmez. Bu basit ve insani nezaket kuralına itibar etmek, neden pek çoğumuza “hakkını yedirmek” gibi gelir? Niçin medeni toplumların, adeta “su içer” gibi hayatına kattığı “saygı” bu topraklarda zorlanır? Biliyoruz, bu soruların makul ve basit yanıtları yok. Açıkça, bu konularda da sosyoloji tahliller yapacak hiç halimiz yok. Esasında “boşa” yazdığımızın farkındayız. Geçen hafta sonu sıkışan trafikte, otobanın emniyet şeridi içimizdeki kurnaz damarın ne ölçüde yaygın olduğunu gösterircesine vızır vızırdı. Hiçbir zaman “kadim” olamamış necip halkımızın kumaşı maalesef bu. Hemen her konuda bu kalitenin karşılığına müstahakız ve hayret etmeye hakkımız yok.",https://www.hurriyet.com.tr/yazarlar/sitki-sukurer/ormanlarimiz-40514528
Sıtkı Şükürer,Doğu Karadeniz,"Temmuz 30, 2017 11:55","Trabzon havalimanından başlayan ve Batum’da sona eren “Doğu Karadeniz” gezisinde sürekli nefesimizi kesen tabiat harikalarına tanık olduk. Açıkça belirtmek gerekir ki, ülke içi ve dışında bazı yerlere defalarca giderken, neden bu zamana kadar Doğu Karadeniz yaylalarını ihmal ettiğimizi sorguladık ve hayıflandık. Tabiatın adeta delirdiği, yeşilin insanı kendinden geçirdiği, çılgın derelerin, şelalelerin büyülediği bir rüya aleminden söz ediyoruz. Hele Rize yaylalarında ipiniz kopuyor, kendinizden geçiyorsunuz. Bölge, özellikle Uzungöl civarı Arap ülkelerinin insanları tarafından müthiş benimsenmiş. Ekonomi, büyük ölçüde Arap turizminden besleniyor. Karadeniz’de bilindiği gibi toprak kıt faktör. Trabzon ve Rize deyince öncelikle “Çay” akla geliyor. Kilosunun 2,5 TL civarında olduğunu öğrendiğimiz bu yetiştirilmesi meşakkatli ürün, bölge için çok çok önemli ve hepi topu 2 milyon ton civarında bir üretim var. Yani halk sınırlı bir gelirle yaşamını idame ettiriyor. Diyebiliriz ki, beş gün boyunca mavi gökyüzü göremedik. Yeşil ve grinin sentezi bir yer Doğu Karadeniz... Nem aşırı yüksek. Bu sebepten kıyılarda 3-5 adım atınca kesiliyorsunuz. Gerçi yerli halk, her taraf yamaç olduğu için tırmanmaya çok alışık, ama bizler için hakikaten zor bir coğrafya. Yaylaları gezmek için İzmir Çittur vasıtasıyla Rize merkezli Ritur acentasından destek aldık. Kaptan şoförümüz Gökhan Çakmakçı, klimalı minibüsüyle bizleri gezdirirken hem keyifli dostluğunu hem de engin bilgisini paylaştı. Gezimizin son günü Sarp kapısından Gürcistan’a geçtik. Her Sovyet dönemi artığı ülke gibi Gürcistan, şehircilik açısından çok düzenli. Ama çok fakirler, sınai üretimi çok sınırlı. Onlar da kolay yolu bulmuşlar ve Batum’u kumar turizmine açmışlar. Türkiye’den giden yatırımcılarla şehir, 18 km’lik sahil boyunca bir oteller cennetine dönüştürülmüş. Halk fakir dedik, ama inanılmaz saygılılar. Nerede ise şehirde trafik ışığı yoktu. Zira yaya önceliğini tartışılmaz bir kültüre çevirmişler. Yerlerde bir tane izmarit görmemiz mümkün değil. Pek tabii, böylesi bir disiplin sıkı bir denetim ve cezayla birlikte işliyor. Neticede Doğu Karadeniz, görmeyenler yönünden mutlaka seyahat planına dahil edilmesi gereken bir yer. Biz bu mutluluğu temmuz ayında yaşadık. Gökhan Kaptan, “Hele bir de kar yağınca gelin, bu defa yeşil-beyaz dansına tanık olursunuz” tavsiyesini de bir kenara not ediyoruz. ----- Bindik bir alamete ALPERENLER Sinagoga saldırmış. Yahudi dostlar tahammülsüzlüğü kendileriyle sınırlı saymasınlar. Rumlar, Ermeniler, Süryaniler derken, önce gayrimüslimler ve hiç soluklanmadan, tıpkı diğerleri gibi çoktan ‘öteki’ olmuş Batı değerlerine açık insanlar sıradadır. Ha kimseler kalmayınca, İslamcı radikaller Alperenlere zaten hayat hakkı tanımaz. Acı olan bu sürecin İttihatçılarla başlaması, Cumhuriyetle devam ettirilmesidir. O gün yenilen hurmalar bugünü tırmalıyor. Din ya da etnisite esas alınınca bunlar oluyor. İnsan odaklı bir mutabakat yoksa, ki tren kaçtı, huzur bu topraklara artık çok uzak. ----- Fatih Terim FATİH Terim yine manşetlerde. Açıkça mevzu bu denli konuşulmaya değiyor mu, emin değiliz. Fatih Terim başarılı bir teknik direktördür. Yaklaşık 25 yıldır mesleki performansı ile takdir görmektedir. Son birkaç yıldır milli takımın hocasıydı. Bu yönü itibariyle bir kamu görevi yürütmekteydi. Ancak aldığı ücret çok çok yüksekti. (Takribi 3,5-4 milyon €/yıl) Normal şartlarda bu ücretler sadece uluslararası kariyeri olan teknik direktörler için geçerlidir. Oysa Fatih Terim fiyasko ile sonuçlanan kısa İtalya macerası dışında yurt dışında piyasası olan bir teknik direktör değildir. Bir kamu görevi için bu ücret toplum vicdanını rahatsız etmekteydi. Yanı sıra; huysuz, narsist, çok bilmiş, küfürbaz, tehditkar bir kişilik profili, gelinen noktada tüm ülkeyi yormuştu. Mamafih, Terim’i hoca yapan da bu agresif yapısıdır. Onun bu karakteri kim ne derse desin “başarı” üretmektedir. Bu yüzden Fatih Terim’i psikolog edasıyla eleştirmek anlamlı değildir. Terim, artısı ve eksisiyle artık kıvamı olgunlaşmış bir profesyoneldir. Olgunluğun üst aşaması çürümedir. Diyeceğimiz; tabii ki, Fatih Terim’den daha da yararlanma imkanı vardır. Ama hepimizde oluşturduğu “bıkkınlık, eskime, yıpranmışlık” duygularını da takdir ediyor olması icap ediyordu. Böylesi bir tercihe yönelerek, hem kendisi hem de onu iyi hatırlamak isteyenler yönünden “rasyonel”i yakalamış oldu.",https://www.hurriyet.com.tr/yazarlar/sitki-sukurer/dogu-karadeniz-40535145
Sıtkı Şükürer,Yürüyüş,"Haziran 25, 2017 01:01","""Adalet” arayışı içinde olduklarını söylüyorlar. Sorumlu gördükleri, başta iktidar olmak üzere devletin organları. Yasama, Yürütme ve Yargıya dair tepkisel bir eylem koyuyorlar. Kılıçdaroğlu “pasif mücadele” yöntemi uyguluyor. Evrensel demokratik ilkelere işaret ediyor. Herhangi bir etnisik, mezhebi, dini gerekçeye yaslanmıyor. Kitlesi; yoksul, ezilen halk değil. Uluslararası emperyalist güçlere karşı bir söylemleri de yok. Yani “Gandi” benzetmesi tam oturmuyor. Referandumda %48,5 oy alan seçmen kitlesini konsolide etme gayreti içindeler. Kim bunlar? Cumhuriyet değerleri ile yetişmiş laikler. Yanı sıra Kürtler ve Aleviler de bu gruba büyük ölçüde dahil. Seküler tabanın özlemlerine seslenmeye çalışıyorlar. Karşılarında “duyarlı” bir yönetim pek gözükmüyor. Üstelik bahis konusu iktidar, devletin tartışmasız egemeni. Yanı sıra, onların da %50’lerde bir halk desteği bulunuyor. Ayrıca, medya büyük ölçüde arkalarında. Diyeceğimiz, güç dengesi hiç yok... Bağlı olarak bu eylemin iktidar açısından “tehdit” edici bir boyutu bulunmuyor. Hatta korkarız, “demokrasi dekoru” olarak işlerine bile gelebilir. Zaten, yaygın bir karşı duruş belirirse, hiç şüphesiz olmasın sert bir müdahale yaşanır. Neticede eylem, galip ihtimal “Adalet” arayanlar yönünden “fazla köpüklenmeden” sonuçlanacak gibi gözüküyor. Böyle olursa karamsarlığa kapılmamak gerekiyor. Zira bu toplum, daha yeni yeni evrensel hukuk ilkelerine dair talepkâr olmaya başladı. “Demokrasi acemisi” ve “demokrasi tembeli” sicillerimiz bu pratiklerle tecrübe kazanarak zamanla düzelecektir. ----- Issız yol HANİ iktisatlı gitme durumunda olan aileler, çocuklarına hızlı büyüdükleri için biraz bol giysiler almaya çalışırlar. Bizim de ülke olarak inşaata yönelik yatırımlarımız bu durumu çağrıştırıyor. İstanbul’da yeni köprüler, tüp geçitler, 100 milyon kapasiteli havaalimanı... Sanki hemen hepsi tatmin edici seviyede müşterisini bulma sıkıntısı yaşayacak gibi... Bu hafta başında karayolu ile İstanbul’dan İzmir’e geldik. Bermutad Osmangazi Köprüsü yine bomboştu. Yol boyunca Akhisar’a kadar, bir ölçüde Bursa civarı hariç, son derece seyrek bir akış vardı. Yap-işlet yöntemi ile devlete gelen fahiş yükler değil mevzumuz. Kaynakları kıt bir ülke için “İstim arkadan gelir” mantığı lükstür. Muazzam bir otoyol süratle yapılıyor. Uzunca bir dönem bu neviden yatırımlarda bir atıl kapasite problemi yaşanabilir. İnşaatçı iktidarımızın “verimlilik” kaygısı olmadığını artık biliyoruz. İzmir bu işte “kârlı”. Bu sebepten sesimizi çıkartmıyoruz. Ama bu “bol kepçe” yatırım tutumuna övgüler düzerken hafif bir mahcubiyet içinde olmamız da boynumuzun borcudur. ----- Luna Romana URLA merkezde müdavimi olduğumuz bir pizzacıyı tavsiye etmek istiyoruz. Pizzeria Luna Romana. Çok özel bir hamurla çok lezzetli pizzalar sunuluyor. Manda Mozzarella peyniri de dahil olmak üzere şaşırtıcı bir menüleri var. Önceleri küçük bir pasajın içine sıkışmış bir dükkanda servis veriyorlardı. Şimdiki mekanları, Urla Çarşısı’nda otopark girişinin baktığı meydanın köşesinde. Urla “Beyaz Türk”lerin artan ölçüde yeni yerleşim yeri olduğu müddetçe bu neviden lezzet vahalarının da sayıları giderek artıyor. “Seyhan Et” ile başlayan “özenli” gastronomi mekan anlayışı yaygınlaşıyor.",https://www.hurriyet.com.tr/yazarlar/sitki-sukurer/yuruyus-40500844
Sıtkı Şükürer,Çok genç ve yakışıklı başkan,"Haziran 18, 2017 11:06","Çalışkan, dürüst, becerikli, mütevazı, atom karınca gibi olsun, hizmetleri ile ön plana çıksın, beldesini iyi tanısın, geçmişini, tarihini hissetsin, insanlara dokunsun... Böylesi bir yerel yönetici zaten çok geçmeden müthiş bir takdir görmeye başlar. Karşıyaka Belediye Başkanı Hüseyin Mutlu Akpınar’la ilgili maalesef hayal kırıklığımızı paylaşmak istiyoruz. Seçilmesinden büyük bir mutluluk duyduğumuz genç sayılabilecek bir politikacıydı. Esasında çok hızlı bir giriş yapmıştı. Ancak son dönemlerde çok eleştiriler almaya başladı. İlki, Karşıyaka’nın sembollerinden olan “anıt”ı yıkması. Bakın o “anıt” Karşıyaka’da doğup büyüyenler ve uzun yıllardır yaşayanlar için hatıraları ve çağrışımları ile “vazgeçilmezimiz”di. Görkemli değilmiş, kötüymüş falan, hiç önemi yoktu. Kopenhag’ın simgesi “deniz kızı” heykeli, küçük bir kayalık üstünde birkaç karış bir şeydir. Ama tüm dünya onu bilir. Başkan’ın diğer bir eleştiriye yol açan uygulaması da İzmir’in her yerinde, hatta İstanbul’da bile, kendisinin ön plana çıkartıldığı, şehir duvarlarını kaplayan dev resimli reklamlar. Gözümüzün içine sokulan mesaj, Hüseyin Bey’in aynı zamanda aşk, şehir, roman konularında da uzman olduğu. Yani, bir insanın kendi eşkalini hepimize dayatarak, hesapta romantik ve entellektüel bir imaj üzerinden bir tanıtımının etkili olacağını düşünmesi, hakikaten “çok şaşırtıcı”, bu düşünceyi hayata geçirmesi ise “üzücü”dür. ----- Arda Turan ARDA Turan meselesi kamuoyunda çok konuşuluyor. Arda, bu ülkede yetişen en kariyerli futbolcular arasında. Ancak en başından beri “magazin figürü” olmaktan hoşlanıyor. Belirli bir noktaya kadar herkese “şirin” geliyordu. Her donanımsız genç gibi maalesef pozitif imajını yönetemedi. İspanya macerasından da iyi sinyaller gelmiyor. İşine odaklanmak yerine hemen her konuda ön almaya heveslenmesi, hele siyasi mesajlar vermeye kalkışması, açıkça onu sevenlere fazla gelmeye başladı. Şimdilerde, huysuz tepkiler veren ve giderek antipatik olan bir insan görünümde. Pek tabii, onun bu hallerinden istifade etmeye çalışan bazı “müseccel sıkıntılı” tiplere de hak verme durumunda değiliz. Fatih Terim’den söz ediyoruz. Onun ne enteresan bir ego olduğunu tüm Türkiye bilir. Faruk Süren özel sohbetlerinde Hagi’yi onun şerrinden korumak için ne kadar zorlandığını anlatır. Milli Takımının en popüler oyuncusunun sinir uçlarına öteden beri maharetle basmaya çabalıyordu. Diyeceksiniz, Arda’nın yokluğu ona da zarar. Doğrudur, ama bu durumun izahı ayrı bir uzmanlık konusudur. Neticede, Arda’ya yazık olmuştur. Birinci derece suçlu kendisidir. Dengeli bir duruşu koruyabilse, zaten 10-15 yıl süren bu mesleğin ona sağlayacağı bir ömürlük prestijle spor camiasının daima sevilen bir sembol ismi olabilirdi. Bir tarafta Metin Oktay, Can Bartu, Turgay Şeren, Hakkı Yeten gibiler, diğer tarafta Tanju, Rıdvan gibi kırk tarakta bezi olan futbolcu eskileri. Arda’nın gidişatı maalesef ikinci gruba doğru. ----- Birikimler yaşarken paylaşılmalıdır İZMİR iş dünyasında yaşları belirli noktaya gelmiş ve çok başarılı olmuş insanlar var. Hep biliyoruz ki para pul, mal mülk bu dünyada kalıyor. Buna mukabil; yoğun yaşanmışlıklar, tecrübeler, bilgi birikimleri ise sizinle mezara gidiyor. Oysa bu kıymetli insanlar otobiyografilerini yazsalar, bahse konu birikimler paylaşılmış ve sonsuza kadar bu dünyanın envanterine dahil edilmiş olur. Hani, “yazma” yeteneği herkes de olmayabilir. Bu durum bahse konu kişileri yıldırmamalı. Profesyonel destek alarak, çok kolay bu sorumluluklarını yerine getirebilirler. Bu neviden çalışmalar aynı zamanda yaşanılan döneme tutulan bir ışıktır, yanı sıra, ailelerine bırakabilecekleri çok anlamlı bir miras olduğu da aşikardır. Hani, diyelim bu tren kaçtı, aile büyüğü vefat etti. O kişilerin çocukları da henüz bilgiler tazeyken ya da müteveffanın çağdaşları yaşıyorken böylesi bir çabaya girişebilirler. Dediğimiz gibi, bu iş bir görevdir, sorumluluktur, yanı sıra hoşluktur, mutluluktur.",https://www.hurriyet.com.tr/yazarlar/sitki-sukurer/cok-genc-ve-yakisikli-baskan-40493740
Sıtkı Şükürer,15 Temmuz,"Temmuz 23, 2017 12:52","23 Nisan, 29 Ekim gibi çok özel günler Cumhuriyetimiz açısından bahis konusu hikayenin simgeleştirildiği bayramlar olarak kullanılmıştır. 1960 ihtilalini yapanlar da 27 Mayıs’ı “bayramlaştırarak” bir ağırlık oluşturmaya çalışmışlardır. AK Parti, 2002 yılından beri iktidar. Ancak ülkenin resmi tarihinde henüz yeterince yer almıyorlar. Diğer deyişle, kendilerinden hareketle, onları vurgulayan, temsil eden periyodik simgeleri oluşturamadılar. 15 Temmuz bu eksikliğin fırsatı gibi görülüyor. Hiç şüphesiz, tankların tüfeklerin ortaya çıktığı, Türkiye Büyük Millet Meclisi’nin bombalandığı, 250 kişinin hayatını kaybettiği ve seçilmiş iktidarı hedef alan olaylar çok vahimdir, lanetlenmelidir. Ölen insanların acıları tabii ki dinmez, unutulmayacaktır. Tıpkı, IŞİD ya da PKK terörü ile can veren masum insanlar gibi. Askerlerimiz, polislerimiz, Gezi’de hayatlarının baharlarında ölen çocuklarımız gibi... Cumhurbaşkanımızın ifade ettiği “Tek Millet” hissiyatı, tüm bu acılar karşısında aynı duyarlılığı göstermeyi icap ettiriyor. Ancak, sözünü ettiğimiz duyarlılığı iktidarın yaklaşımlarından tam çıkartamıyoruz. Şüphesiz, acılar yarıştırılmaz, ama hiç kimsenin bu ülkenin evlatlarını “kademelendirme” hakkı olmamalı. Abdullah Tayyip’e yüreğimiz parçalanırken, Berkin’leri, Yasin’leri, gencecik fidanları unutmuyoruz ve devletimizin 15 Temmuz şehitleri için gösterdiği özeni herkes için istiyoruz. İnsanlar 15 Temmuz’da demokrasiyi korumak için öldü. Bu sebeple bu net hususu sulandırmaya çalışmak ahlaki değildir. Esasında o günün bir “Demokrasi Bayramı” ilan edilmesine hiçbir vicdan sahibinin itirazı olamaz. Ancak, iktidar anlaşılmaz bir şekilde seküler kanatta alerji uyandıracak şekilde meseleyi kişiselleştirdiği izlenimi vermektedir. Toplumun yüzde 50’si durduk yerde, bu tutum sebebiyle 15 Temmuz kutlamalarına uzaktan bakıyor, mesafeleniyor. Oysa, olayın sorumlusu değillerdir, FETÖ’yü vaktiyle besleyen ve kollayanlar olmamışlardır. Dolayısıyla, 15 Temmuz’u sahiplenmemeleri için hiçbir sebepleri yoktur. Hal böyleyken; kutuplaşmadan medet uman bir yaklaşım söz konusu değilse şu soruyu sormak durumdayız: “Nasıl oldu da bu eksik duyguyu oluşturmayı becerdiniz?” ----- Standart kumaş 15 TEMMUZ gecesi binlerce insan demokrasi için toplandı, nöbet tuttu. İstisnasız söylem bu. Gelecek yıldönümlerde şayet OHAL kalkmamış olursa, aynı insanların, o hiç şüphe duymadığımız yüksek bilinçleriyle, bu defa iktidara tavırlanmaları beklenebilir mi? Bu topraklarda inandığı adama sahiplenme vardır. Demokrasi talebi belirleyici faktör değildir. Hele lider ekonomik beklentilerde de önem arz ediyorsa 80 milyonun, kıbleler değişse de tavırları aynıdır. Diyeceğimiz, kumaş standart... ----- KAPHA ALAÇATI’da el yakan pek çok restoran var. Ancak pahalı olmak kaliteli demek değil. Hani pahalı kısmına razı olsanız bile iyisini de bulabilmek bir mesele... Bu yazıda özel bir yerden söz etmek istiyoruz. Kapha Restoran. İzmir’in yetiştirdiği en önemli şeflerden Sedat, yaratıcı ve değişken bir menü ile Kapha’da hakikaten etkileyici sunumlar yapıyor. Yanılmıyorsam mekan ikinci yılında ve füzyon mutfağı tadında her gece 60 kişiyi kapalı gişe ağırlıyor. Kapha da her şey kıvamında. Sadece şarap kavları sıkıntılı. Bağlı olarak tavsiyeleri mecburen fazla yönlendirici. Yok diyemediklerini “biz uygun bulmadık” diye açıklamaları itici geliyor. Müşteri memnuniyeti esastır. Neyse Kapha bu falsosu dışında “iyi”, hatta iyiden daha ötesi... ----- Atatürk Köşkü TRABZON’da Atatürk Köşkü’nün girişindeki açıklama. Lütfen akıllarınca nasıl ince ince algı oluşturulmuş okuyun... Trabzon’nun Soğuksu semtinde Osmanlı vatandaşı Konstantin Kabayanidis’in yazlık konutu olarak 1890 tarihinde inşa ettirilmiştir. Nüfus değişiminden sonra 1923 yılında hazineye intikal eden bina, 15 Eylül 1924 tarihinde Trabzon’a yaptığı ilk ziyarette Atatürk tarafından gezilmiş ve çok beğenilmiştir. Bunun üzerine Trabzon ili Daimi Encümeninin 18.05.1931 tarih ve 361 sayılı kararıyla Trabzonluların bir armağanı olarak Atatürk adına temlik ettirilmiştir. 10-12 Haziran 1937 tarihinde Trabzon’a yaptıkları son ziyarette burada konaklayan Atatürk, mal varlığını hazineye bağışlama kararını burada almıştır. Atatürk’ün ölümü üzerine kız kardeşi Makbule Hanım’a intikal eden köşk, Trabzon Belediyesi tarafından 06.04.1943’te satın alınarak “Atatürk Müzesi” olarak düzenlenmiş ve ziyarete açılmıştır. Avrupa mimarisinin izlerini taşıyan köşk, dört katlı kagir bir yapıdır.",https://www.hurriyet.com.tr/yazarlar/sitki-sukurer/15-temmuz-40528619
Sıtkı Şükürer,Tebrikler Göztepe,"Haziran 11, 2017 11:30","Hepimiz, tüm İzmir “bahtiyar”dır. Göztepe 1925 yılında kurulmuştur. Ancak kalbimizi tutuşturduğu yıllar 1960’ların sonlarıdır. Fuar Şehirleri Kupası’nda yarı finalle zirveye ulaşan efsane kadro o dönemde herkesi “Göz Göz” yapmıştı. Adnan Süvari’nin teknik direktörlüğünde, Kestane Gürsel, Bombacı Halil, Buldozer Fevzi, İngiliz Nevzat, Ertan, Çağlayan, Ali Artuner, Hüseyin... Sadece İzmir’in değil Türkiye’nin kahramanlarıydı. Esasında Göztepe bir semt takımıdır. Semt takımı olmak onu değerli kılan bir özelliktir. Karataş’tan “Kennedy Meydanı”na, zaman zaman küllenmiş görüntüsü verse de üçüncü, dördüncü kuşağa intikal etmiş heyecanıyla onbinlerce taraftar bugünleri bekliyordu. Başkan Mehmet Sepil’e şükran borçluyuz. Darısı Karşıyaka, Altınordu, Altay, Buca ve İzmirspor’un başına diyoruz. ----- Eski Göztepe 60’LI yılların Göztepe’sinden söz ettik. O muhitin çocuklarıydık. Ergenliğimizin hesapsız heyecanlarını yaşadığımız güzel günlerdi o dönemlerin Güzelyalı’sı... Yaz akşamları sinemaya gidilirdi. Gözümoğlu, Vadi, Şeref, Ferah ilk etapta hatırladığım sinemalardır. Parkın yanında Bonsair ve Sabır pastaneleri vardı. Su deposunun yanında Gaskonyalı Toma ve Ancelo semtimize ayrı bir hava katan eğlence mekanlarıydı. Dış dünya (Konak ve ötesi) bağlantımızı, telleri sürekli kopan troleybüsler sağlardı. Troleybüslerin biletçi amcaları hep mütehakkim olurdu ve onlardan (nedense) çekinirdik. Apartmanlar yeni yeni yapılmaya başlamıştı. Deniz manzarası muteber addedilmez, salonları ve balkonları iç tarafa bakardı. Apartmana dönüşmemiş birkaç evin bahçesinde erik ve elma ağaçları bizlerin “kriminal geçmiş”inin sebepleriydi. Sanki o dönemlerde Kaf-Kaf’la gergin bir rekabet yoktu. Esasında üç kuşak bir Karşıyakalı olarak Güzelyalı’da yaşadığım yıllarda çocuk yüreğime hem Göz Göz hem Kaf Kaf sevgisini sığdırabiliyordum. Bugün gerçek Karşıyakalı’ların Göztepe’nin Süper Lige dönüşünü büyük bir mutlulukla karşıladığını biliyorum. Tekrar büyük yürüyüşünü başlatan İzmir’imizin ilk işaret fişeklerinden biri de Göztepe’nin Süper Lig’e dönmesi olmuştur. Teşekkürler Göztepe. ----- Fırtına öncesi sessizlik 16 NİSAN Referandumu “evet”le sonuçlanınca, beklendiği gibi, piyasalar bu durumu “istikrarın devamı” olarak algıladı. Borsa yükseldi. Doların TL karşılığı 3,50’ler civarında. Büyüme rakamları yukarıya doğru revize ediliyor. Peki, bu gelişmelere paralel “yüksek moralli”, “kıpır kıpır” bir iş iştahından söz edebilmek mümkün mü? Bizim gördüğümüz, durumun hiç de böyle olmadığı. İnsanlar derin bir sessizlik içinde, zihinlerinde bin bir soru, geleceğe yönelik endişe duyuyorlar. Hemen herkes işler durmasın diye, mecburiyetin gerektirdiği ölçüde pedala basıyor, bozulan siyasi iklimin başlarına ne ölçüde sıkıntı yaratabileceğini kestirmeye çalışıyor. İktidar, otoriter bir yönetim anlayışı ile hemen her viraja 150 km ile giren sürücü gibi... Şu aşamada hiç kimsenin ağzını açacak, bir şeyler söyleyebilecek cesareti yok. Hal böyle olunca da tedirginlik diz boyu, keyifsiz bir halde durumu idare ediyorlar. ----- Çeşme ÇEŞME’de sezon açıldı. Çeşme bir Antalya ya da İstanbul değil... Bu sebepten yabancı turistin azalması onu fazla etkilemiyor. Bu haftadan itibaren ağustos sonuna kadar dolu dizgin bir sezon yaşanacak. Alaçatı yine en gözde yer. Fakat, bizim de dahil olduğumuz çok kişi Çeşme ilçesinin, o eskileri hatırlatan huzur ve keyfini yeniden keşfetmiş gibi... İlçe hala bir kıyı kasabası havasını koruyor. Alaçatı mucizesini herkesten fazla takdir edenlerdeniz. Ama artık hafif soluklanmaya ihtiyaçları var. Restoran cephesine gelince... Uzak ara favori yerimiz ilçede, sokak arasında çok özel bir gastronomi mabedi. “Horasan”dan söz ediyoruz. Ahmet Usta aklımızı başımızdan almaya devam ediyor. Diğer bir gözde restoranımız ise Alaçatı Port’ta Balıkçı Niyazi. Özellikle Başaşçı Ali Usta “elit klasik” tarzıyla harikalar yaratıyor. Eskiden Çeşme’nin yazlıkçıları balık yemeğe Dalyan’a giderlerdi. Maalesef buradaki mekanların pek çoğu, değişen kalite anlayışına ve yeni açılan yerlerin rekabetine karşılık vermekte zorlanıyorlar. Bu sebepten eski müşterilerini büyük ölçüde kaçırmış durumdalar. Öyle de olsa Cevat Restoran ve Lokman Usta’nın her daim yaratıcılığını konuşturduğu Levent’in Yeri, eski göz ağrılarımız olarak asla ihmal edemeyeceğimiz mekanlar.",https://www.hurriyet.com.tr/yazarlar/sitki-sukurer/tebrikler-goztepe-40486388
Sıtkı Şükürer,Entellektüel namus,"Temmuz 02, 2017 13:05","Türk kimliği paydasında laik insanlarız biz. Etliye sütlüye hiçbir zaman karıştırılmadık. İdeolojik reçeteye uyum sağladık, huzurlu yaşadık. Bu çerçeveye direnenler hep acı çekti. “Bölünme” ve “İrtica” sendromları baskı vesilesi oldu. 12 Mart, 12 Eylül, 28 Şubat, 27 Nisan bizim kuşakların bizzat tanıklık ettiği süreçlerdi. Muhafazakarlar, Kürtler, Aleviler, Sosyalistler, örseleniyorlardı. Onların problemlerinden bihaber “sınıfsız, kaynaşmış bir toplum” olduğumuz zannıyla, kapalı dünyalarda sıkıntısız yaşıyorduk. 80’li yıllarla birlikte ülke dışa açılmaya başlayınca her kesimden aydın insanlar sistemi sorgulamaya başladı. Tamam, Cumhuriyet sayesinde çok büyük bir iş başarılmıştı. Ama, artık “eksik halkanın” da tamamlanma zamanı gelmişti. Memleket “demokrasiye” de ihtiyaç duyuyordu. Askerler böylesi bir “eşik atlamaya” ihtiyatla yaklaşıyorlardı. Bu arada muhafazakarlar 2002 yılında seçim kazandılar. Ancak, gerçek anlamda iktidar olmaktan çok uzaktaydılar. Söylemleri çok vaatkardı. Tüm toplumu “evrensel demokrasi” paydasına davet ediyorlardı. Ülkenin demokratları bu çağrıya ilgisiz kalamazdı. Ve... Muhafazakar iktidara kapsamlı bir “avans” açıldı. Militerler hoyratça tasfiye edilmeye başladı. Ancak, gelen “demokrasi” değil, bir başka tür “sivil vesayet”ti. Ülkenin “kıdemli mağdurları” yönünden “yağmurdan kaçarken doluya tutulma” durumu ortaya çıkmıştı. Artık ikinci sınıfa düşen laik kesim şaşkındı. En fazla tepkiyi “Demokratlara” gösteriyorlar. Sanki o özledikleri eski Türkiye için bir bedel ödemişler gibi... Kimse kızmasın, bu toprakların makul ve namuslu insanları için “kuyudan ilk çıkanlara” destek kaçınılmazdı. Demokratlar saf ve aptal değildir. Altan kardeşler de hiç şüphesiz bu kapsamdadır. Belki de hayal edilen Türkiye’ye ulaşmak için bu süreçlerin yaşanması gerekiyor. ----- Zehir yaz BİR yandan bayram ve yaz rehaveti, diğer yandan ülkemizin gerçekleri. Hayat sanki artan sıcaklarla herkesi kendi özeline egoistçe çekiyor. Gönlümüz, gözümüz hep deniz kenarlarında. Ancak insani ve siyasi açıdan da çok “sıcak bir yaz” yaşanıyor. Nuriye ve Semih, iki gencecik insan, haksız gördüklerine karşı, kendi hayatlarını ortaya koyup bir mücadele veriyor. Açlık grevinde kritik eşik aşılıyor. Böylesi bir onurlu ve sessiz çığlık, kendine insan diyen herkesi, yaz sıcağından çok öte kavuruyor. Beri yandan, hukukun aşırı zorlanarak tutukluluk hallerini devam ettirdiği insanlar adına Ahmet ve Mehmet Altan’ın savunmaları, kendine değerler yüklemiş her insanı adeta vicdani hesaplaşmaya ve bir şeyler yapmaya çağırıyor. Okuyup, geçmenin yetmediği zamanları yaşıyoruz. Nihayet, Kemal Kılıçdaroğlu’nun “yürüyüş”ü. Bu sıcakta, bu yaşta, bu azimle yürütülen eylem, artık gündemin birinci maddesi. Böylesi anlamlı ve fedakar çaba tabii ki, halkta karşılığını bulur. Öyle anlaşılıyor ki, İstanbul’a varış yüzbinleri tetikleyecek. Temennimiz, iktidarın bu naif, demokratik tepkiye, şu ana kadar sürdürdüğü toleransı devam ettirmesi. Neticede, memleket pek çok cephede özgürlüğün kokusunu, demokrasinin rahatlatıcı iklimini hissetmek istiyor. Ancak, maalesef içlerimizi acıtan gerçeklerimiz, yaz keyfi dahil, her şeyi unutturuyor, insan olana “zehir gibi” geliyor. ----- Komik yapı İZMİR Ticaret Odası Başkanı Ekrem Demirtaş, Uzundere Çevre Yolu’nun üzerinde Karabağlar Belediyesi’ne ait Nasreddin Hoca bina-heykel karışımı beton yığınına tepki göstererek kaldırılmasını istedi. Sayın Demirtaş’ı haklı buluyoruz. Pek tabii, aynı duyarlılığı, kendilerinin Kordon’a bir hançer gibi diktiği yeni oda binası için de göstermesini beklerdik. Neyse, konumuz Nasrettin Hoca heykeli. Kamu parasının bu denli fütursuzca israf edildiği bu komik yapı için, nasıl olur bilemiyorum, ama en azından tazmin yönüyle “hukuk” işleyebilmeli. İlçe belediye başkanlarına Allah selamet versin. Galiba, “ego” patlamasını önlemek için, bu insanlara kadrolu bir psikolog tutulması zamanı geliyor.",https://www.hurriyet.com.tr/yazarlar/sitki-sukurer/entellektuel-namus-40507014
Sıtkı Şükürer,Işıkkent Eğitim Kampüsü,"Temmuz 16, 2017 12:36","Yaz ortasına gelindi. Bağlı olarak velilerin okul telaşı başladı. İzmir bu konuda şanslı bir kent. Birbirinden kaliteli okullara sahip. Bugün biz bu güzide yapıların birinden özellikle bahsetmek istiyoruz. Işıkkent Eğitim Kampüsü. Bu okul bir vakıf kuruluşu. Yani kâr amacı güdülmüyor. Adı Çimentaş Eğitim ve Sağlık Vakfı (ÇESVAK)... 1986’da kurulan vakıf, 1991’den itibaren Bakanlar Kurulunca Vergi Muafiyeti statüsüne de sahip. Vakfın yönetiminde İzmir’in saygın insanları yer alıyor. Vakıf amaçları doğrultusunda başka işler yapsa da temel olarak yoğunlaştığı konu Işıkkent Eğitim Kampüsü. Bu okulun öncelikli amacı Cumhuriyet değerlerini benimsemiş insanları yetiştirmek. Takribi 750 öğrencisi ile ana okuldan lise sona kadar eğitim veriliyor. Okulun yatılı öğrenci kabul etme imkanı da var. Işıkkent okulu, öğrenci başına eğitim harcaması itibariyle, neredeyse emsalsiz bir eğitim kurumu. İzmir’in ve Ege’nin en köklü ailelerinin çocuklarının tercih ettiği okul, aynı zamanda kapsamlı burs programları da uyguluyor. Dünya ligine hazır çocuklar yetiştiren okul, yıllar içinde oluşturduğu gelenekselliğe paralel, şehrin imajına da benzer eğitim kurumlarıyla birlikte ciddi katkı sağlıyor. Işıkkent, bu anlamıyla, ilk ve ortaokulda “bakalorya” eğitimi de vererek enternasyonal karakterini derinleştiriyor. Böylesi kuruluşlar, içtenlikle belirtiyoruz medar-ı iftiharımızdır. Vakfın çabası ve çabanın olumlu geri dönüşü, insani mutlulukları adeta çiçeklendiriyor. Bu durum, benzer örnekleri çoğaltmak konusunda İzmirli hayırseverleri de sanki göreve çağırıyor. Bu çerçevede, başlangıçta itibaren ÇESVAK’a büyük katkılar veren Çimentaş şirketine, Akgerman ve Gürel ailelerine da şükranlarımızı iletiyoruz. ----- Sosyal Demokrat Parti özlemi KEMAL Kılıçdaroğlu gerçek manasıyla hep sosyal demokrattı. Ama CHP öylesine “kült” bir partidir ki, iliklerine sinmiş tek parti dönemi ideolojisi hiçbir demokrat anlayışa geçit vermez, vermemiştir. Ecevit’in bile DSP’yi kurmasının sebebi net olarak budur. Ulusalcı diye ifade edilen, gerçekte düpedüz “faşist damar” tasfiye edilmedikçe, bu partinin iktidar şansı olmayacaktı. Şimdi bir ümit belirdi. Kemal Bey. artık partinin hem “hakimi” hem de kamu oyu desteğini hisseden “lideri” konumunda. Türkiye Cumhuriyeti vatandaşlığı temelinde, demokrat bir anlayışla, evrensel demokrasiye yaslanan sosyal demokrat bir parti, umarız yepyeni bir bakış açısıyla nefretin ve ayrımcılığın ortadan kaldırıldığı bir “ülkeyi” bu toprakların, istinasız her kimlikten ve her görüşten insanına vaat eder. ----- Ulusalcı zevat BAZI “Ulusalcı” bilinen kanaat önderleri ‘adalet’ yürüyüşüne katılmadı. Anladığımız, HDP ile aynı fotoğrafta yer almak istemediler. Bu tavizsiz zihniyet kendi aklına hareket ettikçe muhalefeti güçlendirip, laik kitleyi adeta marjinalleştiriyor. Evrensel demokratik ilkelere, üstelik Atatürk’e referans verilerek, karşı çıkılan her tutum, en başta Ata’ya ve laik Cumhuriyete geri dönüşsüz zarar verdi, vermeye de devam ediyor. Şimdi Kılıçdaroğlu’nun halka değmeyi nihayet beceren eylemini ‘kutuplaşma çukurunda’ boğmak için gayret sarf ediyorlar. Bu adamlar ‘demokrat’ olmayı becerebilselerdi, o yüzde 70 sağcı, yüzde 30 solcu efsanesi paramparça olurdu. Neyse ki, artık çok az kişi bu “sabit fikirlileri” kaale alıyor. Esasında “tüplü televizyonlar”dan bile daha demode olan bu insanları konuşmak gereksiz. Bırakın bu zevatı, Nazım Hikmet romantizmde, ona da hafif hasar vererek yaşayıp gitsinler.",https://www.hurriyet.com.tr/yazarlar/sitki-sukurer/isikkent-egitim-kampusu-40521805
Sıtkı Şükürer,Trump idoldür,"Mayıs 29, 2017 01:01","Müesses düzen Trump’ı hiç istemedi. Şimdilerde onu görevden almaya çabalıyor. Becerebilirler mi? Zannetmiyoruz. Zira Trump ilk örnek değil. 1700’li yıllardan itibaren, 1. Sanayi Devrimi ile serbest piyasa mekanizmasının yüceltildiği ve bu esasa göre oluşturulan ahlak ve hukuk normlarının toplumsal değerler manzumesine dönüştürülerek kitlelere zerk edildiği bir 300 yıl yaşanmıştır. Bu mitos; herkesin önünün açık olduğu, çalışkanlığın, dürüstlüğün, girişimciliğin mutlaka ödüllendirileceği bir düzen vaat ediyordu. Bunun bir “koca yalan” olduğu giderek anlaşıldı. Kitleleri bu değerler çerçevesinde kolayca manipüle edenler, onlara verdikleri “oy hakkı”nın ipotekleri çözücü ters etkilerine maruz kalabileceklerini hiç düşünmemişlerdi. Son 20-25 yıldır dünya halklarında bir kıpırdanma kendini gösteriyor. Önce İtalya’da bir garip adam “Berlusconi” seçildi. Fransa’da “Sarkozy” de bir tuhaftı. Güney Amerika’da popülist liderler halkı peşine takıyordu. Türkiye’de Erdoğan tam bir paradigma kırıcısı idi. Avusturya, Hollanda, Fransa, aşırı Milliyetçilik üzerinden düzene tavırlanıyor, İngiltere Brexit’le ve nihayet ABD Trump’la isyan bayrağını belirginleştiriyorlardı. İran’da Ruhani’nin seçilmesini de bu gelişmeler içine monte etmek mümkündür. Bu yeni eğilim, bu denli dünyayı sararken, Trump’ın görevden alınabilmesi mümkün müdür? Esasında mevzu özünde Trump değil. Onun “çekici” liderliği falan hiç değil. O, içten içe kabaran itirazın “anti kahramanı ve sembolü”. İnsanlar neyi istemediklerini biliyorlar ve kurulu sistemin sinir uçlarına Trump gibilerini seçerek elektrik veriyorlar. Sosyolojik perspektiften bakıldığında, yerleşik düzeninin oyun kurucularının gücü bu darbeye yetmez, yetmeyecektir. Peki esen bu yeni rüzgar insanlığa ne getirebilir? Bilgi toplumu ve küreselleşme ile farklı üretim ilişkilerine geçen insanlığın mutabık kaldığı hukuk ve ahlak yapısı oluşmadan kimseye huzur yoktur. ----- Türk basketbolu umut veriyor mu MEVZU Fenerbahçe’nin basketbolda Euroleague şampiyonluğu. Bahis konusu şampiyonluk Fenerbahçeli dostları haklı olarak çok memnun etti. Basketbol, futbol kadar olmasa da kitlesel ilgiyi çeken bir spor dalı. Fenerbahçe takribi 24 milyon dolarlık bir bütçeyle bu şampiyonluğa ulaştı. Bu paraya, bırakın Messi gibileri, Arda Turan’ın bonservisi bile zor alınır. Yine, aynı spor dalının Amerika’daki (NBA) rakamlarına baktığınızda, yıldız oyuncularının milyar dolar mertebesinde sözleşmelere imza attıklarını görürsünüz. Diyeceğimiz, spor endüstrisi ölçeğinde, maliyetlerden hareketle öyle dünya çapında bir turnuva kazanılmadığı anlaşılıyor. Fenerbahçe taraftarlarının bu kupadan çok mutlu oldukları ve adeta ülke spor tarihinin en önemli başarısı olarak görmeye çalıştıkları gözleniyor. Bakınız, taraftarlık özel bir duygudur, rasyonalite aranmaz. Daha iki hafta önce eskinin amatör kümelerinden ikinci lige geldi diye, “Büyük Altay” nidalarıyla gözlerimiz sulanıyordu. Zaten, Euroleague başarısını bir “kulüp takımı” değil de bir “müessese takımı” kazansaydı bu ölçüde yankı bulması mümkün olur muydu? Bu arada, Fenerbahçe’nin bu başarıyı tamamen yabancı uyruklu sporcularla elde etmiş olmasını mutlaka tartışmak durumundayız. Galatasaray UEFA Kupası’nı kazanması; Hakan, Emre, Bülent, Suat, Arif, Ergün, Okan gibi ağırlıklı yerli malı sporcularla, tabii ki, Hagi, Popescu ve Taffarel’in müthiş katkılarıyla, bir başka türlü bir milli gurur vermişti. Hiç kimse, “çubuklu” formayı giydi diye, bir “lejyoner ordusunu” andıran Fenerbahçe’nin aynı kıvancı sağladığını iddia etmemelidir. Hele bu “tamamı devşirme” kadro ile Yunanlıları denize dökmekten söz etmek “gülümseten” bir yaklaşım oluyor. Yerli oyuncuların çok az süre aldığı bir final, ne ölçüde Türk basketbolu için umuttur? Unutmayın, Galatasaray’ın UEFA şampiyonu olan iskelet kadrosu ile dünya üçüncüsü olmuştuk. Son olarak, kulüp taraftarlığına “milli” bir hava vermek “keyifle kızdırma” ilkesine açık bir haksızlıktır. Bir kulüp takımını tutmak, rakip kulübe duyulan sempati ve antipati ile bir bütündür. İşin sihiri de bu duygusallıkta yatar. Sevgili Fenerbahçelilere tebriklerimizi sunuyoruz. ----- Pembe zakkum İSTANBUL’u bahar aylarında “Erguvanlar” kaplar. İzmirimiz’de de son dönemlerde bir bitki ön plana çıkmaya başladı. “Pembe Zakkum”lardan söz ediyoruz. Çevre yollardan otobanlara, orta refüjlerde sarhoş edici güzellikle bir kesintisiz pembe okyanus görüyoruz. Adeta kent simgesi olmaya aday bu bitki, üstelik sadece bahar aylarında görüntü verip kaybolmuyor, yaz boyu da devam ediyor. Bu güzel tercihi hayat geçirenleri tebrik ediyoruz. Akılları ile bin yaşasınlar.",https://www.hurriyet.com.tr/yazarlar/sitki-sukurer/trump-idoldur-40472444
Sıtkı Şükürer,Ekonomi notları,"Nisan 16, 2017 11:52","Yüksek mevduatlara %14’leri aşan faiz veriliyor. Ancak Merkez Bankası, hala gecelik borç verme faizini %9,25, haftalık repo faizini %8’lerde tutuyor. Tutuyor da faizler buralarda mı teşekkül ediyor. Tabii ki etmiyor, koca Merkez Bankası işlemlerinde Geç Likidite Penceresi denilen ve hesaplarını saat 16.00’ya kadar kapatamayan bankalar için öngörülmüş cezai mahiyetteki %11,75 oranını kullanıyor. 12 Ocak’tan beri reel faiz bu. Merkez Bankası, bankalara verdiği borcun %95’inde geç likidite penceresi faizini kullanıyor, diğer faizleri ise hiç kullanmıyor, ihale açmıyor adeta “paslandırıyor”. Böyle saçma sapan bir sistem dünyada yok. Her gece değişen “dalgalı faiz”imiz ile Merkez Bankamız literatüre katkı yapıyor. Dünyada, ekonomisi Türkiye’ye benzeyen dört ülke daha var. EKONOMİSİ KIRILGAN BEŞLİ Hep birlikte bu ülkelere “Kırılgan Beşli” diyorlar. Brezilya, Endonezya, Güney Afrika, Hindistan ve Türkiye. Ortak özelliğimiz, hepimizin hem siyasi sorunlu hem de dış finansmana muhtaç ülkeler olmamız. Kırılgan Beşli’nin diğer üyeleri yılbaşından itibaren bir biçimde Amerikan Dolarına karşı değer kazanıyor. Buna mukabil sadece TL, %3,5’un üstünde değer kaybetmiş durumda. Demek ki, siyasi sorunların ekonomiye etkisi konusunda Kırılgan Beşli’de bile birinciyiz. “Vagon-Li” diye bir şey duydunuz mu? Mahfi Eğilmez’den naklen aktarıyoruz. Bu bir Fransız şirketi. Osmanlı’dan 1882-1982 yılları için 100 yıllık bir imtiyaz almış. İmtiyazın konusu da size tanıdık gelebilir. Bu şirket İzmir – Aydın – Ödemiş tren yolunun yapımını üstlenmiş ve karşılığında konforlu hizmet sunacak ilave bir vagonu trenlere eklemeyi şart koşmuş. Yapılan sözleşme de belirli bir asgari yolcu sayısının devletin taahhüdünde şirkete ödenmesi öngörülmüş. Bizimkiler “balıklama” atlamışlar. Neticede süreç içerisinde yapım harcamasının 3 katı ödeme yapılmış. Hani son dönemlerdeki köprüler, otoyollar ve tünellerle ilgili “yap-işlet-devret” maceralarımızın tıpkısının aynısı bir durum. VARLIK FONU HAYATIMIZDA Ülkenin gelecek gelirlerinden harcama yapma ve bütçe disiplinini gizlice tarumar etme hiçbir siyasi iktidarın tercihi olmamalı. Ama maalesef inşaata kimse ‘dur’ diyemiyor. Bu arada “Varlık Fonu” diye bir şey hayatımıza girdi. Dünya uygulamalarında, tasarruf fazlası olan ülkeler bu imkanı yaratan gelirlerini bir fona dönüştürerek gelecek nesillerin refahlarını sürdürmeyi amaçlamaktadır. Norveç, petrol gelirleri ile bu yöntemle 850 milyar $’lık bir fon oluşturdu. Bizde ise ne bütçe fazlası ne de cari fazla var. Dolayısıyla, bunların toplamı olan tasarruf fazlası söz konusu değil. Ne yapmak istiyorlar, bu iş nereye gider, ikna ve izahı mümkün değil... Yolun sonu belli. Amerikan Merkez Bankası (FED) 2008 krizinden sonra bilanço büyüklüğünü 850 milyar dolardan 4,5 trilyon dolara çıkardı. Yani bir anlamda “para bastı”, ekonomiyi rahatlattı ve krizden çıktı. Halihazırda ABD’de; işsizlik %4,6, enflasyon %2,4, büyüme %2,3 seviyelerinde. Enflasyonu %2’lere çekmeyi planlıyorlar. BİR YILDA 200 MİLYAR DOLAR Artık faizleri arttırma zamanı. Bunun anlamı FED’in fonları ABD’ye geri çağırması ve bilanço büyüklüğünün azaltılması. Yani Türkiye için bu kötü bir şey. Türkiye bir yıl içinde 200 milyar dolar finansman bulmak ve çevirmek durumunda. Bunun 165 milyar doları dış borç, kredi ve mevduat, 35 milyar doları cari açıktan kaynaklanıyor. Hani buluruz ama kaça? Son dönemlerde Tuncer Bulutay, onunla birlikte hareket eden saygın ekonomist ve akademisyenler Türkiye’deki büyüme ve milli gelir serileri ile ilgili TÜİK’e ciddi itiraz içindeler. Açıkça devletin rakamlarını tartışmalı buluyorlar. TÜİK bilindiği üzere, “baz” yıl olarak ekonominin %4,8 küçüldüğü kriz sonrası dönemi alıyor, hal böyle olunca büyüme rakamları da “hormonlu” çıkıyor. Hani ne sihirdir, ne keramet, milli gelir kişi başına 10.800 dolara çıkıverdi. Oysa eski seri 8 bin dolardan fazlasına işaret etmiyor. Anlaşılan Yunanistan’a özeniyoruz.",https://www.hurriyet.com.tr/yazarlar/sitki-sukurer/ekonomi-notlari-40428768
Sıtkı Şükürer,Zamanın ruhu radikallerden yana,"Mayıs 21, 2017 11:25","Zira Fransa’da “gidişat” iyi değil... Tunç Soyer, biliyorsunuz Seferihisar ilçesinin Belediye Başkanı. Tunç Bey, sıradan siyasetçilerden farklı niteliklere sahip bir entelektüeldir. Bu nedenle; kente, partiye, ülkeye lider arayanların hep “radarında” olmuştur. Sayın Başkan’la geçenlerde bir araya geldiğimizde, Macron’un seçimi kazanmasını kalıcı bir zafer olarak değerlendirmenin yanlışlığına işaret ediyordu. Sanki, biraz ABD, biraz Hollanda, Avusturya, bir çalım da Türkiye’yi ima ederek, milliyetçi muhafazakar oyların önlenemez yükselişinin benzer şekilde Fransa’yı da etkisi altına aldığını belirtiyor ve halkından yüzde 34’e yakın oy alan ırkçı partinin önünün kesilmesinin kolay olmayacağını ifade ediyordu. Başkan; Le’pen gibilerin 1970’lerde yüzde 1’in altında oy alırken, son seçimde ışığı gördüklerini ve “mazbut sağ popülist parti” rolüne bürünmek için kolları sıvamaya başladıklarını belirtiyor. Siyaset oyunu, üç aşağı beş yukarı dünyanın her yerinden benzer esaslara göre oynanıyor. Tüm mesele demokrasiye gönül vermiş toplum liderlerinin bu oyunun şifrelerini öncesinden çözebilecek kapasitede olmaları ve bu sayede insanları doğru yönlendirmeleri. Umarız, Fransa bu süreci erken yaşamış ülkelerin düştüğü hatalardan ders çıkartır ve uyanık olur. ----- otuzbeslik.com GEÇEN gün otuzbeslik.com isimli bir internet sitesinin tanıtım toplantısına gittik. Site; İzmir’e dair, mekan, etkinlik, insan ve kent rehberi olarak planlanan ve çok geniş bir tabanı olan bir platform. İzmir’in kültür, sanat, eğlence, gastronomi gibi konularında, zaten içinde var olan, yaşayan unsurlarını içeren site, bir anlamda İzmir’i keşfetmek isteyenlere harika bir imkan sağlıyor. Projenin fikir babası genç bir hemşerimiz. Bilgisayar Mühendisi olan Bilsay Yıldırım, Bilkent Üniversitesi’ni bitirdikten sonra ABD ve İngiltere’de edindiği tecrübeyi böylesi önü açık bir projeye dönüştürmüş. Genç bir ekiple ve yatırımcı destekleriyle tüm dünya kentlerine yaygınlaştırılabilecek bu girişim için Bilsay kardeşimizi kutluyoruz. Bu arada Bilsay Yıldırım’ın İzmir iş dünyası için her zaman çok önemli bir kişi olan Eximbank Genel Müdürü Adnan Yıldırım’ın sevgili oğlu olduğunu da belirtelim. Sayın valimizden, büyükşehir belediye başkanımıza kadar herkesin takdirini kazanan bu çok önemli projeye başarılar diliyoruz. Bu arada belirtelim ki, gerek Apple, gerekse Google’dan indirerek söz konusu sitenin aplikasyon uygulamalarından hemen yararlanabilirsiniz. ----- Hamburgerci önerileri AKBIYIK isimli restorandan ikinci kez söz ediyoruz. Hatırlayın, bu mekan İzmir’in mütevazi bir semtinde İstanbul’un meşhur et restoranları ile aşık atacak seviyede bir gastronomi rüzgarı estiriyordu. Çamdibi’inde, döküm tavada bonfile, kuzu kafes, döner derken, bu defa da “hamburger”lerini tedavüle soktular. Karamelize soğan ve cheddar peynirle sentezlenmiş bu özel köftenin uzun denemeler sonucunda üretilmiş olduğunu tadınca anlıyorsunuz. Lezzet avcılarının dikkatlerine sunulur. İkinci hamburger tavsiyemiz, Alsancak’ta B’ready. Reyhan Pastanesi’nin arka sokağında küçük bir dükkanda harikalar yaratıyorlar. Onların da spesiyaliteleri mürekkep balığından imal edilmiş ekmeği ile hazırladıkları hamburgerleri. İkinci tavsiyemiz de bu...",https://www.hurriyet.com.tr/yazarlar/sitki-sukurer/zamanin-ruhu-radikallerden-yana-40464740
Sıtkı Şükürer,Tesettürlü torunlar,"Nisan 23, 2017 13:16","Belki de 150 yıllık “batılılaşma” macerasının en kritik üç-beş tarihinden biriydi. Dışa açılma, zenginleşme, dünyaya entegre olma, demokrasiyi yaygınlaştırma derken, Özal hatta Menderes’le başlayan süreç, neticede tüm bu beklentileri ikinci plana alan bir başka türlü “otoriterleşmeye” dönüştü. ABD, başlangıçta “çok sesli” bir Türkiye’yi desteklemişti. Ancak 1 Mart tezkeresinde yaşadığı sorunlar, hayati meselelerinde tek muhatap arayışına yönlendirdi onları. Bugün 16 Nisan Türkiye’sinden en fazla ABD mutludur. Avrupa, hiç şüphesiz demokratik bir Türkiye’yi çok daha tehlikesiz bulur ve desteklerdi. Ama bu “sevgi” bizi AB üyesi yapacak boyutta değildi. 16 Nisan onların bu “kabus”unu da önledi. İçerideki muhafazakarlar zaten 95 yıldır sabırla Cumhuriyet rejimine tahammül ediyorlardı. Kin, nefret söylemleri o cephede 1500 yıldır fazla bir şey değişmediğini bizlere hissettiriyordu. Beri yandan, dünyada (Trump, Brexit, Le’pen) 300 yıllık “burjuva ahlakı” bir çöküş yaşıyor, “İnsanlık idealleri” fazla ilgi çekmez hale geliyordu. Yani, Türkiye’de rejimin değişmesi laikler dışında hiç kimseyi üzmüyor. Referandumda “evet” çıkması, özellikle “ulusalcı” ve eski solcu “yurtsever” insanlarımız da bir “mücadele ruhu” ateşlemiş gözüküyor. Bu insanların işleri zor. Otoriterleşen ülkelerde iktidarın değişim parametresi “sandık” değildir. Asker, polis, bütçe, para, yasama, yargı, savcı, hakim, medya... Bunlar üzerinde kim etkiliyse iktidar onlardadır. Dolayısıyla cılız birkaç nümayiş dışında fazlası mümkün durmuyor. Daha ötesi, ciddi “bedel”i göze almayı gerektirir ki, bu kesimin sosyolojik realitesi pek uygun değildir. Bu arada, 100 yıl öncesine benzer bir “Kışla” atağının objektif bir koşulu da artık bulunmamaktadır. Neticede yeni ve uzun bir dönem başlamış gözüküyor. Büyük bir heyecanla oluşturulmaya çalışılmış milli kimliğimiz, anlaşılan yeniden inşa edilecek. Karadeniz Bölgesi’nin taze Müslümanları ya da Adapazarı’nın Çerkezleri gibi iki-üç kuşak sonra araziye en uyumlu kimliklerin İzmir’den çıkması hiç kimseyi şaşırtmasın. ----- Enseler karardı DİYEBİLİRSİNİZ ki, %51 ile çok şeyi değiştirmek mümkün değildir. Maalesef bu böyle olmuyor. “Evet”i savunanlar hukuki meşruiyeti elde etmişlerdir. Bundan böyle çok farklı bir Türkiye’de yaşayacağız. Cumhuriyetin yüzü Batı medeniyetine yönelikti. Şimdi bir çalım Ortadoğu, bir çalım Türki Devletler, yanı sıra İslami bir yapı ile harmanlanmış bir modeldir bizleri bekleyen. Huntington’un o uğursuz medeniyetler çatışması tezinde sanki üzerimize düşeni yerine getirdik. Demokrasi hayalimizin kalesine giren bu top, hiç zannetmiyoruz ki, on yıllar boyu çıkartılabilsin. Bir toplumu istikrarlı ve güvenli hale getiren “hukuk”, böylesi modellerde kan kaybeder, yerini keyifliğe, iltimasa, herkese göre tanımı değişen “muğlak” adalet kavramına terk eder. Tarifsiz bir rejim “güçlü”nün etrafında şekillenir ve her otoriter devlet de görülen sürpriz gelişmelere gebe bir düzen oluşur. Toplumun yarısını bu denli karamsarlığa iten kara bulutları dağıtmak iktidarın ve Cumhurbaşkanının sorumluluğundadır. Ancak, daha ilk konuşmada “Atı alan Üsküdar’ı geçti” deniyorsa, idam cezası için referandumdan söz ediliyorsa, maalesef kendimizi kandırmamız için pek fazla sebebimiz kalmıyor. Çetin Altan, acaba bu tabloya rağmen hala “enseyi karartmayın” der miydi? Muhtemelen umut aşılar ve Friedrich Schiller’in bir sözünü hatırlatırdı... “Hiçbir şeye cesaret edemeyen, hiçbir şeye ümit beslemesin.”",https://www.hurriyet.com.tr/yazarlar/sitki-sukurer/tesetturlu-torunlar-40435654
Sıtkı Şükürer,Ölçüsüz tepki,"Nisan 30, 2017 11:32","Tepkiler artınca yanlış anlaşıldığını ifade edip özürler diledi. Ama kimi çevreler bir türlü tatmin olmadı. Garip bir “linç” kültürü ile holdingin ürünlerine yönelik top yekün boykot çağrıları örgütlemeye çalıştılar. Hani, demokratik tepki herkesin anasının ak sütü kadar helaldir. Ama hedef, tüm Yaşar çalışanlarını ve İzmir ekonomisini tehdit eder boyutu gelince işin tadı kaçıyor. İşte, tam bu aşamada sivil toplumculuğun duayen ismi Uğur Yüce, “Kentimiz İzmir Derneği” adına düşüncelerimize tercüman olan bir mesaj yayınladı. Sayın Yüce’ye aynen iştirak ediyoruz. Hatta, kişilerin siyasi tercihlerini açıklamalarına neden bu kadar sert tepki verildiğini de anlamakta zorluk çektiğimizi ifade etmek istiyoruz. Neticede İzmir’in yüzde 34’ünün de “Evet” oyu verdiğini unutmayalım. Bu esasa göre ürün kullanmaya kalksak her biri yüzbinlere ulaşan “beyaz” ve “kahverengi” iki liste yapmamız gerekir ki, düşüncesi bile komik. Aşağıda Uğur Yüce’nin açıklaması yer alıyor... “Selim Yaşar’ı sevebilir veya kendisinden nefret edebilirsiniz. Bu herkesin kendi bileceği şey. Ama Yaşar Grubu demek, asla Selim Bey demek değildir. Orada hala hayatta olan Selçuk Bey var, orada Sevgili Feyhan, İdil, Ahmet, Mehmet ve binlerce çalışan var. Oradan ekmek yiyen direkt ve endirekt onbinlerce insan var. O grup İzmir’imizin başta istihdam olmak üzere medarı iftiharıdır. O grup Pınar adı ile İzmir’imizin uluslararası nadir markalarından birisidir. O grup bu kentin batırılacak değil, gurur ile sahip çıkıp korunacak bir değerdir. Kentimiz İzmir Derneği’nin temel görevi bu kentin değerlerine sahip çıkmak ve onları korumaktır. Bu yanlıştan en kısa zamanda dönülmesi ve gruba bilakis sahip çıkılmasını sizlerden özellikle rica ediyoruz. Selim Bey’le olan görüş ayrılığımızı dile getirmenin ve/veya öfkemizi hafifletmenin yolu boykot olamaz. Daha akılcı ve ferdi yolları kullanalım. Selim Bey ile bundan böyle istersek ahbaplık etmeyelim. Kendisi ile asla aynı fikirde olmadığımızı istersek haykıralım, ama Yaşar Grubu’nu yıpratmayalım.” Bu arada gazeteci Feyzi Hepşenkal da ilginç bir saptama yaptı... “Toplumun yarısı öyle baskılandı ki, bardak taştı. Biriken öfkenin patlayacağı yere de Selim Yaşar talip oldu.” Neticede Yaşar Grubu’nun halka açık bir şirketleriyle binlerce küçük yatırımcısının olduğunu, Pınar ürünlerinin binlerce tedarikçisi, bayisi ve satıcısının bulunduğunu, sadece Yaşar Grubu çalışanlarının 8 bin 500 kişi olduğunu gözden uzak tutmadan, Selim Bey’e tepkileniyoruz diye pek çok masum insanı cezalandırma yoluna gitmemeliyiz. Sevgili İzmirlileri sağduyularını kullanarak düşünmeye davet ediyoruz. ----- Bozuk saatler keyifli AK Parti iktidarının ilk 5-6 yılı hakikaten çok farklıydı. 2000’li yılların başlangıcında ülke askeri vesayet yorgunuydu. AK Parti yeni iktidara gelmişti. “Milli görüş” gömleğini çıkardıklarını söylüyorlardı. AB ile ilişkilerde müthiş bir sahiplenme içindeydiler. Komşu ülkelerle “sıfır sorun” politikası diye yeni bir yaklaşıma girmişlerdi. Ermenistan’dan Suriye’ye bahar havası esiyor, ekonomik ilişkiler tetikleniyordu. Yabancı sermaye akımı hareketlenmişti. İçeride Alevi, Çingene çalıştayları düzenleniyor, Kürtlerle 30 yıllık “kanayan yara” barışa doğru evriliyordu. Prof. Ergun Özbudun, harika bir anayasa taslağı hazırlamış, Parlamenter Sistemi evrensel demokratik normlarla örtüştürüyordu. Bu arada, ihracat ve büyüme rakamları rekorlar kırıyordu... Hülasa pozitif bir iklim başta iş dünyası olmak üzere geniş kitleleri sarmıştı. AK Parti her seçimin “Yenilmez Armada”sı haline gelmişti. Demokrat kimlikli insanlar memnundu. Açıkça, “niyet okumaktan” ziyade “beyana itibar etme” yaklaşımıyla hareket ediliyordu. Bu özeti yapmamızın sebebi, hayata ideolojik gözle bakanların, gelinen son durumu esas alıp “biz dememişmiydik” edasıyla AK Parti’ye vaktiyle tolerans gösterenleri mahcup etme gayretine girmeleri. Bakınız, hayata karşı siyasi duruş “katı, kaskatı” olmamalı. O hayat ki, ilave gelen her “veri” ile doğru bildiğimizi yeniden tanımlıyor ve bu sayede bizleri ön yargısız, hoşgörülü, dünyalı ve demokrat kılıyor. Evrensel demokratik ilkeler açısından bakıldığında ülkemizin “sivil vesayet” tecrübesi yaşadığı açıktır. Türkiye bugünlere “askeri vesayet” sürecini tasfiye ederek geldi. Diyeceğimiz, 100 yıllık geçmişimiz, muasır medeniyet seviyesine daha hayli mesafemiz olduğuna işaret ediyor.",https://www.hurriyet.com.tr/yazarlar/sitki-sukurer/olcusuz-tepki-40442803
Sıtkı Şükürer,Kendimizi abartmayalım,"Mayıs 07, 2017 12:41","Yani, “dikkat” diyoruz. Efendim, simite “gevrek”, domatese “domat” demek; şaşılası, aklı başından alıcı, müthiş bir ayrıcalık falan değildir. Tamam, İzmirliyiz, Ege’de yaşıyoruz, mutluyuz, kendimizi özel hissediyoruz. Ama bu hissiyatı apayrı bir “zümreyiz” seviyesine yükseltmemizin de bir alemi yok. Burası “Özgürlükler Ülkesi” de diğer yerler sanki hepten karanlıklar içinde mi? Dört milyon İzmirli bir yana, kalan 75 milyon diğer yana mıdır? Yaşam sevinci, demokrasi, sadece bizim mi iliklerimize işlemiştir? Bakın, sosyolojide İzmirli diye ayrı bir tarif yoktur. Bunu, Türk’ün Türk’e propagandası misaline dönüştürmeyelim. Bu memlekette, yaşı 50’ler de olup da “Dedesi” İzmir’de doğmuş olanı ben tanımadım. 100 yıl öncesinde üçte ikisi gayrimüslim olan ve nüfusu 100 bin kişiyi biraz aşan bir kentten söz ediyoruz. Önce mübadele ile sonrasında Anadolu’dan gelen ve yerleşikliğini henüz hissetmeye çalışan bir karma topluluğuz biz... Bu arada, ne tarihi doku ne çevre duyarlılığı, Allah ne verdiyse bu güzel beldeyi tarumar etmek için elimizden geleni hiç esirgememişiz. Kentin en diplerine sıkışmış eski kültürün büyüsü ve o muhteşem tabiatın etkisi ile bir biçimde nedamet getiren insanlar olarak bu topraklara layık olmaya çabalıyoruz ve bu sayede bir “dirhem” de olsa ülkenin diğer kesimlerinden ayrılabiliyoruz. Hani, bu “az biraz” farklılığımızı da lütfen abartarak komik hale çevirmeyelim. Neticede bir kent bilinci oluşturmak, o yerin kadim halkı haline gelmek, her köşesini gözünden sakınmak, bir çöp dahi atamamak, denizine, kumuna, tarihi dokusuna kıyamamak, yeni bir şeylere ancak mevcut güzelliğe katkı heyecanıyla müsaade etmek... O bahse konu “İzmirli” sıfatı işte bunlardan sonra söz konusu olabilir. An itibariyle 780 bin kilometrekareye yayılmış necip milletimizden, üzgünüz, “bariz” bir farkımız yoktur. Hani, basit bir test yapılsa, diyelim Kordon’da inşaat izni altı ay müddetle 14 kata çıkartılsa, acaba özgürlükler ülkesinin en seçkinlerinin kaçta kaçı bu imkana (!) kendini mesafelendirir? ----- Çeşme sahilleri temizlendi mi? HATIRLARSINIZ, geçen aralıkta Çeşme Ildırı’da Lady Tuna isimli gemi batmış ve sızdırdığı yakıtlar yüzünden Ilıca oteller bölgesine kadar ulaşan bir çevre kirliliği yaşanmıştı. Çevre ve Şehircilik İl Müdürlüğü’nün konuya ilişkin açıklamasında, en başından beri büyük bir titizlikte çalışmalar yapıldığı ve “Çeşme sahillerinin geçmiş yıllardan bir farkı kalmadığı” ifade edildi. Detaylı bir izahatın yer aldığı açıklama sade vatandaş olarak bizleri tatmin etmiştir. Bu arada, Çeşme’de evi olan bir vatandaşın zarar gördüğü gerekçesiyle, talebi üzerine açılan davada mahkemenin atadığı bilirkişilerin raporu tamamen farklı bir duruma işaret etmektedir. Söz konusu rapor “geç ve yetersiz müdahale ve eksik teknoloji uygulamaları nedeniyle etkileri onlarca yıl sürecek ekosistem zararları” oluştuğunu ifade etmektedir. Yani, şimdi sizce kim haklıdır? Uzman olmasanız bile böylesi iç karartan ve suçlayan bir raporun, Çevre Bakanlığı’nın açıklamalarından sonra, en azından “tartışmalı” olabileceği sonucunu çıkartıyorsunuz. Şüphesiz tek mesele de bu değil. Tam da sezon öncesi Çeşme turizmine yapılan bu haksızlık bahse konu bilirkişileri ve olayı yeterince araştırmadan köpürtenleri vebal altına sokmayacak mı? Hani, Bodrum lobisi para verse kendine böyle bir imkan temin edemezdi. ----- Türk Eğitim Vakfı TÜRKİYE’nin en önde gelen eğitim kurumlarından olan Türk Eğitim Vakfı (TEV), kuruluşunun 50’nci yılını kutluyor. Bilindiği üzere TEV, başta Koç Ailesi olmak üzere, eğitime gönül vermiş ailelerin önderliğinde 50 yıl önce faaliyetine başlamış, aradan geçen süre içinde, sayıları on binlere ulaşan çocukların eğitimlerine katkı koymuştur. Vakfın özverili çalışması her zaman milletimizden de takdir görmüş ve bağışçıları sayesinde, bugün itibariyle, gönüllülük esasında çalışan bir sivil toplum organizasyonu olarak, konusunda ülkenin en büyük kuruluşlarından biri haline gelmiştir. Vakfın en temel amacı, Atatürk’ün işaret ettiği yolda, çağdaş ve demokratik değerleri içselleştirmiş nesillerin yetiştirilmesidir. Bu arada, 50. yıl etkinlikleri kapsamında TEV İzmir Şubesi, Onur Kurulu Başkanı Mehmet Salih Özen’in koordinasyonunda 8 Mayıs’ta (yarın) Adnan Saygun’da bir gece düzenlendi. Yaklaşık bin 400 kişinin davetli olacağı gecede, Berna Laçin’in sunumuyla Çağan Irmak ve Çiğdem Erken’ın gösterilerine tanık olacağız. Söz konusu sanatçılarımızın tamamen gönüllülük esasında geceye katıldığını da ifade etmek isteriz. Gecenin diğer bir sürprizi de kentimizin cemiyet hayatının önde gelen hanımefendilerin katılımıyla oluşmuş geleneksel TEV Korosu’nun sunacağı ve 1980’lerin müziklerinden hazırlanmış dinletileridir. TEV’e daha nice 50 yıllar diliyoruz.",https://www.hurriyet.com.tr/yazarlar/sitki-sukurer/kendimizi-abartmayalim-40449950
Sıtkı Şükürer,Ramazan herkesindir,"Haziran 04, 2017 01:01","Oysa 10 yıl öncesi bambaşka bir heyecan vardı. AK Parti iktidarının ilk yıllarıydı. Askeri vesayete direnen iktidar eşzamanlı kendileriyle ilgili tedirginlikleri azaltmak için çaba gösteriyordu. Açıkça, gerek uluslararası toplum, gerekse ülkenin tüm demokratları nezdinde çok büyük “avans” elde etmişlerdi. Bu pozitif iklim herkesi etkiliyordu. İnsanlar birbirlerinin değerlerine içtenlikle sahipleniyor, farklılıkların ortak bir kültür zenginliği olarak yaşanmasına çaba gösteriyorlardı. Şimdi, bu hoşgörünün toplum genelinde kan kaybettiği gözleniyor. Hal böyle olunca, sekülerler “din” olgusuna mesafelenmeye, muhafazakarlar ise “İslam”ın sadece kendi müktesebatları olduğunu, düşünmeye başladılar. Yakın çevremizde giderek dini ritüellere iştirak etme yüzdesi düşüyor. Bu durum hiç iyi bir şey değildir. Dindar olun ya da olmayın; bayramlar, kandiller, kutsal günler, bu topraklarda yaşayan tüm insanların içine işlemiş, onları yakalayan, hafifleten, kimliğine lehimlenmiş bir mühürdür. Ramazanın böylesi bir heyecanla yaşanması gerekir. Oruç, iftar, sahur, teravih, bayram namazı, Paskalya, Hamursuz... Herkesin istisnasız gönlüyle dahil olduğu mutluluk vesilelerimizdir. Toplum olarak, örselenmiş gözükse de derinlerde sapasağlam duran bu değerlerimizi korumalıyız. Bu ülke hiçbir kesimin “sosyal ve kültürel iktidar”ına teslim olmayacak ölçüde kadimdir, özgüvenlidir ve birbirini kucaklayıcıdır. ----- Cim Bomlu olsak da BEŞİKTAŞ ikinci kez “Şampiyon” oldu. Bu takım “Çarşı” sebebiyle “gönül ligi”nde yükselen bir değer. Çarşı; aykırı duruşun, dik kalabilmenin ve bunları öldürücü bir mizahla yapabilmenin sembolüdür. Bu anlayışları nedeniyle sivil itaatsizliğin sınırlarını zorlayan ülke vicdanıdır. Bu topraklarda, demokrasinin tüm renklerinden vazgeçilse bile, biliyoruz ki “siyah” ve “beyaz”dan öteye bir durak yoktur. İşte o noktada tribünlerden kanatlanan bir Kartal, Aslan’dan Kanarya’ya, dalga dalga evrensel demokrasinin ateşleyicisi olacaktır. ----- Et profesörü Asil ve oğlu HANİ bazı gizemli yerler vardır. Sanki bir mıknatıs belirli aralıklarla sizi oraya çeker. Asil Usta tam böyle bir yerdir. Kendimizi bildik bileli 1. Sanayi’de öğle vakitleri, ayda bir kaç kez, Köfteci Asil aklımıza düşer. İşte o andan itibaren iştahımızı bileyerek mekana doğru hareketleniriz. Bizi ilk önce acılı kuru fasulye karşılar. Yanında mutlaka ev turşusu vardır. Sonrasında bol maydanoz, sarımsak ve tereyağ ile “Tire Köfte” sahne alır. Buz gibi cacık ona eşlik etmektedir. Taze öğlen ekmeği ile kontrolü kaybederek “gebe kedi” rolüne bürünmüşken, Asil’in oğlu Necip, küçük bir tabakta “az sucuk” getirir. Program tamamlandığında zevkten ve doygunluktan küçülmüş gözlerimizle, bir “Çin Askeri” gibi dükkanı terk ederiz. Asil Usta, sen çok yaşa. Adres: 2825 Sokak, No: 26/B, 1. Sanayi Sitesi - Mersinli, Tel: 0232 458 27 09",https://www.hurriyet.com.tr/yazarlar/sitki-sukurer/ramazan-herkesindir-40479288
Sıtkı Şükürer,Patron,"Mayıs 14, 2017 10:40","Her büyük organizasyon bir takım kademelerle şekillenmek zorundadır. Bu çerçevede, kritik konularda daima bir nihai karar vericinin varlığına gerek vardır. Aktif konumunda kalmayı tercih eden “patron” daha ötesine talip olmamalıdır. Bu makamı yönetim şemasının bir parçası olarak görmek, onu değersiz kılmak değildir. Aksine bu konum “en kritik post”tur. Bu sebepten, işletmenin menfaatleri gereği “açık yıpranmaya” karşı dikkatli bir şekilde korunmalıdır. Patron’nun “adil” bir imajının olması iyidir. Ancak “adil” olmak “verici” olmak demek değildir. Bu sebepten bu imajın kolaylıkla test edilemiyor olması icap eder. Yani patronun “ulaşılabilirliği” zorlaştırılmalıdır. Hani, mavi kanlı, soğuk, mesafeli, flu bir tavır bu postun rasyoneldir. Pek tabii, patron pozisyonunda olan kişi de kurumsal yapının kendisine sağladığı yetkileri “ego kullanımı” izlenimi yaratmadan makuliyet ipini tutunarak icra etmesi gerekir. Buraya kadar kurumsal yapılar için geçerli olabilecek bir “patron” tarifi yapmaya çalıştık. Böylesi bir denge, esasında “patron”lara da büyük bir konfordur. Kimse, onlardan Fırat’ta kaybolan koyunun hesabını sormaya kalkmaz. Bağlı olarak, en azından güncel dertlere yönelik “teflon” bir tutum almasını imkan dahiline sokar. Böylece sıradan problemleri üzerine yapıştırmaz, anlık dengeleri gütmek zorunda kalmaz. Son olarak, iş hayatının ona biçtiği rol maalesef “vefa adamı” olmasına engeldir. Pek tabii, aynı zamanda, “duygular üzerinden iz sürme” ve “kin gütme” gibi anlayışlara da mesafeli kalmayı becerebilmelidir. ----- Profesyonel yönetici PATRON kısmı genelde “Hancı”dır. Oysa profesyonel yöneticinin işyeri değiştirmesi sıklıkla görülen bir durumdur. Gözlemlerimiz odur ki, şayet şirket kurumsal bir yapıda değilse, böyle bir yerde “üst düzey yönetici”nin ömrü “kelebekler” kadardır. Bu tip yerlerde profesyonellerin işi zordur. Yüzünü sadece patrona çevirdiğinde mesleki kaliteleri ister istemez “rafa” kalkar. Böylesi durumlarda patron, yönetim tarzına göre “trafik memuru” ya da “maşa” konumunda olunur. Hani hayat şartları böyle bir yerde çalışmayı mecbur kılıyorsa, yönetici mümkün olduğunca, kendisi ile patron arasına “profesyonel vicdanını” koymayı becerebilmelidir. Aksi takdirde nefret objesi haline gelir ki, bir müddet sonra patron da ona sırtını çevirir. Neyse ki, bu dediklerimiz, tarifli kurumsal yapılar için geçerli değildir. Hiç şüphesiz insanları mutsuz eden vesileler, her işyerinde söz konusudur. Ama kurumsal yapılarda, hele huzurlu bir atmosfer varsa profesyonel yöneticilik sıkıntısız ve keyifli bir kariyerdir. ----- Meleklerin cinsiyeti TECRÜBELİ kalemler ülkemizin çok kritik bir tarihi sürecin içinde olduğunu ifade ediyorlar. Peki, biz bunun farkında mıyız? Ya da, önemsiyor muyuz? Daha birkaç hafta önce yepyeni bir yönetim modeline onay verildi. Güneydoğu’da, sınırlarımızın az ötesinde tüm ülkeyi ilgilendiren ve giderek hızlanan gelişmeler var. Batı ya da uluslararası toplum “demokrasi karnemizi” sürekli kırıyor. Bu ülkenin “gizli değeri, tertemiz vicdanı” Sezen Aksu, açlık grevinde olanlar için yine çırpınmaya başladı. Ekonomi deseniz, o çok güvendiğimiz kamu finansman dengemiz ve borçluluk oranlarımız süratle bozuluyor. Dünya liginde, endekse, reytinge gelen hemen her konuda geriye gidiyoruz. HDP’nin yöneticileri içeride, MHP seçimli kurultaya müsaade etmiyor, CHP kendi içinde kaynıyor, AK Parti ve parlamento fonksiyonlarının azalmasına aldırış etmiyor, Başbakan “topal ördek”, Cumhurbaşkanı yorgun ve sinirli... Özetle, listeyi uzatmak mümkün ve durum hiç de iç açıcı değil... Buna rağmen, geniş kitleler, yani “bizler” için hayat devam ediyor. Olumsuzlukları düşünmüyoruz. Sıradan dertlerimizle uğraşıyoruz, her şey yolunda gidiyormuş gibi, ötesine kafayı takmadan planlar yapıyor, hayaller kuruyoruz. Sanki tüm sıkıntıları, bize değmeyeceğini düşündüğümüz bir televizyon dizisi gibi seyrediyoruz. Hallerimiz, kuşatma altındayken “meleklerin cinsiyetini” tartışan Bizans rahiplerini anımsatıyor.",https://www.hurriyet.com.tr/yazarlar/sitki-sukurer/patron-40457318
Sıtkı Şükürer,Yeni muktedirler düzeni geliyor,"Şubat 19, 2017 12:31","Liberal kapitalist esaslara göre oluşturulmuş küresel nizam, oy sahibi geniş kitleler tarafından sorgulanmaya başladı. Yerleşik düzene aykırı siyasi figürler, sürpriz şekilde dünyanın pek çok yerinde iktidara geliyor. Tayyip Erdoğan’dan, Trump’a, Chavez’den, Çipras’a, Marine Le Pen’den İngiltere, Avusturya ve Hollanda da yükselen siyasi akımlara, hep bir farklı motivasyon dünyayı sarmaya başladı. Birbiriyle alakasız gözükseler de bu teveccühün muhatapları derin sosyolojik tünellerle benzer tepkilerden besleniyorlar. Kapitalist düzenin vaatleri, artık insanları tatmin etmiyor, bir anlamda “burjuva ahlakı” dediğimiz değerler manzumesinin tasfiyesi yaşanıyor. Bu transformasyonun temel saiki, “yeninin” çekiciliğinden ziyade, “mevcudun” iticiliğinden kaynaklanıyor. Bu sebeple kitleler yeterince tanımadıkları partilere ve liderlere bile, adeta koşarcasına yöneliyorlar. Pek bu neden böyle oluyor? Küresel düzen liberal sinerjilerle bir ekonomik model yaratmışsa da onu kalıcı kılacak üst yapı kurumlarını bir türlü oluşturamamıştır. Ortada yeni dünya düzeni diye lanse edilen ve bilgi toplumu diye yüceltilen küresel yapının bir hukuku ve ahlakı yoktur. Norm boşluğu, bozulan gelir dağılımı ile birlikte, geleceğe dair umutları azaltarak tepkisel bir bilinç oluşmasına neden olmaktadır. Şimdi yeni bir evreye geçiliyor. Yeni muktedirler, artık yemeği kendi ağız tatlarına göre pişirmek istiyor. Kitleler, iktidarı birilerin elinden almanın, esasında başka birilerine teslim etme anlamına geldiğini yeni yeni idrak etmeye başladı. 16 Nisan’daki referandumun bu anlamıyla değerlendirmek mümkündür, 2-3 yıl sonrası Trump Amerika’sını da... ----- ‘Fetih’ abartılı gibi BAŞBAKANLIK’a bağlı “Atatürk Kültür, Dil ve Tarih Yüksek Kurumu” tarafından 25 Mart’ta “İzmir’in Fethinin 936’ncı Yıldönümü Kutlamaları” düzenleniyor. Bu amaçla hazırlanan broşürde, İzmir’in 1081 yılında Çakabey tarafından Bizans’tan alındığı, ifade ediliyor. Kentin Çakabey tarafından alınmasından 16 yıl sonra, yeniden 300 yıl müddetle Bizans egemenliğine geçtiği de belirtmemiz gerekiyor. Sonraki süreçlerde Aydınoğlu Mehmet Bey, Umur Bey, Emir Timur (Timurlenk), Aydınoğlu Cüneyt, kentin tarihinde yer almışlar, Türklere kesin ve geri dönüşsüz intikal Osmanlı Sultanı II. Murat zamanında, 1424 yılında gerçekleşmiştir. Buradan hareketle, Çakabey’le irtibatlı 1081 (bazılarına göre 1084) tarihini “fetih” diye nitelemek çok doğru değil. Bu arada Çakabey’in Selçuklulara ihanet ederek “asil” unvanıyla Bizans saflarına katıldığını iddia eden tarihçilerin de olduğunu ifade edelim. Neticede, ortada “fetih” gibi çağ açan, kapayan ve kesintisizlik içeren bir durumdan ziyade Türklerin İzmir’le ilişkisini başlatan bir tarih söz konusudur. Hani, 9 Eylül’ü gölgelemeyi amaçlamadığını umduğumuz bu çaba için öyle anlaşılıyor ki, biraz daha özenli bir çalışmaya ihtiyaç var gibi... Gazeteci dostlarımız Serkan Aksüyek ve Hasan Tahsin Kocabaş’a bu konudaki duyarlılıkları için ayrıca teşekkür ediyoruz. ----- Neden geriyoruz? DEMOKRASİLERDE şayet muhalifseniz, odaklandığınız ve vurgulamak istediğiniz konularda, bir kalite ve tolerans göstergesi olarak, “köşeli” olma hakkını da elde etmişsiniz demektir. İnandığınızı tutkulu, hatta provokatif bir şekilde ifade edebilirsiniz. İktidarlara düşen rol her zaman daha “olgun” olmaktır. Zaten güç sahibidirler ve bir şeyleri savunurken, hafif bir mahcubiyet yaşamaları demokratik bir hoşluk addedilir. 16 Nisan’da yaşanacak referandumda da böylesi siyasi iklimin olmasını isterdik. İnsanların farklı düşünebileceğine dair sarsılmaz bir saygı ve her koşulda zarafet ve nezaket, 1950’ler de başlayan demokrasi serüvenimize ne kadar da yakışırdı. Ancak, maalesef yaşadığımız Türkiye, an itibariyle böyle bir yer değil. Medyadan üniversitelere, oradan da STK’lara, giderek daha tedbirli bir ruh haline bürünülmeye başlanıldı. AK Parti, sanki hayır ihtimaline hazır gözükmüyor. Bu durum da bir belirsizlik yaratıyor. Varsayılmışdır ki, iktidar kıdemlendikçe geçmişin izlerini belirli ölçüde dizginleyecek ve artık asgari mutabıkların ön plana çıkartıldığı bir ülkeyi hayata geçirmek için gayret gösterecektir. Ancak işler bir türlü bu noktaya gelmiyor. Hatta kendi yönetim anlayışlarını yaygınlaştırma konusunda “iştahları” giderek artıyor. Geçenlerde Fehmi Koru “taşma noktası” diye bir kavramdan söz ediyordu. Böylesi bir durum iktidara sandık da hayal kırıklığı yaratır. Belki de bu sonuç tansiyonu düşürür. Neticede 80 milyonuz. Toplumun yarısı “uzlaşma” beklentisini hissettiriyor. Hal böyleyken, neden kolay yolu seçmiyoruz, hangi sebeple huzuru aramıyoruz?",https://www.hurriyet.com.tr/yazarlar/sitki-sukurer/yeni-muktedirler-duzeni-geliyor-40370550
Sıtkı Şükürer,ESİAD’da yeni dönem,"Nisan 10, 2017 01:01","Üç yıllık bir dönem için yönetime Fadıl Sivri ve ekibi seçildi. Yine aynı dönem için Yüksek İstişare Kurulu Başkanlığını Mehmet Ali Kasalı yürütecek. Bilindiği gibi, sivil toplum kuruluşları uzunca bir süredir ülkenin “yeni normal” ikliminde, eskisine göre daha “apolitik” tavra çekilmişlerdir. Bu durum, şüphesiz “iyi bir şey” değil. Hani, “iş derneklerinin siyasetle ne işi var” diyemezsiniz. Zira ekonomi, siyaset, hukuk, birbirlerini etkileyen, hatta aynı taban üzerinde oturan bir prizmanın değişik yüzleri gibidir. Politik tercihlerle ilişkili olarak, bugün mesela turizm sektöründe yaşanan sıkıntılar bu duruma örnektir. Neyse, sivil toplum kuruluşları her şeye rağmen yine de çok önemliler. Hele ESİAD, EGİAD, İZSİAD ve tabii ki, TÜSİAD gibi gönüllülük esasında çalışan gerçek STK’lar geçmişten günümüze daima toplumsal sağduyunun cesur ve vicdanlı sesi olmuşlar ve olmaya devam edeceklerdir. Yeni yönetime başarılar dilerken, zor bir dönemde görev yapan ve bayrağı yükselterek teslim eden eski yönetime, Yönetim Kurulu Başkanı Mustafa Güçlü ve Yüksek İstişare Kurulu Başkanı Enis Özsaruhan nezdinde teşekkür ediyoruz. ----- Nam Köfte 62 yıllık mazisi olan bir işletmedir Nam Köfte. Ailenin ikinci kuşak temsilcisi Özgür Nam aynı heyecanla işin başında. Özgür Bey, kökleşmiş bir esnaf lokantasının bu kent için ne denli önemli bir değer olduğunun idrakinde. O sebepten Nam Köfte salonunun çizgisi hiç aşağıya düşmüyor. Kendi adımıza söyleyebiliriz ki, buranın 30 yıllık müdavimiyiz. Nam Köfte hep Kalearkası diye bilinen muhitte faaliyet göstermiştir. Şimdiki yeri ikinci Kordon’dan girince (Çöp şişçiler sokağı) sağdan ikinci köşenin yanında. Kuzu şiş, pirzola, köfte, böbrek, bazen yürek, piyaz ve yoğurttan müteşekkil klasik ve abartısız menüsüyle tam 12’den “damak zevkinize” nişanlar. Tavsiye olunur. ----- Referandum notları REFERANDUMDA son viraja giriliyor. Böyle anlarda her iki tarafın radikalleri sahne almaya ve rol çalmaya bayılır. Bu tip insanlar, savunduklarına zarar verdiklerinin farkında değildir. Tahrik edici söylemler karşı tarafın “kararsızını” ya da “oy vermeyi düşünmeyeni” tekrar eski haline döndürür. Ancak, bu seçim de enteresan bir şekilde, “yumuşak söylemin” itibar kazandığı gözleniyor. Anlaşılan Türkiye gergin siyasetten yorulmuş. Bağırıp, çağıran bir kampanya modeli, nihayet “demode” olmaya başladı. Gerçi referandumda seslendirilmese de muhalefet, Tayyip Erdoğanı iktidardan düşürdükleri zaman “Devr-i Sabık” yaratacaklarını defalarca ifade etmişlerdi. Referandum, şayet “evet” çıkarsa bu yolu çok büyük ölçüde kapatıyor. Ancak “geçmiş”in tamamen sıfırlanması için, yanı sıra partiye de hakim olmak gerekiyor. Referandum bunu da temin ediyor. Bu sebeplerde “evet” iktidar için hayati öneme haiz. Başta iş dünyası olmak üzere, AK Parti dışında iktidar alternatifi henüz kimsenin kafasında net bir şekilde oturmuş değil. O yüzden “hayır” çıkarsa, kısa vadede ekonomide belirsizlik endişesi ile sert bir çalkalanma, birkaç ay sonra ise demokratik çeşitliliğe karar verildiği için kalıcı bir “bahar” havası “galip senaryo”dur. Şayet “evet” çıkarsa, bu defa kısa vadede “ekonomik istikrar” devam ediyor diye bir “primlenme”, birkaç ay sonra ise uluslararası toplumla artan ölçüde mesafelenmenin getirdiği maliyetler geleceğimizi “tırmalamaya” başlar.",https://www.hurriyet.com.tr/yazarlar/sitki-sukurer/esiadda-yeni-donem-40422314
Sıtkı Şükürer,Abdülhamid’e farklı bir bakış,"Mart 05, 2017 12:26","Muhafazakar kesimin “Ulu Hakan”a bitmez tükenmez bir hayranlığı vardır. Abdülhamid, Osmanlı’nın gerileme döneminde, imparatorluğun “çok kültürlü ve dinli” yapısının dağıldığı bir süreçte görev yapan bir padişahtı. Bakınız bir devleti yönetmek, kişilerden bağımsız bir “rasyonalite” işidir. Abdülhamid de elde kalan toprakları muhafaza edebilmek için henüz tüketilmemiş “İslamcılık” kartını oynamak durumundaydı. Bir müddet sonra “Arap ihanetleri” ile bu politika hayal kırıklığı ile sonuçlanacak ve geriye “Milliyet” kartının zorlanması kalacaktı. Yani, dememiz odur ki, kişileri içlerinde yaşadıkları tarihi koşullardan soyutlayarak değerlendirmek eksik yargılara sebep olur. Kaldı ki, bu topraklarda batılılaşma hareketleri çok daha önce başlamış, laikliğe giden raylar 19. yüzyılın başlarından itibaren döşenmeye başlamıştı. Ancak, Sultan bu sürece bir şekilde mesafelenmiştir. Onun bu tercihi Osmanlı soyunun tasfiyesini hızlandırmıştır. Oysa tarih böyle tecelli etmeyebilirdi. Avrupa ülkelerinin pek çoğunda “Demokratik Monarşi” formülü işlerlik kazanmışken, doğrudan Cumhuriyete geçiş, denilebilir ki, batılaşmanın radikal ve frensiz olmasına yol açmıştır. Belki de bugünlere yansıyan kutuplaşmanın temellerinde Hanedanın apar topar tasfiyesi yatmaktadır. Ancak faturayı sadece Cumhuriyetçilere çıkarmak yanlıştır. Devranın değiştiği bugünlerde bile bir türlü normalleşemiyoruz. Her baskıcı dönem toplumsal genetiğimizde kalıcı hasarlara yol açmıştır. Bu anlamıyla II. Abdülhamid’in 30 yıl süren istibdad süreci, 1839’larda yeşermeye başlayan özgürlük çiçeğini boğmuş ve toplumun günümüze yansıyan zehirli kimyasının oluşmasında kendi çapında negatif mesuliyete sebep olmuştur. Korkarız, bugüne dair otoriterleşme eğilimi de benzer bir hatanın tekerrürü mahiyetinde bir etki doğurmaz. ----- O ciğeri beş para etmez değil HANİ Yeşilçam filmlerinde keyifli meyhane sahneleri vardır. Öylesi duygular uyandıran bir yerden söz etmek istiyorum. Esasında bu denli gözden uzak bir mekanı deşifre etmek, biliyoruz, müdavimlerine büyük haksızlık. Evet, bahse konu yer: “Evimiz Restoran”... Gümüldür yolu üzerinde Ürkmez’de... Baştan söyleyelim, “Lezzet avcıları için mesafe yoktur.” Şehir merkezinden arabayla yaklaşık 1 saatlik bir mesafede, deniz kenarında 60 kişilik bir restoran Ciğerci Ali Cengiz’in Yeri. Ali Bey, 16 yıl önce İzmir’de bir şirketteki yöneticilik görevini bırakıp eşiyle birlikte Ürkmez’e yerleşmiş. Spesiyaliteleri olan ciğeri Ali Bey, her gün 4 saatini ayırarak, eliyle hazırlıyor. Yediğimiz her şey akıllara zarar lezzetteydi. Kavurmasından, barbunya fasulyesine, acılı yoğurdundan enginarına ve mutlaka kuru domates salatasından kırma zeytinlerine... Ali Cengiz, yaz akşamları hep dolu, kış ve bahar aylarında ise daha sakin olduklarını söylüyor. Bu arada kendisinin Tarsus, eşinin Adana’lı olduklarını belirtelim. Bu sebeple “acı” kültürüyle, iç içeler, mesela kendi kurdukları turşu ile bir senfoni yazıyorlar. Hani bir gün önce söylersiniz size özel kuru fasulye hazırlayacaklarını da ifade ettiler. Yazının başlığı, mekanın sloganıdır, yanlış anlaşılmasın. Tel: (0232) 742 27 80 GSM: (0536) 550 30 60, Adres: 6073 No: 21 - Ürkmez ----- Recep İvedik KABA, sabadır. Küfürbazdır. Nezaketi yoktur. Pistir. Geğirir, kusar, yellenir. Bunlar Recep İvedik’in bilinen yönleri. Serinin 5’inci filmi yine rekor kırıyor. Vizyona girince, bermutat, ikinci güne bırakmadan izlemeye gittim. Seyirciler her kesimden insanlardı. Bu adam, iyi kalpli bir karakter. Kumpasa heveslense bile beceremiyor, yüzüne gözüne bulaştırıyor. Hiçbir sahnesinde “para”nın cazibesine kendini kaptırmıyor. Tepkiselliği dışlandığından. Kendini değiştirmeden mücadele edebiliyor. Kaybetse, zaten ezik, sürpriz addetmiyor. Kazanınca değişmiyor. Sınıfından da hallerinden de mutlu. Bizlere unuttuğumuz bazı değerleri hatırlatıyor gibi... Recep İvedik, derinlerinde düzgün bir kişi. Hoyrat tavırlarını ne kadar gizlese de merhamet ve vicdan ışığını seyirciye sızdırıyor. Özetle, mesnetsiz infazlara gerek yok. Recep İvedik bir fenomen. Türkiye onu izlemeye devam ediyor.",https://www.hurriyet.com.tr/yazarlar/sitki-sukurer/abdulhamide-farkli-bir-bakis-40385091
Sıtkı Şükürer,Gölge boksu,"Nisan 03, 2017 01:31","Hiçbir şekilde tansiyonu yükseltmiyorlar. Esasında doğru yapıyorlar. Geçmiş seçimlerde nalına mıhına bir söylem onlara yaramamıştı. AK Parti, muhafazakar tabana hitap ediyor. Muhalefet “tırmandırıcı” bir üslubu benimsediğinde, zaten iktidarın tarzı belli, aradaki renkler kayboluyor, sağ parti olarak algılanan rakip karşısında “hüsran” kaçınılmaz oluyordu. Şimdi “alçaktan uçuşu” tercih ediyorlar. Bir anlamda AK Parti seçmeni kendi haline bırakılıyor ve daha sakin bir değerlendirme yapmalarına imkan sağlanıyor. Milliyetçi-muhafazakar insanlar ilk defa kendi “iç seçim”lerini yapacaklar, sapla samanı ayırmaya çalışacaklar. Muhalefet zaten “katı hayırcı” ve dalga boylarının sınırları belli. Dolayısıyla yarınların Türkiye’si nasıl olacak, bu muhafazakarların kararı ile şekillenecek. Özetle, sadece “sandık günü” ringe çıkarak galibiyet planlamak, istedikleri sonucu doğurursa, çok farklı bir “pasif muhalefet” deneyimi olacak. ---- Tramvay çalışmaya başladı BÜYÜKŞEHİR Belediyesi rasyonel bir yatırımı çok hızlı şekilde tamamlamıyor. Tramvay projesinden söz ediyoruz. Bu hafta Karşıyaka sahil bandı işletmeye alındı. Açık söylemek gerekirse çok faydalı bir iş başarılıyor. Evvelemir de belirtilirse, tramvaylar çok sempatik, yanı sıra çok özenli şekilde yapılmış yer düzenlemeleri ile kentimizin estetik kalitesine ciddi katkı yapıyor. Diğer bir husus, bu yatırımın çok işlevsel bir nitelik taşıması. Yani, bir gökdelende asansör ne denli önemliyse, bu raylı sistem de İzmirliler için o ölçüde hayatlarını kolaylaştıracak. Aziz Kocaoğlu, son bir yıldır gaza bastı. Şüphesiz bu performansta Genel Sekreter Dr. Buğra Gökçe’nin de payının olduğu biliniyor. Neticede tramvaylarımız tıpkı saat kulesi gibi İzmir’in kartpostal profiline bundan böyle her daim dahil olacaktır. Tebriklerimizi iletiyoruz. ----- Doğru olmadı GALATASARAY Kulübü’nün genel kurulunda Hakan Şükür ve Arif Erdem’in üyelikten çıkartılması oylandı ve reddedildi. Reddedenler oylama bitince “İzmir Marşını” söyledi. Derken iktidar tepkilendi. Yönetim Kurulu da alelacele toplanıp, tüzüğün pek kullanılmayan “aidat” hükmünü çalıştırarak adı geçenleri üyelikten çıkardı. Hemen belirtelim, tüzüğün 24/21 bendine göre bu kesinleşmiş bir karar değil. Nihai kararı Genel Kurul verecek. Ancak belirtmek gerekir ki, Galatasaray Genel Kurulu çok tartışabilecek bir karar verdi. Bir kere, her ne kadar yargı kararı olmasa da terör örgütü ile ilişkileri aşikar olan kişileri sahiplenmek Galatasaraylıların üzerine ne ölçüde vazifeydi? Devletin tüm kurum ve kurallarıyla, hatta hukuku zorlayarak yürüttüğü bir mücadelede, geçmiş günlerin duygusallığı ile karşı duruş sergilemek, kusuru bakılmasın “ilkeli tavır” falan değildir. Hemen her konuda, yeri geldiğinde sırtını Devlete yaslayan bir derneğin üyelerinin, böylesi bir konuda söz konusu tavrı göstermeleri, sorumsuz bir davranış gibi duruyor. Hani, “düşmanımın düşmanı benim dostumdur” diye bir söz vardır. Bu söz sanki, “sevmediğimin sevmediği, sevdiğimdir” şeklinde tecelli etti. Ret konuşması yapanların ruh hallerine baktığınızda, iktidar antipatisinin nerelere uzanabileceği konusunda fikir sahibi oluyorsunuz. Buradan iktidara ve Sayın Cumhurbaşkanına da bir mesaj çıkıyor. Kutuplaştırıcı politikalar, bazen sağduyunun kaybolduğu sonuçlara yol açabiliyor. Şimdi, çok muhtemeldir ki, genel kurul yelkenleri indirecek. O aşamada yaşanan eziklik ve kaybedilen prestij acaba kimin yanına kar kalacak.",https://www.hurriyet.com.tr/yazarlar/sitki-sukurer/golge-boksu-40414548
Sıtkı Şükürer,EGEV 25’inci yılında,"Şubat 26, 2017 12:53","Bilindiği üzere Ege Ekonomisini Geliştirme Vakfı, 10 bölgesel ili kapsayan geniş mütevellisi ile kamu-özel sektör birlikteliğinin en üst düzeyde temsil edildiği değerli bir oluşumdur. Uzun yıllar Esnaf Odası Başkanlığı ve iki dönem de parlamenterlik yapmış Mehmet Ali Susam’ın başkanlığında yeni bir yönetim oluşturan Vakıf, Ege Bölgesi’ndeki iller arasındaki ihtiyaç duyulan her konunun koordinasyonunda kilit rol oynayabilecek bir potansiyel içerir. 25’inci yılın kutlandığı gecede Ekonomi Bakanı Nihat Zeybekci de EGEV’in bu rolüne işaret etmiştir. Vakfın geçmiş dönem başkanları Uğur Yüce, Yılmaz Temizocak ve Geza Dologh’a da bu vesileyle teşekkür plaketleri sunulan gecede, Bakan Zeybekci EGEV’le birlikte bölgesel bir EXPO hedeflediklerini belirtti. Bu neviden kuruluşlar kıdemlenip yıllandıkça, sanki yerleşiklik duygularımız daha bir yerli yerine oturuyor. Nice yıllara EGEV... ----- Nihat Zeybekci’nin argümanı EGEV toplantısında Ekonomi Bakanı Nihat Zeybekci, Egeli kimliğini ön plana çıkartan samimi ve apolitik bir konuşma yaptı. Ancak, mevzu ister istemez siyasete geliyor. Referandum meselesi için bir yaklaşım ortaya koydu. Söyledikleri özetle şöyle: “Bu ülkede mevcut sistem çok zorda kaldığı zaman ‘güçlü iktidar’ı üretebiliyor, ama ‘güçlü muhalefet’ bir türlü oluşturamıyor. Halbuki yeni sistemde Cumhurbaşkanı %51 ile seçildiğinde, nefesini ensesinde her zaman hissedeceği bir %49’luk muhalefet olacak, bağlı olarak, güçlü muhalefetin varlığı, hemen herkesi ister istemez ‘makul’ olmaya çekecek, bu da iyi bir şeydir”. Sayın Bakan’ın referandum argümanı bu. Değerlendirmenize sunulur. ----- Paldır küldür Anayasa ÜLKEDE tüm hayat 16 Nisan’a göre kilitlenmiş halde. Düşünmek, planlamak, hayal kurmak serbest. Ancak icraata geçmek için illa referandumun geçmesi bekleniyor. Bu tarihi bu denli önemli hale getiren, en başta siyasi iktidar. Ortada, bir “Beka Sorunu”dur lafı dolaştırılıp duruyor. Bu “Beka” kimdir, onların mıdır, yoksa iddia ettikleri gibi ülkenin midir, açıkça hiç kimse pek bir şey anlamıyor. Buna rağmen, gerin gerin geriliyoruz. Zira iktidar aşırı gergin, had safhada “Evet”i önemsiyor. Onların bu denli agresif bir arzu sergilemeleri memleketin kimyasına sirayet ediyor, açık söylemek gerekirse “ters etki” yaratıyor. Bir Anayasa değişikliği bu şekilde “Paldır küldür” bir “oldu bitti” ile oylama aşamasına getirilmemeli idi. Medeni ülkeler, mesela İsviçre, bir Anayasal kural değiştirmeye niyetlendiğinde öylesine dinlendirerek ve zamanın hataları süzme gücüne yaslanarak bu işleri yapıyor ki, bize bakınca, “ne bu telaş, bu acele” demek durumunda kalıyoruz. ----- Mutabakatsız Anayasa yaşamaz BAKINIZ Anayasalar, hele çok kültürlü bir yapınız varsa, öyle salt çoğunlukla falan yapılamaz, yapılmamalı. Yani bu ülkede Kürt nüfus diyelim %15-20. Kutuplaşmanın had safhada yükseldiği bir ortamda makul haklarını korumaları mümkün olabilir mi? Bir toplumun kaderi diğer %80’in insafına terk edilebilir mi? Mesela sadece Kürtler değil elbet. Bu ülkede Aleviler, laikler, Ermeniler, Yahudiler, eşcinseller... Türlü türlü kendini azınlık, savunmasız, korunmaya muhtaç hisseden kitleler var. Bu kesimlerin her birinin asgari mutabakatları temin edilmeden Anayasa yapılmamalıydı. Hele “Türk usulü” diyerek, bildiğimiz otokratik yapıda ve sadece Başkan’a endeksli bir model, bunca badire yaşamış bir toplumun oylayacağı bir Anayasa olmamalıydı. Sözün özü; %51 bir “Anayasa” için zayıf çoğunluktur. Demlenmeden, düşünülmeden, tartışılmadan, kavratılmadan yapılan Anayasa sonrasına dair sadece “pişmanlık” vaat eder. Anayasalarda hatadan dönmek daima zaman alır. Bakın, darbe mahsulü dediğimiz 83 Anayasası’nın bile pek çok maddesi yaşıyor. Özetle, her yönüyle izaha muhtaç bir trene binmiş durumdayız. Bu maceralı yolculuğun, iktidar dahil kimseye faydası olmadığı aşikar.",https://www.hurriyet.com.tr/yazarlar/sitki-sukurer/egev-25inci-yilinda-40378001
Sıtkı Şükürer,İnsan evlatları ve güruh farkı,"Mart 27, 2017 01:31","“Dağdaki çobanın oyu” diye başlayan, “göbeğini kaşıyan bidon kafalı” adamlara uzanan bu talihsiz tutum hep bir mesnetsiz “üsten bakış” olarak algılanmıştır. Ancak son dönemlerde, hayatın her alanında “vasat altı”nı yücelten bir anlayışın toplumda giderek yaygınlaşması, bu kitlelere yönelik eleştirisel bakışı yeniden gündeme getirmeye başladı. Zülfü Livaneli’den Etyen Mahçupyan’a “köyden kente göçle başlayan, ne köylü ne kentli olabilen, bütün değer ölçülerinden kopmuş, vahşi bir yaratık haline gelmiş, talandan yalandan pay kapmaya çalışan...” kitlelerin varlığına dikkat çekiliyor. Şüphesiz mevzuyu irdeleyenler, sıradan, kendi halinde, dindar insanları asla kastetmiyorlar ve onları incitmek istemiyorlar. Mevcut iktidarın muhafazakar insanların yanı sıra bu güruhtan da birinci derecede oy alan parti konumunda olduğu ifade ediliyor. Toplumda kalitesizleşme hali bir vakaadır. Ancak bu durumu bir siyasi partiye yapıştırmak çok yüzeyseldir. Siyasetin hiçbir kesimi sütten çıkmış ak kaşık değildir. Yerleşik hale gelememiş toplumlarda bu neviden dağınıklıklar sosyolojik gerçekliklerdir. Ayakta kalabilmenin fırsatçılıktan, kurnazlıktan ve acımasızlıktan geçtiğini düşünen kitleler sayısal olarak artmaya başlayınca, kendi taleplerine uygun siyasi zeminleri de filizlendirmektedir. Siyasetçi, aynı sosyal sınıf içinden gelen, fakat tercihleri farklılaşmış insanları ayırt edebilmeyi bilmelidir. Bir tarafta kendi değerlerini koruyan, tevekkül sahibi, mütedeyyin insanlar, diğer tarafta köşe dönücü, kurnaz tipler. Bu ikinci grubun kendilerini “muhafazakar” diye yutturmaya çalışmaları, en fazla birinci gruba haksızlıktır. Yanı sıra, hiçbir siyasi partiye yarar değildir, hatta bir zaman sonra o partinin yok olmasına sebep olur. ----- Onur abidesi bir basın emekçisi SOSYAL medya çok önemli bir mecra. Burada söyleyecek sözü, paylaşacak mesajı olan çok değerli insanlarla buluşabiliyorsunuz. Özellikle yazılı basının bilinen sıkıntıları nedeniyle mesleğinden kopartılan gerçek gazeteciler, bu sayede okurlarıyla iletişim kurabiliyorlar. İzmir medyasında da böylesi bir saygın isim adeta tek kişilik ordu gibi onurlu bir mücadele veriyor. Feyzi Hepşenkal’dan söz ediyoruz... Doğru bildiklerini eğip bükmeden, adil ve vicdanlı bir anlayışla yorumlayarak takipçileriyle paylaşıyor. Şüphesiz hiç kimseye ihtiyaç duyulmadan sürdürülen bir gazetecilik anlayışı, “sorun yok, bu böyle gitsin” yaklaşımıyla kendi kaderine terk edilmemeli... İzmirlilerin, başta belediyeler ve STK’lar olmak üzere bu fedakarlığa destek olmaları ve Sayın Hepşenkal’ı yalnız bırakmamaları “boyunlarının borcudur” diye düşünüyoruz. ----- Az demokrasiyi makyajlamak ANAYASAL ilkedir. Seçim sistemleri iki unsuru beraber gözetir. “Temsilde Adalet”, “Yönetimde İstikrar”. Temsilde Adalet “pür demokrasi”dir. Seçim barajının olmadığı modellerde hiç bir reyin israf edilmemesi hedeflenir. Ancak bu tercih “çok parçalı” yönetim modellerine sebep olur. İktidarın çok parçalı bir yapı içinde olması bazı anlayışlara göre bir “zafiyettir”. Bu nedenle yönetimde istikrar adına güçlü iktidar sistemleri, bir “yönetim modeli” olarak hep tartışılmıştır. Şu anda referandumumuzun konusu da tam budur. Güçlü iktidarlar, Parlamenterizmde yüksek seçim barajları ile Başkanlık sisteminde ise iki turlu seçimle temin edilmeye çalışılır. Ülkemizde seçim barajı bilindiği üzere %10’dur. Bu baraj sebebiyle AK Parti’nin %34 oy oranı ile 2002 seçimlerinde Anayasal çoğunluğu sağladığı hatırlardadır. Başkanlık sisteminde ilk turda salt çoğunluk sağlanmadığı takdirde en yüksek oy oranı alan iki adayın ikinci tura kalması öngörülür. Bu durum ilk turda, mesela %32 oy almış adayın elenmesi gibi bir sonuç doğurabilir ya da ilk turda %66 seçmen tarafından tercih edilmeyen bir adayın “kerhen” ikinci turda seçilmesini dayatabilir. Diyeceğimiz, yönetimde istikrar adına yapılan düzenlemeler demokrasinin seyreltilmesidir. İstikrar ve güçlü iktidar adına getirilen her ilave kural “Az demokrasi” düzeyine razı olmaktır aslında. Bu tercihin Parlamenter ya da Başkanlık sistemleriyle doğrudan ilişkisi yoktur. Parlamenter sistemde yüksek seçim barajı varsa, hani en yumuşak ifadeyle “Az demokrasi” cürümü heyet halinde işlenmiş olmaktadır. Kaldı ki, bu kalitesizliği kötü bir Siyasi Partiler Kanunu ile beslediğinizde, sistem görünürde Parlamenterizm olsa bile “lider sultasına” yol açarak demokrasiyi tahrip etmektedir. Denge-denetim sistemlerinden azade edilmiş Başkanlık modellerinin ise, “Az demokrasi”nin bile zorlandığı bir “alt eşiğe” savrulması galip ihtimaldir. Gerek ABD, gerekse Batı ülkeleri, Başkanlık ya da Parlementerizmi en az sakınca doğuracak şekilde sistematize etmiş olsalar da yine de “zamanın ruhu” kötü rüzgarlar estirdiğinde hiçbir önlemin yeterli olamayacağı da ironik bir vakaadır.",https://www.hurriyet.com.tr/yazarlar/sitki-sukurer/insan-evlatlari-ve-guruh-farki-40407408
Sıtkı Şükürer,Dolmuşa gelmeyin,"Mart 12, 2017 12:49","“Klavye” marjinal duyguların frenlenemediği tehlikeli bir enstrüman. Şurası kesin ki, heyecanlandığımız anlarda bizlere makul ve normal gelen cümleler daha sonra genellikle pişmanlığa yol açıyor. Ancak sıcak anlardaki “ağız dalaşı” boyutuna varan karşılıklı atışmalar, sanki ülkede çok derin bir yarılma varmış izlenimi veriyor. Oysa, ister muhafazakar olun, ister laik, neticede aynı toplum içinde ve büyük ölçüde aynı değerlerden beslenen ve sıkıntısızca birlikte yaşayan insanlarız. Yani, zannettiğimiz ölçüde farklı kişiler değiliz. Mesela, futbol tutkumuz siyasi görüşlerimizle ilişkili değil ya da “kuru fasulye – pilav – cacık – turşu” dörtlemesine bağımlı hayranlığımız adeta anonim. Hepimiz yerleşik kültüre yeni adapte olmaya çalışıyoruz. Yaşadığımız yerleri arsız ve hoyrat bir tutumla tarumar ederken Cumhuriyetçi ya da İslamcı olmamız hiç fark etmiyor. Yani farklı köşelere büzülsek de ayrı “fanusun” çocuklarıyız. Bu sebepten tahminimizin çok daha ötesinde birbirimizin aynası ve aynısıyız. İç savaş, yaygın şiddet, halkların birbirine düşmesi gibi olgular bu topraklarda yaşanmaz. Bu denli yaşam alışkanlıkları ortak olan insanlar, hani bazen fazlaca “kaynasalar” da ötesi söz konusu bile olamaz. Bu sebepten sosyal medya militanlarının dolmuşuna gelmemek gerekiyor. ----- Acı kayıplarımız ÇOK kısa zaman aralıkları ile kentimiz 4 değerli insanı ebedi aleme uğurladı. İzmir’in efsane işadamı merhum Raşit Özsaruhan’ın eşi Nursin Hanımefendi 102 yaşında hayata veda etti. Son anına kadar cam gibi belleği ile bir canlı tarihti. Aynı hafta içinde Tahir Türetken ve Yusuf Uz’u kaybettik. Tahir ve Yusuf ağabeylerin İzmir’e dair her fotoğrafta izleri vardır. Tahir Ağabey özellikle Karşıyaka camiasının Selçuk Bey’le birlikte manevi lideriydi. Dördüncü kaybımız ise Benjamin Çukurel. Bay Beni’yi bu kentin iş dünyasının içinde olanlar çok iyi bilirler. Kendi adıma söyleyebilirim ki, Mösyö Beni düzgünlüğün, dürüstlüğün, insanlara ve devlete saygının en üst seviyedeki timsaliydi, tanıyanlarının rol modeliydi. Hepsinin ruhu şad olsun. ----- Siyasette kırıp dökmemeli “HAKLI” olduğunuzu düşündüğünüz bir konuyu, “gergin” bir üslupta savunursanız “üzüm yemeniz” zorlaşır. Pek tabii, amaç “bağcı” ile alakalı ise o zaman mevzu başkadır. Sayın Cumhurbaşkanı Almanya’ya sert sözler söylüyor. Referandumda “evet”e yönelik bir yarar umduğu için mi yapıyor bunları, tam bilemiyoruz. Ancak böylesi bir muameleye muhatap kılınanların olası tepkisini de iyi hesaplamak gerekiyor. Suriyeli mülteciler konusu Batı’nın zayıf karnı. O sebepten Türkiye ile ilişkileri tırmandırmak onlara riskli geliyor. Ancak, itibar talep ediyorsak her koşulda nezaket kuralını unutmamalıyız. Şu anda taraflar birbirlerine “tahammül” ediyorlar. Bir adım sonrası herkese zarardır. ----- Referanduma dair kem küm REFERANDUM da sonuç ne olur? Hayır cephesine bakıyorsunuz ve toplama yöntemiyle aşağıdaki hesabı yapıyorsunuz. CHP son birkaç seçimde %25’den fazla oy alamıyor. Sıfır fire ile bu rakamı yazalım. MHP, diyelim 15 puan oyu var ve bunun 10 puanı “hayırcı”. Rakam %35’çıkar. HDP’nin oy oranı da maksimumu esas alarak 15 kabul edelim. Bunun içinde muhafazakarı da var, aşırı dincisi de. Ayrıca Kandil’in stratejik hesapları belki de boykota yönlendirebilir. O sebeple 7,5 puandan fazlasını yazmak gerçekçi değil. Saadet’den de 1-2 puan gelse, en fazla %45’lere ulaşıyorsunuz. “Evet” cephesine bakınca... AK Parti tarihinde iki defa %38 oranı yaşandı. Hani ekonomi iyi olmayınca oy oranları bu seviyede oluyor. Ama bazı ciddi araştırma şirketleri kemik oyun %33 olduğundan söz ediyor. Biz %38’i alalım. HDP’den 4 puan, MHP’den 5 puan gelse, toplam da %47’lere geliniyor. Bu analizde “evet” bir adım önde. Ama AK Parti’de kararsız bir seçmen varlığına da işaret ediliyor. Bu doğruysa ve bu kişiler sandığa bile gitmese “evet” ihtimali kritik hale gelir. Şayet “hayır”a yönlenirse, bu defa “evet” sonucu çıkmaz. Ancak, AK Parti’nin referandumlarda “Yenilmez Armada” olduğunu da unutmamak gerekiyor. Neticede öyle anlaşılıyor ki, evet de hayır da en fazla %51-52 ile ipi göğüsleyecek.",https://www.hurriyet.com.tr/yazarlar/sitki-sukurer/dolmusa-gelmeyin-40392575
Sıtkı Şükürer,Gerçek gündem,"Mart 20, 2017 01:31","Baharı hissediyoruz. Papatyalar çıldırmaya başladı. Erik ağaçları bembeyaz kesti. Mutlu olmamamız için. İçimizden coşku fışkırmaması için. Hiçbir engelimiz yok. Ama heyhat, hayatlarını keyfe uzak bir dünya görüşüne kaptıranlar o kapkara huzursuzlukları ile hepimizi etkiliyorlar. Siyaset istemiyoruz. Yaşamımızı renklendirmek, insani dertlerimizi azaltmak, bu güzel memlekette sevdiklerimizle kendi halimizde yaşamak istiyoruz. ----- Demokrasi yalanı MEVCUT yönetim iktidarı bırakmaya hazır mı? Ya da soru şu şekilde sorulabilir... “Milli irade” dediğimiz olgu iktidar kavramının tek belirleyicisi midir? Yoksa, “sandık” fiili iktidarın makyajı mıdır? Bu ülkede “eksik demokrasi” yaşadığımız ortada... Yasama, Yürütme, Yargı, Medya, Asker, Polis... Bir toplumu oluşturan ana sütunların iktidara yakın olduğu aşikar. Bahse konu tüm bu unsurlar bizatihi iktidar denen kavramın bileşenleridir. Şayet bu unsurları kontrol ediyorsanız hukuk da seçim de belirleyici olmaz. Hayat, sandığa rağmen eskisi gibi devam ederse, o zaman makyaj biraz daha akar. Böylesine teşkilatlanmış bir iktidara kimin karşı çıkma haddi var. Demokrasi acemisi ve tembeli olarak formatlanmışsanız boyun eğmekten başka elinizden ne gelir. ----- Mum gibiyiz BU topraklarda, Selçuklu’dan Cumhuriyet’e, “demokrasi” hiç oldu mu? Toplumun böyle bir derdi, talebi var mıydı? Siyaset sosyolojisi ve siyasal tarih açısından bakarsanız, bu sorunun yanıtı bellidir. Bu toplum gerçek manada demokrasi ile hiç tanışmadı. Hep birilerinin öngördüğü “reçete”ye göre yaşadı. Kültüründe, hatta “dilinde” demokrasi kavramını karşılayan bir “kelime” bile olmadı. Hani geçen yüzyıllarda Hristiyan nüfusu kollamaya çalışan Batı’nın dayatmaları vardı. Ama şimdi o azınlıklar yok, bağlı olarak demokrasi olup olmaması dış dünyanın umurda değil. Efendim, “Kuvvetler ayrılığı, seçmen iradesi, sivil toplumculuk.” Tüm bunlar bir zavallı tiyatrodur bizim gibi ülkelerde. O sebepten hangi vesayetin devri gelmişse o bizleri yönetir, bizlere de “mum” gibi olmak düşer. ----- Bergama Restoran GEÇENLERDE Kemal Zorlu ile konuşuyorduk. Mevzu, merhum babası Mazhar Zorlu’nun İzmir’in sosyal hayatına katkıda bulunmak üzere açtığı Bergama Restoran’a geldi. Bergama Restoran bir yemekli müzikholdü. Mazhar Bey, 1966’dan 1975 yılına kadar, hayalleriyle uyumlu olarak Kordon’da Ticaret Odası’nın altındaki yerde bu güzide restoranı işletti. Bu mekan kentin sosyal hayatında bir devrimdi. Sorunların çözüldüğü bir “dostlar meclisi” niteliği ile spor-siyaset-iş dünyasının buluştuğu, büyük aşkların, tanışma yemeklerinin, evlilik tekliflerinin yaşandığı bir “aziz mekan”dı. Kentin simge iş adamlarının daimi rezerve duran masaları olurdu. Gümüş çatal-bıçak takımları, elit servis anlayışı ile kent gustosunun oluşmasına çaba gösteren, yanı sıra Münir Nurettin Selçuk’tan Müzeyyen Senar’a tüm bilindik, ünlü müzisyen ve sanatçılarla misafirlerini ağırlayan müstesna bir müesseseydi. Bizim kuşak Bergama Restoran’ın bu halini ucundan yakaladı. İspanya’ya gitseniz, 400 yıllık restoranların sayısı aklınızı uçurur. Bermutat, biz bu tarihi güzelliği koruyamadık...",https://www.hurriyet.com.tr/yazarlar/sitki-sukurer/gercek-gundem-40399974
Sıtkı Şükürer,Zaten ülke karanlık,"Aralık 25, 2016 11:12","Yani yaz saati uygulamasında devam etmek bir türlü alışamadığımız, gündüz kompozisyonu çıkardı. Tamam, dünya sonu değil ama gece karanlığında yollara düşmenin gerekçesini hala anlayabilmiş değiliz. Bu uygulama nedeniyle yurt dışı ile iş yapanlarda da büyük sorunlar yaşanıyor. İngiltere ile farkımız 3 saate çıktı. Siz öğlen tatile girdiğinizde oralarda mesai yeni başlıyor. Ülkemizin özellikle Avrupa’ya ihracatında Uzakdoğu ülkelerine göre tercih edilmesinin nedenlerinden biri de yakınlıkla bağlantılı bu neviden uyumluluklardır. Yani, “hangi akla hizmettir” sorusunu, hemen her konuda sormak zorunda mıyız? ----- İzmir futbolda yetersiz MÜTEVAZİ kentlerin futbol takımları İzmir takımlarına göre daha başarılı oluyorlar. Muhtemelen sosyal yaşamları sınırlı seçenekler üzerinden yürüyor ve bu nedenle futbola odaklanmaları daha mümkün hale geliyor. Beri yandan, İstanbul gibi bir Megakent konumundaysanız, hemen her konuda olduğu gibi futbolda da belirleyici oluyorsunuz. Problem, İzmir gibi arada kalan kentlerde yaşanıyor. Bütüncül bir sahiplenmeyi becerememe, finansal gücün sınırlı olması, yaşamın futbol dışında da renkliliklere imkan sağlaması gibi sebeplerle, yüzyıllık semt takımları ortada kalıyor, kalıcı bir hale dönüşemiyor. Hal böyle olunca da şahıs bazlı fedakarlıklara mahkum kalınıyor. Karşıyaka’yı yıllardır Yaşar Holding taşıyor. Hani “Yorulduk artık” deseler, kimse bir şey diyemez. Göztepe, Mehmet Sepil’le müthiş bir atak yakaladı. O yoksa Göztepe’de yok, biliyoruz. Ha keza Altınordu Seyit Mehmet Özkan’ın müthiş vizyon ve çabası ile devam edebiliyor. Ancak, Avrupa’da durum farklı. İtalya, İspanya, İngiltere gibi ülkelerde, metropol takımlarının dışındaki şehir takımlarının, belki en tepelere güçleri yetmese de bir devamlılık durumu hep var. Galiba temel mesele, o kentin taraflarının geniş katılımlı katkılarını sürekli hale getirebilmek. İzmir bu konuda sınıfta kalıyor. Hal böyle olunca, “üzülmek, dertlenmek, konuşmak” hakkınız da ortadan kalkıyor. ----- İtirazlar millileşti “Neden bulaştık” aşaması geride kaldı. Ortadoğu, Halep, Fırat’ın doğusu, batısı... Artık, on parmağımızla, gırtlağımıza kadar işin içindeyiz. “Barış Süreci” aşaması da (maalesef) geçildi. Terör, PYD, ölen, yaralanan askerlerimiz, polisimiz, siviller... Öncesinde “iktidar tercihi” diyorduk. Ortadoğu bataklığı diye yeri göğü inletiyorduk. HDP, Selo... Tekrar bir geri dönüş başlatabilir ümidini taşıyorduk... Hepsi geçti. Hepsi bitti. An itibariyle iktidar tercihleri ülkenin kaderi haline geldi, “itirazlarımız millileştirildi.” Artık susuyoruz ve giderek artan ölçüde “iktidar dolmuşundayız.” ----- Burjuva ahlakı çatırdıyor KAPİTALİST ahlak, 200 yıldır kimsenin önünü tıkamadığı iddiasındaydı. Yeter ki, kurulan düzen sahiplenilsin, esasları tartışılmasın. Düzen, “etik inandırıcılığını” demokrasi üzerinden alıyordu. Herkesin oy hakkı vardı. Dolayısıyla yaşanılanlar genel bir kabulün sonucuydu. İnsanlar, şayet yetenekliyseler, refahlarını arttırmalarına bir engel yoktu. Daha zengin olanlar, doğal olarak her şeyin en iyisini hak ediyor ve yaşıyorlardı. Ancak sistemin “kazananı” olmak kolay değildi. Bu seviyeye ulaşanlar sanki kuşaklar boyu bu konumlarını koruyabiliyorlardı. Üstelik, üzerinde mutabık kaldıkları “nizam” ve o nizamın “hukuk ve adalet” anlayışı daima “üst kat”takilerden yanaydı. Sıradan insanların payına düşen “ümit etmek”, uzatılan “havuçların” hayalini kurarak ömürlerini tüketmekti. Neticede, gün geldi, o bahse konu sıradan insanlarda soru işaretleri belirdi. Kendi zihinlerine çivilenmiş ezberleri kurcalamaya, mesela “oy hakkının” ne denli kritik bir güç olduğunun farkına varmaya başladılar. İşte bu noktada, itirazlarını dillendirenler ortaya çıktı. Yerine koyacakları alternatif bir düzen önermiyorlardı. Ama mevcuda dair “bundan kötüsü olmaz” yaklaşımı geniş kitleleri sarmaya ve müesses nizam temsilcilerini “sandıkta” cezalandırma süreci başlamıştı artık. Alışılmış, tarifli yapı, yerini “sefalette eşitleme histerisi” ve “intikam zevkine” terk ediyordu. İşin enteresanı bu eğilim dünyanın her tarafında birkaç yıl arayla filizleniyor ve top yekün bir başkaldırıya dönüşüyordu. Bakalım bundan sonrası nasıl olacak?",https://www.hurriyet.com.tr/yazarlar/sitki-sukurer/zaten-ulke-karanlik-40316706
Sıtkı Şükürer,Eda Köyağasıoğlu,"Ocak 01, 2017 13:23","Bilmem farkında mısınız, genç bir müzisyen Rock piyasasında ulusal ve uluslararası arenada fırtına gibi esiyor. La Dee Eda mahlasıyla bilinen Eda Köyağasıoğlu’ndan bahsediyoruz. İzlediğimiz kadarıyla, sadece 2016 yılı içinde, Roma, Amsterdam, Budapeşte, Viyana ve Berlin’de verdiği konserlerle hayranlarını katladı. Eda, aynı zamanda kentimizin en önde gelen özel okullarından Işıkkent Eğitim Kampüsü’nde konservatuarlı bir müzik öğretmeni. Kendi besteleri ve piyanosu ile özgün bir çizgiyi geliştiren, bu anlamıyla önü çok açık bu genç sanatçıya başarılar diliyor, İzmir adına onurlandığımızı ifade etmek istiyoruz. ----- Sütaş, Tire’ye durduk yerde gelmedi AZİZ Kocaoğlu’na İzmir ilçelerinde özel bir sevginin olduğu bilinir. Bugün Bayındır ve Ödemiş’te çiçekçilik sektörünün gelişmesinde, yine Tire’deki süt hayvancılığının bu denli mesafe almasında Başkan Kocaoğlu’nun çabaları çok etkili olmuştur. Okullara yönelik süt kampanyalarında Tire yöresinde uyandırılan talep, beraberinde ülke kooperatifçiliğinin yüz akı konumunda olan Tire Süt Kooperatifi’ni de beslemiş ve yöre adeta tarımsal teyakkuza geçmiştir. Bu tetikleme semerelerini vermeye başladı. Bu anlamıyla Sütaş Şirketi de Tire’de büyük bir yatırımı hayata geçirdi. Sütaş Yönetim Kurulu Başkanı Muharrem Yılmaz, hatırlanacağı üzere eski TÜSİAD başkanlarındandır. Kendisini TÜRKONFED günlerinden tanırız. Yerel kalkınmayı çok önemseyen yapısıyla önemli bir misyon insanıydı. Açılış törenine Sayın Cumhurbaşkanı’nın da gelmesi gösteriyor ki, sıkıntılı bir şekilde ayrıldığı TÜSİAD başkanlığından sonra aradaki buzlar erimiş. Neticede bu işten en karlı çıkan Tire. Bu başarı öyküsünün hayata geçmesinde çok önemli rol oynayan Aziz Kocaoğlu’nun hakkını da teslim etmek gerekiyor. ----- Hanukka ve Noel ARALIK ayının son haftasında Yahudilerin “Hanukka Işıklar Bayramı”nı, Hristiyanların da “Noel Yortusu”nu idrak ettik. Hanukka Işıklar Bayramı insanlığa “ümidini yitirme” mesajı verir. Müslümanlıkta tevekkül kavramı gibi, bu mesajın açılımını “sen elinden geleni yap, sonrasında evrene ve tanrıya güven. O senin elinden geldiğini yaptığını görünce tüm enerjisini senin isteğin doğrultusunda kullanır ve sana istediğini verir” cümleleriyle özetleyebiliriz. Öyküye göre, elde kalan son yağ ile yakılan ateş beklenenden sekiz misli fazla dayanmıştır. Bu mucizeyi her sene Hanukka Bayramı ile kutlar Yahudiler. Esasında farklılığı zenginlik olarak algılayan ve çok kültürlülüğün çatışmasız huzurlu bir dünya için önemini kavrayan insanlar için bu neviden bayramlar her dinden olanların ortak değeridir ve hepimizin bayramıdır. ----- Ezberler sorgulamayı yok ediyor BU toprakların insanları, günlük yaşamlarının “siyasilerin” tercihlerine göre şekillendiğinin pek farkında değildir. Hani, bombaların patlamasını, şehitlerin gelmesini, halin icabı olsak kabullenip “kader” diye belleme eğilimindedir. Toplumun çok büyük çoğunluğunu oluşturan sıradan insanlar “büyük meselelere” etkilerinin olabileceği ihtimalini akıllarına bile getirmezler. Günlük yaşantısı içinde, örneğin çiftçiyse ya da bir küçük Anadolu kentinde esnafsa, memleketteki gelişmelerin ona değmediğini düşünür ve ilgi alanı içine sokmazlar. Bu cümleden hareketle, mesela “Türkiye’de Anayasal düzen değişiyormuş, AB haddini bilmeliymiş, isterse döviz kuru artsın ama faiz düşmeliymiş, HDP Kürtleri temsil etmiyormuş, gelecek yılların kesesinden köprüler, tüneller yapılıyormuş...” bu tip sorunlara şaşırtıcı bir mesafede duruyorlar. Hesap sorma, kendi değerinin farkına varma, demokrasi talebi gibi sorunsallar onların katılaşmış ezberleri üzerinde zihin konforlarını bozucu bir etki yaratmıyor, hal böyle olunca da siyasetin performansa bağlı “değişim” dinamiğini maalesef “berhava” ediyoruz. ----- George Michael 1970 ve 80’li yıllarda, sevdiğimiz şarkıların listesini yapar plakçılarda kasete çektirirdik. George Michael bu listelerin gediklisiydi. Özellikle Careless Whisper şarkısı gençlik aşklarının sembolü gibiydi. Mahalle aşkları, yaz sevdaları, slov dans kaçamakları, Mogambo geceleri... George Michael hep fondaydı. Huzur içinde uyusun, onu unutmayacağız.",https://www.hurriyet.com.tr/yazarlar/sitki-sukurer/eda-koyagasioglu-40323549
Sıtkı Şükürer,Tramvaylarımızın rengi ne olsun,"Şubat 12, 2017 13:12","Tahmin ettiğimiz gibi çok yoğun bir geri dönüş oldu. Görüşler şöyle; “Zeytin, ortak paydamız. Yağ yeşili diyorum” “Bordo-beyaz” “İki ya da üç renk. Ama mutlaka beyaz” “Tüm anı biriktirenler adına Sardunya Kırmızısı” “Mavi, yeşil, beyaz” “Hangi yeşil? Yağ yeşili mi, su yeşili mi? “Kırmızı-beyaz, şayet vatana sevdalıysak” “Turkuaz” “Göz boncuğu renklerine çiğdem sarısı ilave edilebilir” “Kobalt mavi, beyaz, turuncu” “Kobalt mavi, beyaz, Mandalin ya da çok açık mavi” “İzmir’in rengi eskilerden beri mor-beyazdır” “Renkli kentimiz için, gökkuşağı renkleri” “Zeytuni, beyaz, mercan” “Nergis ve sümbülün renkleri” “Papatya, yani sarı ve beyaz” “Sarı, özgürlük ve bağımsızlıktır, mor, asalettir” “Nergis sarısı ve turkuaz” “Lacivert, beyaz yani İzmirspor” “Açık mavi, koyu yeşil” “Kırmızı ve turkuaz” “Begonvillerin tonları ve beyaz” “Şeffaf olsun ya da renksiz” “Yapılaşmayı düşünürsek gridir rengimiz” “Parlak zeytin yeşili”... Görüldüğü üzere öneriler muhtelif. Bu konuda İzmir Kalkınma Ajansı’nın koordinasyonunda hazırlanan Kentsel Pazarlama Stratejik Planı’nda geniş bir araştırma yapılmış ve İzmir’in rengi mavi çıkmıştı. Hani, “Ege” denilince tabii ki, akla mavi geliyor. Geçen hafta, körfez tertemiz oluncaya kadar “mavi” bize haram mealinde bir cümle kurmuştuk. Sayın Aziz Kocaoğlu, esprili bir şekilde teessüflerini bildirdi. Hani, yolun çoğu bitti, azı kaldı. Cam gibi bir körfez artık yakın gelecek, biliyoruz. Bu arada, renk tartışması bazı ulusalcı hassasiyetlere de dokunmuş. Merak etmeyin, eyalet bayrağı seçmiyoruz. Amaç, güzel İzmir’imize ilave bir özgünlük katmak, hepsi bu. Bu arada Aziz bey “Siz tartışın benim döneminden sonra kararı verirsiniz” demek suretiyle, projeye mesafeli bir heyecan duyduğunu belirtti. Hani, İzmir’in rengi ne olmalı yerine mesela tramvaylarımızın rengi ne olmalı diye konuşmak sanki daha sıkıntısız ve kolay bir başlangıç olacak gibi duruyor... ----- Direnmedik, makul gördük “PİS, külüstür, bakımsız Rum evleri. Bodrumlarında rutubet vardır, fare yuvasıdır. Halbuki apartman. Bambaşkadır, asrileşme, sınıf atlama, medeniyete terfidir.” İşte, 1950’lerden itibaren o otantik, güzelim Sakız evlerini bir bir katlederken hakim psikolojimiz tam da böyleydi. Karşıyaka’nın arka sokaklarında böylesi bir ev yerle bir edilip, yerine ucuz bir 4 katlı apartman dikildiğinde orada oturacaklara hayranlık ve hasetle bakılırdı. Kordon boyuca yalıların imhası bahsi zaten tam bir yürekler acısıdır. Peki, bizler bu denli bilinçsiz miydik? Araştırmacı Yaşar Ürük, Kordon’da yapılaşmanın 1957’de başladığını, Osman Kibar’ın belediye başkanı olduğu 1963 yılını kadar eski binaların yarısının yıkıldığını, ifade ediyor. Yani tüm suçu Asfalt Osman’a çıkaran efsane de doğru değil. Ayrıca, rivayet odur ki, Osman Kibar, Ankara’dan “Rum izlerini sileceksiniz” şeklinde bir Milli Birlik Komitesi yazılı talimatından söz edermiş. Büyükşehir arşivlerinde böyle bir belge acaba var mıdır? Neyse, suçu başkalarında aramayalım. Bizler de direnebilirdik. Hiç direnmedik. Hatta, o dönemi yaşayanlar mülk sahiplerinin müteahhitler önünde kuyruk olduğunu da hatırlayacaklardır. Neticede, görgüsüzdük, babamızın, dedemizin memleketi değildi ve bu “oya” gibi kente kötülük yapmakta hiçbir beis görmedik.",https://www.hurriyet.com.tr/yazarlar/sitki-sukurer/tramvaylarimizin-rengi-ne-olsun-40363252
Sıtkı Şükürer,Demokratik mücadele,"Ocak 22, 2017 12:25","Bugün Türkiye’de “halk”, yetkilerin tek elde toplanacağı bir yönetim modeline cevaz verecek gibi gözüküyorsa ve iktidarı talep edenler “paylaşımcı” bir izlenim vermiyorsa, “millet iradesi” kavramını kutsallaştırmak ne denli mümkündür? Bu ülke iktidarda olanların olmayanları baskıladığı bir siyasi gelenekten geliyor. Maalesef, toplumun her kesimini kucaklayan ve asgari müştereklerinde mutabakatını temin etmiş bir Anayasamız hiç olmadı. Hal böyle olunca, adını ister “Militer Vesayet” deyin, ister “% 51 tahakkümü”, iktidara yakın olmayanların payına sadece “ezilmek” kalıyor. Bu ülkeyi çoğunlukçu değil de, çoğulcu bir yapıya dönüştürmek istiyorsak, bunun yolu iktidarın insafından geçmemeli. Hiç şüphesiz, Cumhuriyet değerlerini benimseyen laik insanların eline silah alıp mücadele edecek hali yok. Ancak bahse konu demokratik mücadele, sadece Parlamento’daki siyasi partilere bırakılmayacak kadar da önemli. Bu anlamıyla, referandum süreci umarız demokratik bir şölene dönüşür. FAZLA MAKROYUZ Ülkedeki gelişmeler iş dünyasının konstrasyonunu bozmuş gibi duruyor. Patlayan bombalar, terör, Anayasa, doların yükselişi... Hiç kimse, olması gerektiği ölçüde kendi gündelik, mikro problemlerine eğilmiyor. Sanki yaşanan olaylar nedeniyle, olabileceklere dair kendi zihinlerinde en kötü senaryoları satın almış gibiler. Hal böyle olunca artan sıkıntılarını umursamıyorlar, duygusal kopuşlarını körükleyen spekülatif tahliller yapmaya bayılıyorlar. Kim ne derse desin bu durum “garip bir ruh hali” dir. Galiba tüm ülkenin bir an önce normalleşmesinde fayda var. Zira her birimizin problemlerinin çözümü evvel emir de gerçek gündemlerimize ilginin kaybedilmemesinden geçiyor. YAZIK ÇOK YAZIK Bu topraklarda demokrasi zor. Tarih boyunca hiç olmadı. Cumhuriyet, militer vesayetin gölgesinde “laik” bir modeldi. Şimdilerde “çoğunlukçu” anlayışa yaslanan milliyetçi – muhafazakar iktidar giderek otokratikleşiyor. Laiklik ve İslami model arasında bir tarihi “sarkaç” gidip geliyor. Aralarda denge oluşamıyor, farklı renklerin bir arada yaşaması giderek zorlaşıyor. Hal böyle olunca, demokratik zihinler, entelektüel kaygılar, idealist tutumlar... Hemen hepsi çöp oluyor ve hangi dünya görüşüne dahilsen o bakış açısının askeri haline geliyorsun. Bugün sıradan bir sekülere sorarsanız, “madem bana hayat hakkı yok tabii ki Kemalist Cumhuriyetçiyim” diyecektir. Ya da sıradan bir muhafazakar açısından 15 Temmuzun anlamı, liderinin ve mevcut rejimin korunmasıdır. Nereden nereye geldik. “Demokrasi” herkes için fantezi olmaya başladı.",https://www.hurriyet.com.tr/yazarlar/sitki-sukurer/demokratik-mucadele-40343100
Sıtkı Şükürer,Gavurluk yok edilen mazidir,"Ocak 15, 2017 11:53","İzmir derken, şu anda bu kent de yaşayanları kastediyoruz. Cevabını hemen söyleyelim. “Değildir”. Hani, elit, laik, Arap sevmeyen, Müslüman hissetmeyen, Batı hayranı, şehirli, modern, hatta endişeli modern bir tipseniz, Atatürk’ü bu karışık ruh halinizin temsilcisi zannediyorsanız, kuvvetle muhtemeldir ki “Gavur İzmirli” diye anılmaktan içiniz bir hoş oluyordur. Ancak, maalesef bu kentin 100 yıl öncesine dair referanslarıyla uzaktan yakından bir ilginiz olmadığı için bildiğimiz, artısı ve eksisi ile necip Türk vatandaşısınız. Hatta, illa geçmişten bir referans yakalamak arzusunda iseniz, aradığınız illiyeti, talancı özellikleri ile “Afrika Çekirge”de arayabilirsiniz. Zira, dalga dalga göçmen olarak geldiğimiz bu geçmişin biblo kentine bir faninin yapabileceği tüm haksızlıkları eksiksiz yerine getirmiş nesillerin torunlarıyız. Selanik’ten, Girit’ten, Rodos’tan gelen, sözde Batı görmüş ilk nesil göçmenler bir biçimde kendilerine verilen imkanları, köylülük kültürüne, yem ettiler. 70’li yıllara gelindiğinde, ortada ne tarihi doku, ne temiz bir deniz, ne bağlar, bahçeler kalmamıştı. Gayrimüslimler, birkaç Hristiyan levanten aile ve şimdilerde bin kişiye inmiş nüfuslarıyla Yahudiler’den ibaret bırakılmıştı. Hani mübadele ile gelenlerin kendi aralarında konuştukları Rumca’ya bile tahammül edemedik. Etrafımızda dedesinin Boşnakça ya da Çerkezcesini bilen kaldı mı, ben bilmiyorum. Bu insanlar bir kentin tarihinde yaşayabileceği en insafsız ve kapsamlı rant operasyonu ile o güzelim binaları ucuz apartmanlarına dönüştürüp, edindikleri haksız servetleriyle kuşaklar boyu geçindiler. Daha sonra 1960’lardan itibaren Anadolu’dan göç almaya başladık. Gelenlerin hiç biri buralarda büyümemişti. Güzel İzmir’in, bu ikinci dalga göçmenleri ile cezası devam ediyordu. Sağlıksız kentleşme, gecekondulaşma yolunda ne kadar ayıp varsa eksiksiz yerine getirildi. Ancak buralar “büyülü Ege”. Mihrap o denli sağlam ki, dövsen de sövsen de o kadim ışıltı seni kendine önce aşık sonra mahcup etmeye başlıyor, karartısını, kirliliğini örtüyor. İzmir; havası, suyu, güneşi, toprağı ile yaşayanı kendine çeken, adam eden, olmazsa olmaz o mutedil, medeni ruh halini giydiren bir hızlandırılmış tekamül kursu gibi adeta. Şüphesiz, en erken gelenlerin çocukları en fazla “mesafe” alanlar oluyor. Ve, yine hiç şüphesiz en balık hafızalı olan ve “kabuğunu beğenmeyen kestane” tavrıyla “en bir Avrupalılarımız da” bunlardan çıkıyor. Ama, üzgünüz, ikna edici olamıyorlar. “Gavur” olmak bu kentin tarihinde kaldı. Dolayısıyla, hiçbirimizin kumaşı, etrafımızda gördüğümüz, beğendiğiniz ya da beğenmediğimiz insanlardan pek bir farklılık içermiyor. ----- Görecek günler var daha REEL sektörün net döviz borcu 212 milyar dolar. Yaklaşık yarıya yakın kısmı 5 yıldan uzun vadeli. Hani döviz borcu kısa vadeli olanların işi zor. Ancak şirket borçları cari kurla değerlendiğinden, uzun vadeli borçlanan şirketlerin de bilançoları olumsuz etkilenecek. Yalnız, döviz kurunun sürekli artması iyi bir şey değildir. Yabancı para cinsinden günden güne fakirleşiyoruz. Halkımız, elindeki avucundaki erimenin devam ettiğini görür ve “Dolarize” olmaya kalkışırsa işler kontrolden çıkar. Böylesi anlarda “Devletin Bekası” anlayışı her şeyin önüne geçer ve geçmişte örneklerini gördüğümüz haşin tedbirler devreye girer. Neler mi olur? Servet vergileri gelebilir, Türkiye yerleşiklerinin döviz tevdiatları Türk Lirasına çevrilir. Kambiyo kısıtlamaları yeniden getirilir. Özetle 1980 öncesini dönülür ve kapalı bir ekonomik modele doğru geçeriz. Denilebilir ki, Türkiye makro büyüklükleri itibariyle bu denli dış dünyaya entegre olmuşken böylesi tedbirler artık mümkün değildir. Yani bu ülkede son dönemlerde olmaz denilen, makul akla sığmayan ne varsa bir bir olduğundan, ekonomi ile ilgili hiçbir şeyi “mümkün değil”dir diye kestirip atamıyoruz. Nitekim son dönemlerde sabit kur söylemleri artmaya başladı. Kambiyo rejimini değiştirmeyecekseniz “sabit kur” faizleri yukarıya doğru patlatır, bilinsin. Bununla da kalmaz döviz karaborsası oluşur, rezervler tükenir, tam bir ekonomik kaosa sürükleniriz. ----- Akbıyık Et Lokantası İSTANBUL’da bile yenidir “et restoranları”. Nusret, Günaydın Kasap... Bir modadır başlattılar. İzmir’de de benzer akım görülmeye başlandı. Kordon’da Etçibaşı, Ankara asfaltında Seçkin Et, Manisa yolunda Cumba, Urla’da Seyhan Et, Çamdibi’nde Akbıyık ilk anda bildiklerim. Size, bu yazıda Akbıyık’ı tanıtmak istiyorum. Sığır filetosunu kızgın tereyağda döküm tavalarda önünüzde pişirip “nar” gibi servis edişleri, yekpare kuzu kafesi parçalayarak pirzola halinde sunumları, dönerleri... Tüm bunlar Çamdibi’nde, son derece mütevazi bir esnaf lokantasında gerçekleştiriliyor. Bu mahalle lokantasını lezzet avcılarının dikkatlerine sunuyoruz.",https://www.hurriyet.com.tr/yazarlar/sitki-sukurer/gavurluk-yok-edilen-mazidir-40336319
Sıtkı Şükürer,Tramvayımız,"Ocak 29, 2017 13:18","Bittiğinde, hele aradan birkaç yıl geçtiğinde kentin karakteristliğinde çok ciddi bir ağırlık taşıyacak. Muhtemelen yolcu trafiğinde çok önemli bir işlev görmesinin yanı sıra, bir “oyuncak tren” görüntüsü ile pek bir seveceğimiz sembolümüze dönüşecek. Denizle olan iletişimimizi zayıflatır diye endişelenenlerimiz olsa da karayolu, demiryolu ve kıyı, aynı seviyede planlanırsa böylesi bir kopukluğun yaşanmayacağını düşünüyoruz. Geçmişte körfez vapurları, diyelim Kaf kaf kazandı, düdükleri ile yeri göğü inleterek Karşıyaka’ya yanaşırdı. Sanki bu sempatik tramvaylarımız gelecekte pek çok festival kervanında müthiş renkliliklerin sunulmasına vesile olacaktır. Projenin tamamlanmasını dört gözle bekliyoruz. ----- Aslımıza dönüyoruz YAYGIN klişedir. Türkler ekonomilerini doğrulttuğu anda, üzeri hafif bir tülle örtülmüş iddiaları yeniden ortaya çıkar. Milli gelirin trilyon dolar seviyesini aştığı bir durumda, Ortadoğu’ya nizam vermek, Balkanlar’da, adalarda haklarımızı hatırlamak, Türki Cumhuriyetleri doğal uzantımız içinde varsaymak, ülkeyi yönetenlere normal gelmeye başlıyor. Bir anlamda imparatorluk reflekslerinin su yüzüne çıktığı bu eğilim, beraberinde; demokrasi, hukukun üstünlüğü, insan hakları gibi “Batı tipi” değerleri önemsiz hatta değersiz addediyor. Fütuhat kültürü emir-komuta disiplini altında işlediğinden, tarih boyunca olduğu gibi, nihai bir karar vericiye yaslanma arayışlarını arttırıyor. Başkanlık tartışmalarını biraz da bu cepheden değerlendirmekte yarar var. Tamam, Cumhuriyet kurulurken mecburi bir tek sesli yönetim anlayışına ihtiyaç vardı. Ancak işler rayına girdikten sonra, 1950’lerden itibaren pekala demokrasiyi derinleştirebilirdik. İyi niyetle ve hafif korkarak yola çıkıldı. Tuhaf bir denklemin farkındaydık ve endişeleniyorduk. Askeri vesayet kalktığı ölçüde ülkenin nefesleri genişliyor, girişim özgürlüğü, morali, iş hayatını harekete geçiriyor, beraberinde toplumun refahı artıyordu. Refah özgüven demekti. Özgüven; aslına iade olma, bağlı olarak Batı değerlerini reddetme sürecine girmekti. Palazlanan Türkiye ile racon kesen, otoriterleşen Türkiye, vazgeçilmez bir eküri olarak tarihsel rolüne tekrar hevesleniyordu. Dikkat edilirse Başkanlık talebi sadece muhafazakarlardan gelmiyor. Milliyetçi karakteri ön planda olan MHP de kabuk değiştirerek yayılmacı geleneğini hissetmek isteyen askeriye de bu karara destek veriyorlar. Özal’dan Demirel’e gücün tek elde toplandığı Başkanlık modellerine hep bir işaret edilme hali söz konusuydu. Diyebilirsiniz ki, tarifli, huzurlu, barışçı, ılık bir ülke olmak neyimize yetmiyor. Ancak buralar Asya coğrafyası. Belki de kaçınılmaz kaderimizdir yaşadıklarımız. ----- Enerjimiz azaldı HER şey “yavan” geliyor. Evet doğru kelime bu... “Yavan”. Fersiz, soluk, tatsız, vasata angaje bir yavanlık hali bu. Mesela televizyonlarda seyredecek bir şey bulamıyorsunuz. Tartışma programlarında hep aynı temkinli insanlar. Dizilerin senaristlerinde anlaşılmaz bir form düşüklüğü. Futbol, hani keyfimizdi, heyecanımızdı, baş muhabbetimizdi, şimdi kişisel reytingimizde çok aşağı sıralarda. Sanki arkadaşlarla, dostlarla çok daha sık bir araya gelirdik. Sanki her daim aramızdan hayallerini ısrarla paylaşanlar olurdu. Bu heyecansızlık hallerimizi sadece “mevsim”e yıksak, hani “cemre”lerle birlikte toparlanırız desek, dürüst olmak gerekirse, yalan olur, eksik kalır, kendimizi kandırırız. Kutuplaşan Türkiye’nin zayıf kanadında olmanın getirdiği farkındalıktan mıdır, bu kırık hissiyatımız? Ancak bu böyle gitmez... Ülkenin %50’sine yakın kesimi bu denli enerjisiz, mutsuz olursa geriye kalanlar da kaybeder. Referandum süreci umarız; inciten, aşağılayan bir üslubun tek taraflı bombardımanı ile geçmez. Aynı vatanda yaşıyor olmanın cıvıltısı, sevinci azalmasın istiyoruz. Giderek farkındayızdır ki, kendine yönelik bir dünya kurarak yaşamak bir çare değil. Bu sebepten “vazgeçmişlerin çukurunda” kolonileşmeye hayır diyerek, hayata her alanda dahil olmak için çaba sarf etmemiz gerekiyor.",https://www.hurriyet.com.tr/yazarlar/sitki-sukurer/tramvayimiz-40349709
Sıtkı Şükürer,Bir rengimiz olmalı,"Şubat 06, 2017 01:31","Hollanda mesela “Portakal”dır. Brezilya faşinglerinde sarı ve yeşil hakimiyeti zihinlerimize kazınmıştır. Maldivler turkuazdır. Komşumuz Yunanistan’ın masa örtülerinden tentelerine, mavi-beyaz birlikteliği mühürü gibidir. Türkiye geniş bir coğrafya. Kültürel çeşitliliği fazla. Bu sebepten bir “renk” arayışına gidilirse “kentler” ön plana çıkar. Sözü İzmir’e getirmek istiyoruz. İzmir’in bir “rengi” olmalı. Trenleri de o renge boyanmalı, vapurların bacaları da. Uygun olan, kaldıran her yer kendini bu renge (rengimize) açmalı. Özgünlüğümüzün alametifarikası olmalı rengimiz. Bir ölçüde Bodrum, “beyazı” ile bu işte mesafe aldı. İstanbul; erguvanları, laleleri, mor salkımları ile sembol çiçekleri üzerinden bir renk yakalayabilir. İzmir mesela “Sardunya kırmızısı” mıdır? Ya da tüm Ege için geçerli “yağ yeşili”. Tamam, “mavi” seslerinizi duyuyoruz. Ama tertemiz körfezi olan bir kent hak eder maviyi. Evet, bir rengimiz olmalı. Katkılarınızı bekliyoruz. ----- HDP kilit gibi NİSAN ayında “referandum” olacak. Cumhurbaşkanı’nın yetkilerini artıran anayasal düzenlemeleri oylayacağız. İktidar tüm imkanlarını seferber ederek halkı iknaya çalışacak. Parlamentoda, gereken 330 oy için AK Parti ve MHP birlikte hareket etti. AK Parti’nin halk desteği %38 ile %49 arasında gidip gelir. Ekonominin iyi gitmediği zamanlarda bahse konu alt sınır, hiç de gözden uzak tutulması gereken bir ihtimaldir. Bu sebepten ikinci bir partinin blok desteği onlar için çok önemli. Görülen, MHP tabanının “Evet” konusunda pek de ikna olmadığı. Esasında AK Parti, kendi seçmenine bile, onları rahatlatacak bir gerekçe anlatabilmiş değil. Mamafih AK Partililer “Reis”e saygıda kusur etmezler. Ancak, vurguladığımız gibi MHP seçmeni, ilave ikna edilmeye muhtaç gözüküyor. Şayet MHP nezdinde “evet” rüzgarı estirilemez ise iktidar bu defa yönünü HDP seçmenine çevirmek zorunda kalacaktır. Hani, “Başkanlık dar bölgeye, dar bölge eyalet sistemine geçişin altyapısıdır” mesajı inceden ve derinden verilmeye çalışılabilir. Hani, en azından “Sandığa gitmeyin” pazarlığı yapılabilir ki, bu da iktidar cephesinden işi çözer. Önümüzde 2.5 aylık bir süre var. En büyük muamma da şayet “hayır” çıkarsa, ondan sonrasında ne olacağı. ----- Arda, Burak, Murat Boz TÜM ülkenin sevdiği insanlarsınız. Gençsiniz, sporcusunuz, popçusunuz, başarılı ve zenginsiniz. Yani rol modelsiniz. Tabii ki, siyasetçi sizi kullanmak isteyecektir. Tamam, koca Cumhurbaşkanı ağabeyinizdir. Size değer veriyordu ve onu kıramazdınız. Ama bir “diyet” borcunuz da yoktu. Direnebilirdiniz. Ağırdan alır, bunu hissettirebilirdiniz. Zira siz, öncelikle tüm topluma sorumlusunuz. Politikadan uzak, sıcak, keyif veren, mesafesiz kimlikleriniz vardı. Kimliklerinizi bile şaşırttınız, haksızlık ettiniz. Hiç şüphesiz özgür tercihinize hiç kimse bir şey diyemez. Ama kutuplaşan Türkiye ortamında daha dikkatli olabilirdiniz. Hani, güçlünün safında olmak yerine mesela muhalifin yanında olmayı deneseydiniz. Bu defa karşı tepkiyle karşılanacak, ama derinlerde daha bir anlaşılır olacak ve “hesapsız” addedilecektiniz. Tekrar vurguluyoruz. Bu tavrınız sizin demokratik hakkınızdır. Hiç kimsenin yargılama hakkı yoktur. Ancak, eleştirilecek bir tercihte bulundunuz. Bu cümleden hareketle, tutumunuzun maliyetlerine katlanma durumundasınız. Kolayı seçtiniz, gereksiz topa girdiniz, kendinize (muhtemelen) kalıcı hasar verdiniz. Değmezdi.",https://www.hurriyet.com.tr/yazarlar/sitki-sukurer/bir-rengimiz-olmali-40356277
Sıtkı Şükürer,Evlat Fethi,"Ocak 08, 2017 11:55","Bu memlekette kendilerini “sıradan ve makul” olarak tanımlayan insanlar, Yani bizler, öyle “tedirgin”, “endişeli”... Ve benzer laflarla izah edilemeyecek ölçüde bedbiniz, ümitsiziz, öfkeliyiz. Elimizden fazla bir şey gelemeyeceğinin farkındayız. Bu duruma sebep olanlara lanet okuyoruz. IŞİD’den PKK’ya, insan kimliğimizle anlayamadığımız bir ideolojinin, mensubiyetini taşıyanlar tarafından, kör bir dayanışma anlayışı ile sahiplenildiğini dehşetle yaşıyoruz. Bu ideolojinin borusunun çalındığı bir ülkede yaşıyor olmanın savunmasız ve güvencesiz ruh hali içinde, yalpalanıp duruyoruz. İyi, güzel, medeni günlerin “imkansız uzaklıklarda” olduğunu görüyoruz. Ne olacak da değişecek, bir “mucize”nin tasvirini bile yapamıyoruz. Hemen her konuda, bardağın dolduğu, işlerin şirazesinden çıktığı, hırsların hüzünlere karışıp gözyaşı olarak içimize aktığı bir 2017 yılına başladık. Her şeye rağmen buradayız, hiçbir yere gitmiyoruz. “Elveda” dediğimiz hayallerimizdir. Bedenlerimiz burada ve boğazımız söyleyemediklerimize dair düğümlenmiş bir halde, sessizce ve hiddetle ağlıyor, isyan ediyoruz. Her türden inceliğin kaybolduğu, “kalın, kap kalın odunsu” bir duyarsızlık ve hoyratlığın normal addedildiği, yüzsüzlüğün tavan yaptığı bir garip ve sadece acılar üreten bir ülkede yaşar olduk. Maalesef, yaklaşımların ve zihniyetlerin değişeceğine dair en ufak bir işareti göremiyoruz. 2017’de ne olacak, nasıl geçecek, bilmiyoruz. ----- EGEV MEVZU “insan kalitesi” olunca İzmir bu konuda en şanslı şehirdir. Hemen her konuda en nitelikli insanlar bu kentte yaşarlar. İki duayen gazeteciden söz etmek istiyorum. Gönül Soyoğul ve Feyzi Hepşenkal. Gönül Hanım, Ege’de SonSöz internet gazetesinde, o bilinen yetkin kalemiyle ülke gündemini yorumluyor ve tiryakileri tarafından hayranlıkla izleniyor. Feyzi Bey de bir ciddiyet ve saygınlık abidesi olarak, sosyal medyada oluşturduğu platformlardan, tüm genç meslektaşlarına parmak ısırtan bir amatör heyecanla, “tek kişilik ordu” kıvamında gazeteciliğin adeta dersini veriyor. Şimdi bu iki insan, İzmir’in yakın geçmişinde çok önemli görevler ifa etmiş EGEV’in yönetim kuruluna seçildi. Ege Ekonomisi Geliştirme Vakfı, 10 ili kapsayan yapılanması ile müthiş potansiyeller içeren bir “küllenmiş dev”dir. Geçenlerde, yenilenmiş bir yönetimle taze bir başlangıç yapan EGEV, kuvvetle muhtemel, gelecek günler için en fazla gündemi meşgul eden kuruluşların başında gelecek. Bahis konusu yeni dönemde tecrübeli bir sivil toplumcu ve eski bir parlamenter olan Mehmet Ali Susam da yer alacak. Böylesi özel kişilerle takviyelenmiş yeni yönetime başarılar dileriz.",https://www.hurriyet.com.tr/yazarlar/sitki-sukurer/evlat-fethi-40329949
Sıtkı Şükürer,Muamma,"Aralık 18, 2016 12:15","Bizim gibi “laik” kültür içinde yetişmiş insanlar için en büyük muamma budur. Cumhuriyet ideolojisinin yetiştirdiği nesillerdik biz. Tamam, askeri vesayet azalınca bu ülkenin farklı dünya görüşlerine sahip insanlarının da masaya oturacaklarının farkındaydık. Şüphesiz “öteki”leri kabullenmek zaman alacaktı. Ama bir yerlerde bir biçimde kesişir ve yeni bir denge oluşur diye düşünüyorduk. Razıydık yeni Türkiye’ye. Hatta ülkemizin demokrasi haritasının bu şekilde şekillenmesini, bir nevi “muasır medeniyete” ulaşma olarak algılıyorduk. Demokrasi muhafazakarlar eliyle inşa edilecekti. Zira, hafif burulsak da halk onları işaret ediyordu. Haklarını teslim etmek lazım, başlangıçta çok dikkatliydiler. Hatta; Aleviler, Kürtler, Çingeneler... Bu denli kapsamlı “demokrasi taarruzu” bize bile fazla geliyordu. Mesafeli hallerimizle aşırı ulusalcı huysuzlukları kendimize hak görüyorduk. Hatırlayın, mesela Prof. Özbudun’a mükemmel bir evrensel Anayasa taslağı hazırlatıyorlar, abuk sabuk karşı çıkıyorduk. Sonra... Sonra ne oldu, tam bilmiyoruz. Muhafazakarların lideri Tayyip Erdoğan, bırakın ülkeyi, bölge ve dünyanın yükselen yıldızı konumundayken direksiyonu kırmaya başladı. Komşularla ilişkilerde “sıfır sorun” politikaları terk edilmeye, Ortadoğu’da mezhepçi tutumlar alınmaya, AB ile ilişkilerde tahrik edici tepkiler verilmeye, İsrail, Rusya, ABD... Hemen her ülke ile inişli çıkışlı, ama lafın, sözün hiç esirgenmediği, tehditin havalarda uçuştuğu... Hülasa her türden tırmandırıcı enstrümanların kullanıldığı bir yönetim anlayışına geçtik. İçeride Kürtlere yönelik “Barış süreci” yaklaşımları tamamen terk edilirken, FETÖ olayının yarattığı travma ile hukuk pek önemsenmemeye, Başkanlık modelleri arayışı ile otoriterliğe yelkenler açılmaya başlandı. Şimdi, açık söylemek gerekirse, başta laik kesimler olmak üzere on milyonlar bu durumdan tedirgindir ve kendilerini güvenli hissetmiyorlar. Neden bu noktaya gelindi, hiç kimse, hatta dış dünya bile tam anlayamıyor, anlam veremiyor. Oysa, iktidarın ilk yıllarında izlenen politikalara devam edilseydi, bugün Tayyip Erdoğan ülkenin tamamına yakınının desteği ile çok daha farklı bir konumda olabilirdi. Muhtemelen Nobel Barış Ödüllü bir devlet adamı kimliği ile tüm İslam coğrafyasının makûs talihini değiştirebilecek bir rol modeldi. Bu potansiyel açık olarak vardı. Tekrar ilk soruya dönüyoruz. Tarihi misyonun ve kendi değerlerinin farkına mı varılmadı? Nedir bu vazgeçişin sebebi? ----- Şeyh Bedrettin DÜNYA yeniden ulusların içlerine kapanmaya başladığı bir sürece girdi. Bu çok “tatsız” bir gelişme. Böylesi anlarda, materyal hırsların törpülendiği, paylaşımın ön plana çıktığı, asgari müştereklerin çoğaltılmaya çalışıldığı çabalar çok daha önemli hale gelir. Kendi tarihimizden çekip çıkartacağımız ve tüm insanlığa, onun savunduğu değerler üzerinden mesaj verebileceğimiz bir değerimiz böylesi bir anlayışın sembolü olabilir. Şeyh Bedrettin. O Bedrettin ki, “yar yanağından gayrı” her şeyin paylaşıma konu edileceğinden söz etmiş, Yahudi’si, Rum’u, Alevi’si, Sünni’si, Hristiyan’ı ile etrafına topladığı insanları, haksızlığa, zorbalığa karşı hümanist bir ülkü paydasında birleştirebilmiş birisidir. Börklüceli’den Torlak Kemal’e, onun yaktığı meşale, buralarda, Karaburun’da, Aydın Ortaklar’da yanmaya devam etmiştir. Bu anlamıyla Bedrettin, Ege’dir, İzmir’dir. Onu sahiplenerek, Serez’den İstanbul’a nakledilmiş kemiklerini buralara getirtip bir Anıt Mezar inşa etmek inanılmaz bir çekim alanı oluşturabilir. Kültür Bakanlığı, STK’lar, Belediye... Lütfen bu “insan” odaklı projeyi bir düşünün. ----- Buluşalım Kordon’da TÜM Türkiye İzmir’in Kordon’unu bilir. Gelip gördüğünden midir? Hayır. O yeri ülkenin tamamının bilgisine, hafızasına dahil eden en önemli faktör bir şarkıdır. “Bir münasip zamanda, Mesela saat 10’da, Buluşalım Kordon’da, Der gibi geldin bana.” Ünlü bestekar Necip Mirkelamoğlu’ndan söz ediyoruz. 2010 yılında kaybettiğimiz Mirkelamoğlu’na İzmirliler’in bir vefa borcu olduğu aşikardır. Eski bir parlamenter olan ve mezarı kentimizde bulunan bu “Cumhuriyet Beyfendisinin” bir “büstü” Kordon’a çok yakışmaz mı? İlgililerin takdirine sunarız. ----- Çakırcalı Mehmet Efe “İzmir’in kavakları, Dökülür yaprakları, Bize de derler Çakıcı, Yar fidan boylum, Yakarız konakları.” Ege efelik kültürünün en önemli isimlerinden biri de Çakırcalı Mehmet Efe’dir. Ödemiş İlçesine bağlı Kayaköy’de efeye ait konak, müze ziyaretçilerini beklemektedir. 1872-1911 yılları arasında yaşayan Çakırcalı Efe bu toprakların Robin Hood’udur. Yaşar Kemal’in ölümsüzleştirdiği Mehmet Efe gibiler ihtiyacı her daim hissedilen bir “gizli vicdandır.” Haksızlığa başkaldıran, zalimden aldığını yoksula paylaştırılan bu “epik efsane” unutulmayı hak etmiyor ve Kayaköy’deki mezarından muhtemelen sitemli bir hüzünle hemşehrilerini izliyor.",https://www.hurriyet.com.tr/yazarlar/sitki-sukurer/muamma-40310278
Sıtkı Şükürer,Ödemiş’in Töngül Pidesi,"Aralık 04, 2016 11:00","Ödemiş mutlu insanlar diyarıdır. Yaşadığı yerlerin bereketli güzelliğinin farkında, Allah’ın şanslı kullarından olduklarının idrakinde, kendine yeten, huzur, dinginlik ve sevecenliğin her hallerine sindiği insanlar yaşar bu uzak İzmir beldesinde. Özellikle cumartesi dememizin sebebi, muazzam büyük bir pazarın bu günde kuruluyor olmasıdır. Hem cıvıl cıvıl hem de telaşsız Ödemişlilerin arasına karışarak, sadece yiyecek değil, elişi ürünlerin de satıldığı ortamda alışveriş müthiş bir hafifleme sağlıyor. Ancak büyük ödül bize göre 124 yıllık tarihi fırınında Töngül pidesi yemek. Dededen toruna süregelen bu mekanda İsmail ve Sadettin Töngül; maydanoz, süt, şeker, kavrulmuş kıyma, yaş maya, tulum peynir gibi malzemelerle “akıllara seza” bir lezzet üretiyorlar. Hani, Töngül pide sonrası pazarı dolaştınız, geniş çay bahçelerinde oturdunuz, hatta bir efor gösterip 7 kilometre uzaktaki Birgi’yi ziyaret ettiniz ve mideniz tekrar sinyal vermeye başladı ise bu defa Ödemiş’in meşhur köfteleri dönüş yolu ikramiyesi olarak sizi bekliyor demektir. Bu aşamada da tavsiyemiz Köfteci Hurşit’tir. (Töngül Pide - 0536 312 33 90) - (Köfteci Hurşit - 0232 545 40 98) ----- Kumandan Castro kıymetlimizdir CASTRO’yu ve onun Küba’sını değerlendirirken hangi gözlüğü taktığınız çok önemlidir. Hani, “refah”la “mutluluk” kavramlarını karıştıranlardansanız, vay Castro’nun haline. Castro bir devrimciydi. Arkadaşları ile birlikte Küba’da Sosyalist bir düzen kurdu. Üstelik bu işi dünya kapitalizm merkezi olan bir ülkenin hemen yanı başında becerdi ve sürdürdü. Biliyoruz, Komünizm bugün “yenilmiş bir ideolojidir”. Ancak bu durum, onun heyecanlandırıcı bir ütopya olduğu gerçeğini değiştirmez. Komünizmin önceliğinde daima “insan” vardır. Sömürünün olmadığı, yabancılaşmanın tasfiye edildiği, Devletin gerekmediği, insanın zaten iyi olan özünün ortaya çıkarıldığı, barışın, sanatın, özgürlüğün ebedi kılındığı bir düzenin hayalini kurmuşlardır komünistler. Ama hayat teoriye uygun tecelli etmemiştir. Castro ve arkadaşları böylesi bir ideali gerçekleştirmek için yola çıktılar. Neticede, öngördükleri düzene geçişi sağlamak için oluşturulan “Sosyalist Devlet Diktatörlüğü” demokrasiyi rafa kaldırdı, teknolojiyi, moderniteyi unutturdu, girişimciliğin getireceği dinamizm, yerini bir boş vermişlik ve tembellik eğilimine terk etti. Ancak, eğitim ve sağlık politikaları ile de yüksek standartlar yakalandı. Yanı sıra, tüm dünyada “iyi kalpli insanların fethedilemeyen bir kalesi” olarak, gözlerinden sakındıkları bir hayal ülke konumunu korudu. Şüphesiz o insanlar da biliyorlardı bazı şeylerin ters yürüdüğünü. Ama bu denli “kirlenen” bir dünyada, bu hali ile bile “Küba” tartışarak yıpratmaya çalışacağımız son yer olmalı. Seni unutmayacağız Kumandan. ----- Tek kollu aydınlar CUMHURİYET çok ciddi birikimlere sahip aydın insanlar yetiştirdi. Bu insanların bazıları umman kültürleri ile dünyayı kavramımıza neden oldu, adeta pek çoğumuzun zihin haritasını inşa etti. Geldiğimiz noktada; Küba devriminden, Operaya, Rönesans’tan New York’lu bireyin içsel sanrılarına kadar hemen her konuda bizleri besleyen mebzul yazar çizerlerimiz var. Beri yandan, hemen yanı başımızda, aynı ülkede, belki kentimizin varoşlarında ya da nispeten daha az gittiğimiz şehirlerde, kasabalarda, apayrı bir kültür içten içe yaşıyordu. Bilinçli şekilde kendi ateşini parlatmadan ama asla küllendirmeyerek vaktinin gelmesini sabırla bekliyor ve değerlerini geçirdiği insanların sayısını çoğaltıyordu. Derken, bu insanlar iktidar oldu. Dünya görüşlerini kendi referanslarına yaslayan ve hiçbir tereddüt duymadan savunan bir kitle ile karşı karşıya kalmıştık. İşte o aşamada, bizim tarafın en münevverinin bile onların zihinlerini besleyen külliyat konusunda müthiş yetersiz olduğu fark edildi. Anlı, şanlı düşünürlerimiz, kanaat önderlerimiz, İslami mevzularda cehalet mertebesinde bilgisizdi. Sosyolojik boyutuyla genel yaklaşımlar getirmeye çalışmak çok yüzeysel kalıyordu. Bu denli bir “aynı dili” konuşamama, hatta “bihaber” olma bir acizlik haliydi. Sebeplerinin Cumhuriyetin eğitim politikaları ile ilgili olduğunu biliyoruz. Ama bu işler, hani gönlünü ve fikrini bu kanada çevirmiş ve fakat o çevrelerde yetişmiş birkaç ilahiyatçıya (Rahmetli Yaşar Nuri Öztürk gibi) yaslanarak sürdürülemiyor. O insanların “iç sesi” kıvamına gelmeden, etkili eleştiri getirebilmek, kaale alınmak mümkün gözükmüyor. Bu anlamıyla, laikler ve muhafazakarlar arasında, dehşet verici bir kopukluk yaşanıyor ve bu durum tarafları giderek birbirinden uzaklaştırıyor. ----- Yine, yeniden Marx SOSYALİZM, hadi diyelim, doğrudur “yenildi”. Peki kapitalizm çok mu başarılı? Kitlelerini tüketim makinası olarak gören, imitasyon hedeflerle kırbaçlayarak, “özelini”, “özgünlüğünü” ve giderek “anlamını” yitirten, bir huzursuz modelden söz ediyoruz. Üstelik böylesi bir yaşam tarzını kendinden menkul bir ahlak anlayışı ile müthiş bir kandırmacaya dönüştürerek, kazananların hep belli olduğu bir kutsanmış değerler mertebesine yükseltmişken. Ancak, son birkaç yıldır farklı şeyler olmaya başladı. İnsanlar artık ulaşamadıkları “havuç”lara inanmıyorlar ve müesses nizamın karar vericilerini oy gücüyle yerle bir ediyorlar. Son ABD seçimlerinde Trump olgusu bunun örneğidir. Çöken Burjuva ahlakı, an itibariyle daha erdemli bir modele yöneldiği izlenimi vermese de yeni bir arayışın olduğu gün gibi ortadadır. Yeryüzündeki gelir dağılımı bozukluğu, insanlığın bir kısmının yaşamak zorunda kaldığı ürpertici seviyeler... Hangi cepheden bakarsanız bakın, Stalinist yanlışlarından arındırılmış ve hümanisttik yönü ön plana çıkartılan güler yüzlü sosyalist düzenlere yeniden ihtiyacı gündeme getiriyor. Bu anlamıyla Küba deneyimi artı ve eksileriyle pek çok konuda dünyaya rehber olacaktır.",https://www.hurriyet.com.tr/yazarlar/sitki-sukurer/odemisin-tongul-pidesi-40296234
Sıtkı Şükürer,Minber,"Kasım 06, 2016 11:07","Akgerman Ailesi, Floransalı Medici Ailesi gibi, hayalini kurdukları İzmir Rönesansı’na katkı koyabilmek için hiçbir fırsatı kaçırmıyor. Bu defa da Atatürk’ümüzün 1918 yılında Fethi Okyar ile birlikte çıkardığı ve 51 sayısı yayınlanan Minber Gazetesini gündemimize getirdiler. Giderek pusulasız kaldığımızı hissettiğimiz bu dönemde, belki de ülkemizin en karanlık yılları olan 1918’ler de bile daha güzel günlerin vazgeçilmezliğine dair bir kararlılık sembolü olan Minber Gazetesi, sizleri bilemiyorum ama bana çok iyi geldi. Teşekkürler Akgerman’lar. ----- Ata’nın resim sergisi BENZER bir çaba da İzmir Sanayici ve İşadamları Derneği Başkanı Hasan Küçükkurt’tan geldi. Hanri Benazus’un koleksiyonundan Atatürk Resimleri Sergisi, 7 Kasım Pazartesi akşamı Işıkkent’te Bortar Event Hall’de sergilenmeye başlanacak. Size de Teşekkürler Hasan Bey. ----- Moraller yerlerde sürünüyor CUMHURİYET, demokrasi demek değildir. Bu topraklarda ilk defa Tanzimatla birlikte demokratik bir toplumun tohumları ekilmeye başlamıştır. Cumhuriyet bu renkliliğe temkinli yaklaşmıştır. 1950’de çok partili hayat başlamışsa da “Kurucu irade vesayeti” daha epey bir süre devam etmiştir. Bu durum “demokrasi pratiği” konusunda toplumumuzu “acemi” kılmıştır. Cumhuriyet’in yüzü batıya dönüktür. Laik bir devlet organizasyonu yeterli addedilerek, demokrasinin kültürel altyapısının oluşturabileceği düşünülmüştür. Bu anlayış, demokratik olgunluğu yaşayarak öğrenebilecek kesimleri merdiven altına itmiş, günü geldiğinde birikmiş husumetleri ile cumhuriyet ve demokrasi kültüründen büsbütün uzaklaşmışlardır. Esasında yeryüzünde rejimler; Cumhuriyet, Padişahlık, Din Devleti diye sınıflanmaz. Temel ayrım daha basittir. Demokrasiler ve Totaliter rejimler. Cumhuriyetimiz bu anlamıyla “demokrasi” değildi. Kendini ayakta tutabilmek için “tektipleştirici” bir anlayışa yönelmesi gerekiyordu. “Kabuk bir batıcı” görünüm altında, muasır medeniyeti “hedef” göstererek, çağın o esnada önerdiği en geçerli değeri (ulusalcılık ve Türklük) temel ideoloji haline getirip bir baskıcı düzeni hayata geçirdi. Denilebilir ki “laiklik” kalitesi kazandırılmış kitleler demokrasiye daha kolay intibak sağlayabilir. Şayet, muhafazakarlar ve Kürtler bu denli baskı altında tutulmasalardı, daha özgür yaşanacak bir 80 yıl, o kesimleri evrensel demokrasiye mesafe anlamında muhtemelen çok daha ileri bir noktaya getirebilirdi. Şimdi, bu “dalgalı deniz” ne zaman makuliyete, huzura ve demokrasiye gelir ve mutabakat oluşur, bir zaman vermek zor. Açık söylemek gerekirse, bu iş öyle üç-beş yıllık bir zaman diliminde çözümlenecek gibi gözükmüyor. ----- Hakir görmeyin MUHAFAZAKAR kanattan bir kanaat önderi halkın silahlanmasını önerdi. Şüphesiz mevcut rejimi korumak için istiyordu. İlginç olan, muhafazakar kitlelerin de bu potansiyeli görmesiydi. Eline silah alıp değerleri için savaşacak kitleler, mevzu din ya da mezhep olunca bu topraklarda hep vardır. Kürtleri zaten yaşıyoruz. Peki, laiklerden böyle bir şey beklenebilir mi? Bu sorunun yanıtı bellidir. Tabii ki beklenemez, onu koruyan asker tarih olmuştur. Bahse konu bu naif kitleler Cumhuriyeti coşkuyla kutladı. Onuncu yıl marşları, bayraklar, fener alayları... Ancak, hakim güçler tarafından, ne yazık ki, fazla kaale alınmadılar, tehdit algısı oluşturmadılar. O sebepten, sanki ciddiye alınmıyorlar, kendi hallerine bırakılıyorlar, eğlenmelerine müsaade ediliyor, zararsız addediliyor, bıyık altından gülünüyorlar. Sayıları on milyonlarla ifade edilen bir kesim için acı, çok acı bir tablo bu. ----- Aklı-selimi bekliyoruz MUHAFAZAKAR dünya görüşüne sahip olanlar, kendi modellerini oturtabilmek için demokrasiyi önemsemiyorlar. Tarihi bir süreç yaşıyoruz. Kesin olan bir şey var. Artık hiçbir şey “eski Türkiye” gibi olmayacak. Gelişmeler olağanüstü hızlandı. Nefesimizi tuttuk, ne olacak diye bekliyoruz. Tek bildiğimiz, tempo böyle gitmez, gitmemeli. Ötesini bilmiyoruz.",https://www.hurriyet.com.tr/yazarlar/sitki-sukurer/minber-40269781
Sıtkı Şükürer,Başkan’ın Sığacık’ı,"Kasım 13, 2016 12:04","İnsanlar akın akın gelmişlerdi. Türkiye’nin ilk ‘yavaş şehri’ bir başka güzeldi. Alaçatı’dan farklı olarak, müthiş bir ‘yerellik’ dokusu benliğinizi ‘azalmaya’ davet ederek sarıveriyor. İddia ediyorum, Türkiye’de bu denli keyifli, sıcak, yaşam sevinci içeren, özgüvenli ve tabii ki yerel gastronomik tatlar açısından ‘kendinizden geçirici’ bir belde yok. Seferihisarın makus talihi, Belediye Başkanı Tunç Soyer’le değişmeye başladı. Tamam keşfedilmeyi bekleyen bir cennetti. Ama bu güzel yer, üstelik son derece dengeli ve dikkatli bir şekilde, ‘aslını koruyarak’ Sayın Soyer sayesinden ülke gündeminde giderek daha fazla yer bulmaya başladı. Hani bazı insanlar vardır, kalitelerini keşfetmek için zaman harcamanıza gerek yoktur, Tunç Bey’i tanıyınca böylesi bir izlenimi hemen ediniyorsunuz. Aziz Kocaoğlu gelecek dönemde Büyükşehir Belediye Başkanlığına aday olmaz ise CHP’nin İzmir adaylığı için fazla yorulmasına gerek yok, denebilir. Tekrar başa dönerek, Sığacık endişe parametrelerimizin yükseldiği şu günlerde, ziyaretçilerini ‘hafifletecek’ ve ‘morallendirecek’ bir yer. Tavsiye olunur. ALGIDA BULUŞMA Geçen hafta, Yeni Fuar İzmir’de düzenlenen Engelsiz İzmir etkinliğini ziyaret ettik. Bizi gitmeye motive eden unsur, çok sözü edilen bir seramik sergisiydi. İdol Sanat Evi tarafından, görme engelliler için düzenlenen “Algıda Buluşma” sergisi, hakikaten olağanüstü etkileyiciydi. Seramik sanatçıları, ünlü ressamlara ait tabloları, görme engellilerin de hissedeceği şekilde, kabartmalı olarak seramikten tablolara dönüştürmüşler. Miro’dan Van Gogh’a, oradan Dali’ye, dokunarak görmek, zaten kentimizin en insani etkinliği olan ‘Engelsiz İzmir 2016’nın yüreklere dokunan bir çalışması olmuş. Emeği geçenlere teşekkürler ediyoruz. PIRASANIN HUZURU Evrenin, bizim bilemeyeceğimiz, idrakımıza bile sığdıramadığımız bir düzeni var. Bizler, “dünya” denilen bir yerde yaşayan canlılarız. Başka yerlerde canlılar var mı, bilmiyoruz. Net ve somut tespit, “canlı” diye ifade ettiğimiz şeyler (biz dahil), “doğuyor, ürüyor ve ölüyor.” Bu kural kesin. Öyle, “düşündüm, ettim” kabilinden, insanlar dışında, bir özelliği, ayrıcalığı olan yok. Yani, belki de evren dediğimiz yapının formatında bu neviden farklılık hiç yoktu ve bir karambol bozulma “insan” denen varlığı “düşünen hayvan” diye nitelenen bir “çukura” itti. İşte, işler de bu noktadan sonra karışmaya başlamış gözüküyor. Din, ahlak, vatan, millet, bilim, felsefe... Akla gelen, gelmeyen bir yığın problemlerin imalatçısı olduk ve kul yapısı dertlerin esaretini yaşıyoruz. Oysa bizim gerçeğimiz “doğan, üreyen, ölen” bir “geçici eleman” olmak. Galiba masumiyetimizi tekrar kazanmanın tek yolu, bir sebeple sahip olduğumuz “aklı” kullanarak “düşünceyi” yok etmek. Melih Cevdet Anday bu fikri pek bir savunurdu. Bir “pırasanın” huzuru, Ya da “ateş böceğinin” gamsızlığı, bağırsak parazitimizin tabiata uyumlu görev disiplini. Bunlar bizim neyimize yetmedi. Oysa şimdi şu halimize bakın. Ölümlü olduğunu bildiği halde akıllı görünen aptal insanlarız. ERTESİ GÜN Devlet düzenin en önemli unsuru “Adalet”tir. Bu esasa göre işleyen yapılar huzurlu bir ortamı kalıcı olarak tesis eder. Adalet beraberinde hukuku yaratır, hukuk bürokrasisini ve bu silsile neticede “müesses nizam” dediğimiz devlet ve toplum hayatını oluşturur. Ülkemiz son dönemlerde maalesef kutuplaşıyor. Devletin ülkedeki her kesime kucaklayıcı yaklaştığını düşünmeyenlerimiz çoğalıyor Yasama, yürütme, yargı, sivil ve askeri bürokrasi, üniversiteler, STK’lar, siyasi partiler, seçim kurulları... Hemen hepsinin, olması gereken ölçüde bağımsız ve özerk olmadığı aşikar hale geldi. Diyebilirsiniz ki “güçlü iktidar” nedeniyle bir zafiyet oluşmuyor, hatta zaman kayıpları önleniyor. Şayet, bu “kabul”e aklı yatanlardansanız, her iktidarın geçici olduğunu ve “ertesi gün” de neler olabileceğini de düşünmeniz gerekir. Müesses nizamı kendi doğrularıyla örtüştürerek götüren “kişiye özel” tercihler, “sonrasına” dair, kötü niyetli “iktidar iştahlılarına” her türlü kullanıma açık bir ortam bırakmış olurlar. Kuralın, kısıtlayanın, karışanın bulunmadığı bir düzen, sonraki süreçlerinde genelde “gelen gideni aratır” şeklinde tecelli eder. Demokrasi ve adalet kaygısı taşımayan ve bu değerlerin “iskelesinden” uzaklaşan iktidarlar kendi insanlarına mutluluk veren bir nizamın kurucusu olamazlar. Hatırlayın, Nasır’la başlayan süreç Enver Sedat, Hüsnü Mübarek... derken Sisi’ye kadar geldi. İktidara gönül verenlere sesleniyoruz, maalesef, toplum hayatı insan hayatından çok daha uzun.",https://www.hurriyet.com.tr/yazarlar/sitki-sukurer/baskanin-sigaciki-40276455
Sıtkı Şükürer,Çağdaş Kültürpark,"Ekim 30, 2016 11:16","Buna mukabil, Kuş Cenneti, Kent Ormanı ya da Homeros Vadisi gibi yerler doğrudan “tabiat parklarıdır”. Tıpkı Karadeniz yayları veya Amazon Ormanları gibi... Bu sebepten Kültürpark’ı kendi haline bırakamazsınız. Sürekli elinizin ve gözünüzün üstünde olması gerekir. Doğal parklar bir nevi “Şahane Serseri”dir. Dokunmadığınız ölçüde cazibesini arttırır. Saçı, sakalı birbirine karışsa da bu bohemlik ona ilave bir “tanrısal izlenim” verir. Ancak bir metropol göbeğinde insan eliyle oluşturduğunuz yere “Şahane Serseri” muamelesi yapamazsınız. Hani, doğallık uğruna “kıllarına özgürlük” tanıyan, “dişlerini fırçalamayı” reddeden marjinallerin hallerine savrulmamanız gerekir. Yıllar önce Ankara’nın Kuğulu Parkı’nda da benzer bir tartışma yaşanmıştı. Dönemin Belediye Reisi Vedat Dalokay tüm itirazlara rağmen, o dağınık cangılı imrenilecek bir kent parkına dönüştürmüştü. Diyebilirsiniz ki, “ben, pek kimse gitmese de Kültürpark’ın bu haliyle kalmasında ısrarlıyım.” Bu amaçla “Dokundurtmam” diye kampanyalar düzenleyebilirsiniz. Ya da “şahsi takıntımdır” deyip, mesnetsiz bir özgüven yaklaşımı sergileyebilirsiniz. Bakınız, yaklaşımlar psikolojik izahlara muhtaç olmamalı. İzmir’de son dönemlerde sıkıntılı bir kesim peydah oldu. Bunlar daha ziyade Alsancak, Karşıyaka ve Güzelyalı sahilinde yaşayan ve kendilerini kentin gerçek sahibi zanneden insanlar. Pek çoğu 1920’lerden gelen bir kuşak göçmenlerin ikinci ve üçüncü kuşakları. Bu kişiler Kültürpark’a dair egoist bir ısrar sürdürüyor. Beklenir ki, “çevreci” kalkanını kullanarak bu işlere kalkışıyorsunuz, hemen her konuda tutarlı, demokrat, hümanist, empatik olmanız icap eder. Aynı Alsancaklılar, daha birkaç yıl önce çeşitli sebeplerden semtlerinde yaşamak durumunda kalan travestilere karşı, engizisyoncuları kıskandıran bir hoyrat yaklaşımla, bildiriler yayınladılar, yürüyüşler düzenlediler. Mesela yine bu zevat, Kültürpark’ın duvarlarla çevrili olmasına hiç karşı çıkmazlar. Zira o duvarlar, Park alanına Roman nüfusun Kahramanlar semti cephesinden daha fazla dahilini önler. Neticede biraz eşeleyince “ipini koparanın gelmediği”(!) bir Fuar alanı özlediklerini görürsünüz. Yani, kusura bakmasınlar, bu arkadaşlar bize yeterince tutarlı ve samimi gelmiyor. ----- Bencil ajitasyon NEDİM Atilla, Kültürpark’ın tarihini, ne olup olmadığını Ege’de SonSöz’de yazıyor. Kültürpark, insanı, sanatı, kültürü, ekonomisi ile kent içi dinamik bir yeşil alan. İnsanlar “çevreci” çağrılara düşünmeden, incelemeden destek verirler. Birileri bu insani eğilimi kullanmaya tenezzül edip birkaç bin imza topladık diyebilir. Nostaljik konforları bozulmasın diye, sürekli bir geliştirme çabası gerektiren bir Park alanının, halktan kopuk, unutulmuş (şimdiki gibi) bir hale terk edilmesini savunmamak gerekiyor. Şehir hayatı denen gerçeklik; doğa-insan dengesini kollayarak ve yaşamayı kolaylaştırarak İzmir’e hep ilaveler yapmak zorunda. Bu anlamıyla tüp geçit de bir ihtiyaç, otoyollar da tramvay projesi de... ----- Sıra Alaçatı’da İSTEMEZÜKÇÜ ekibin yeni takıntısı “Alaçatı”. Efendim; kötü yapılaşma varmış, kalabalıkmış, pahalıymış... Ez cümle rezil bir yer olmuş. Bu Alaçatı; 15-20 yıl önce, terk edilmiş, virane, çoğu hayvan damı, tuvalet kokusundan ara sokaklarına giremediğimiz bir yerdi. Şimdi, eski Rum evlerinin restore edildiği, yenilerinin de bu karaktere uygun yapıldığı ve bu haliyle müthiş bir görsellik sunan, yeme, içme, eğlence kültürü ile sadece yerli değil, yabancıları da heyecanlandıran, butik otellerinin yanı sıra beş yıldızlı tesisleri, sörf parkurları, marinaları ile sadece Türkiye değil “Dünya Ligine” oynayan ve alacağı mesafenin daha henüz üçte birinde olduğu konusunda uzmanların hem fikir olduğu bir “mucize belde.” Ve bu sayede onbinlerce insana iş, aş ve ticaret imkanı sağlayan bir yer. Hani hayattan elini ayağını çekmiş insanlarsanız, tamam bu Alaçatı sizi memnun etmez. Ama hızlı gelişme nedeniyle yaşanan kısmi arızaları da abartıp, yerin dibine sokmaya, hatta “imha” etmeye hakkınız yok, artık “soluklanın” lütfen. ----- Dönerci Vedat İZMİR’in kalitelerini kanıtlamış dönercilerini hep biliyoruz. İlk anda akla gelenler, Alsancak’ta Altınkapı, Kemeraltı’nda Can Döner ve Toros, Nergiz’de Ahmet Usta, Çeşme’de Tokmak Hasan, Gaziemir’de Şaban Usta... Ancak bir başka yer var ki, insanın aklını başından alıyor. Altındağ’da Dönerci Vedat’tan bahsediyoruz. Hani, lezzet avcısı iseniz, ne yapın, edin lütfen deneyin. Fazla söze gerek yok, fotoğraftan izlenim alabilirsiniz. (4035 Sokak No: 12 Altındağ, 0-232 458 41 84)",https://www.hurriyet.com.tr/yazarlar/sitki-sukurer/cagdas-kulturpark-40263115
Sıtkı Şükürer,Özlem Akdurak,"Kasım 20, 2016 11:25","Özlem Akdurak. Esasında bu yola çıkılırken çok fazla bir şans tanınmıyordu. Zira bu tip yerlerin eskileri, daima kendilerini sürekli kalacak düzenlemeleri önceden yapmakta pek mahirdir. Ancak zor olan başarıldı. Bu konuda Sayın Başbakanımızın desteği de önemli bir etken olmuş. Adayın üstün kalitesi ve siyasetin gücü birleşince olumlu sonuç almanız mümkün olabiliyor. Tebrikler Özlem Başkan. ----- Fakir ama onurlu CUMHURİYET yönetimi 1980’li yıllara kadar ülkeyi dış dünyaya kapalı tuttu. Bunun neticesinde düşük tüketim kalıplarımızla mutlu, “fakir ama onurlu” insanlar olarak yaşadık. Sonra, kendi nizamını yeterince oturttuğunu düşündüklerinden olacak, biraz da dış baskısıyla, Özal’la birlikte kilitler gevşetildi. Akabinde 20 yıl geçti, geçmedi derken, muhafazakarlar iktidar oldu ve Kemalist rejimin tasfiye süreci vizyona girdi. 90 yıllık taşlar yerinden oynamaya, kağıtlar yeniden karılmaya başlanınca, bermutat yeni rejim “büzülme” ihtiyacı duymaya başladı. Batı ile mesafelenme ve onun değerlerine karşı her alanda açık bir mücadeleye girişilme, ister istemez “fakir ama onurlu” dönemimizin tekrar gündemimize geleceğini gösteriyor. Hani kişi başı milli gelir 5 bin doların altına düşer mi, bilemiyoruz ama dünyaya kapalı bir “yoğun buluta” hızla girmekte olduğumuz aşikar gözüküyor. ----- Derin halk DEMOKRASİ, insan hakları, ifade özgürlüğü... Bu neviden kavramlar acaba geniş halk kitlelerinin ne ölçüde umurunda? Acaba bu meseleleri “bir avuç insan” olan bizler mi dertleniyor, kafaya takıyoruz? Mesela, İstanbullu taksi şoförlerinin iktidara tepkisinin sadece cebini ilgilendiren konulardan olduğunu gözlüyorsunuz. Bazı insanların zihinlerinde oluşturduğu “entelektüel tutarlılık”, “onların dünyasında” çok farklı değerlendiriliyor. Sanki bir çoğunda haksız uygulamalara “itiraz”, kendilerinin bu halkaya bir türlü dahil olamaması ile ilgili. Diyelim, taksimetre ücretine zam yapılsa ya da ÖTV’siz aracın süresi uzatılsa... Hemen “tavlanmaya” hazır, kurnaz bir sinyal veriyorlar. İktidara, “Abi, fazla atarlanıyorlar, turist azalıyor, işler düşüyor” noktasından mesafeliyorlar. Hani, içten içe bu ülkede bazı şeylerin “azalmaya” yüz tutmasının, genelden gelerek onların ekonomisini etkilemeye başladığının farkındalar, ama “iri laflar” etmekten hoşlanmıyorlar. Esasında mevcut iktidardan da “sıkıldıklarını” hissediyorsunuz. Ama hayallerindeki lider profilini muhalefetteki adaylar arasında göremiyorlar. En karşı olanı bile Tayyip Erdoğan’ın “delikanlı” hallerine gizli bir hayranlık duyuyor, benzer bir arayışı açık açık seslendiriyorlar. Onlar, sadece İstanbul’da değil. İzmir’de, Kayseri’de, Ankara’da Edirne’de... Neticede iktidarı belirliyorlar, bizler de kabulleniyoruz. ----- Seküler cephe AK Parti, muhafazakar bir yapıya sahip. Sünni İslam’ın referanslarına giderek daha fazla itibar ediyor. Aynı zamanda İslami tınısı güçlü bir Türk Milliyetçiliğini de parantezine dahil ediyor. Bu anlamıyla İç ve Doğu Anadolu, MHP oylarına göz kırpıyorlar. Sayın Bahçeli bu koalisyonun gönüllü destekçisi. Beri yandan, “kıyı” MHP’lilerin bu ölçüde angaje olamayacağını söyleyenler var. Şimdi, sıkı durun! Bu kapsamda oluşturulan bir cepheyi bu ülkede dengeleyebilecek tek seçenek “seküler” koalisyonudur. Bu koalisyonun elemanları da Laikler, Aleviler, Kıyı Milliyetçileri ve Kürtlerdir. Yani, tarih tekerrür ediyor. Bu denli ulusalcı bir nüve filizlenmeden önce CHP, Güneydoğu’da bayağı etkin bir partiydi. Cumhuriyet değerlerini benimsemiş insanlarla Kürtlerin işbirliği hangi boyutlara evrilir, Aleviler ve Laik Milliyetçilerle “birliktelik” hangi seviyelere gelir, bu soruların cevabı, bundan sonrasına yönelik gelişmelerin bu insanlar nezdinde yaratacağı tehdit algısına bağlıdır. Seküler cephe; bir mücadele ve karşı koyma kültürü olmayan naif laiklerin, bu sayede vaki kıyafetsizliklerine de “merhem” olacak bir oluşumdur. Hani, böylesi bir gelişme olmazsa beklenen, Cumhuriyet değerleri ile yetişmiş kitlelerin birkaç nesile bile varmadan, hakim ideolojinin dümen suyuna girerek, en uyumlu “muhafazakar” insanlara dönüşmesidir. Tıpkı birkaç yüzyıl öncesinde, ağırlıklı “Pontus” olan Karadeniz ahalisinin bu günlerin en “taze” ve en “imanlı” Müslümanları olması gibi... Bakalım, bahse konu Cumhuriyetçi kesimlerin kaderi nasıl tecelli edecek?",https://www.hurriyet.com.tr/yazarlar/sitki-sukurer/ozlem-akdurak-40283017
Sıtkı Şükürer,Küçük dokunuşlar,"Aralık 11, 2016 11:38","Hatta, biz “Akdeniz’in incisi” diyoruz, ama dünya ölçeğinde “en yaşanılası kentler” sıralamasında esamemiz bile okunmuyor. Böylesi bir klasmana terfi edebilmek pek çok faktöre bağlı. Havası, suyu, körfezi, tarihi dokusu... Bu konularda yaptığımız yanlışlar ortada. Artık hepimiz daha dikkatli olmaya çalışıyoruz. Bu kentin tarihi binlerce yıl öteye gitmesine rağmen günümüze yansıyan geleneklerimiz yok gibi... Maalesef, bilinen sebeplerle Cumhuriyet öncesi geçmişimizi pek sahiplenmemişiz. Oysa; Hristiyan, Yahudi, Antik Yunan, Çaka Bey, Şeyh Bedrettin, Osmanlı... Muazzam bir mirasın üzerinde oturuluyor. İzmir’i anlatan pek çok Hristiyan gezginin kitapları, henüz dilimize çevrilmedi. Buralarda, “rivayet” ağırlığında bile olsa, enteresan kent efsanelerini gün ışığına çıkartıp, pazarlamak mümkündür. İzmir’in bu neviden tekniklerle “renklendirilmeye” ihtiyacı var. “Hıdırellez” Çingene kimliğimizle bizim olan müthiş bir potansiyel. 500 yıllık boyoz ya da Kemeraltı’ndaki 9 sinagog üzerinden Yahudi boyutumuz neden yeterince parlatılmaz? Metropolit atama töreninde Sayın Patrik’in o içimize işleyen konuşması üzerinden niçin Rum geçmişimizle kaygısız, kompleksiz, iç içe geçerek Ortadoks turizmi yaratmayız? Bu memlekete düşen ve yaşam sevincimizi tetikleyen üç “cemre”, neden ait olduğu günlerin bir karnavala dönüştürülmesine sebep olmaz? Mesela, Özgörkey Ailesi’nin de desteği ile “eski otomobiller resmi geçidi” neden uluslararası boyuta taşınamaz? Kabotaj Bayramı, üzerinde dev caz-band’ların kurulduğu “mavnalarla” turistleri kendinden geçiren bir etkinliğe dönüştürülmez? Dünyaya meydan okuyan “Türk Dizilerinin” Altın Portakalı, hatta Oscar’ı niçin İzmir’de festivale dönüştürülmez... Diyeceğimiz, “büyük değişim, küçük dokunuşların toplamıdır.” ----- Senyörle takışmak olmaz EKONOMİDE “altın kural” diye ifade edilen bir ilke vardır. “Altını olan kuralı koyar.” Bugünün dünyasında “kural koyucu” ABD’dir. Üstelik, karşılığında altın falan koymadan, matbaada bastığı dolarlara takdir ettiği değeri kimseye sormak ihtiyacı içinde değildir. Buna, “Senyoraj” hakkı deniyor. Bizim gibilere ise acıdır, haddini bilmek kalıyor. Haa, orta gelir tuzağına kapaklanmasaydık, yapısal reformları ısrarla ertelemeseydik, demokrasi standartlarımızı yerle bir etmeseydik, ekonomi ile ilgili konularda, bir parça lafımız dinlenir olabilirdi. Açık söylemek gerekirse, global düzene ilişkin yeni yaklaşımlar getirmeye çalışmamızın hiç bir karşılığı yok. Diğer deyişle “boş konuşuyoruz”, bağlı olarak, ciddiye alınmadığımız gibi, ödeyeceğimiz bedeli de arttırıyoruz. Hayat keşke Cumhurbaşkanının söylediği gibi olsa. Bu söylemler belki iç siyasette işe yarar, onun sınırı da sıradan insanların olumsuz etkilemeye başladığı noktaya kadardır. ----- 100-150 yıllık bulut TÜRKİYE’de, öyle konjoktürel addedilecek, kısa vadeli bir “değişim” yaşanmıyor. Yani “Laikler”, diyelim bir sabah kötü bir kabustan uyanacaklar ve ülkenin başına yine, mesela İsmail Cem tarzı birileri gelecek. Böyle bir dünya yok. Farkında olsak da olmasak da bu coğrafyalarda, 1839’lar da başlamış “batılılaşma treni”nin lokomotifi sökülmeye başlandı. Hal böyle olunca, Avrupa Birliği değerleri ile mesafemiz açılıyor. Bu “ayrı düşmüşlük” durumu, teokratik bir modele dönüşür mü? Bu yaklaşıma banko “hayır” diyebiliriz. Hani iktidarın, TV’lerde vahabi yorumlar yapan marjinallere ses çıkartmamasını abartmayın. Laiklerin telaşla kaynamasından “Hınzır bir keyif” alıyorlar. Yoksa, hiçbir iktidar; mezhep, tarikat hiyerarşisine dahil olup, gücünü paylaşacak kadar cömert değildir. Konumuza dönersek, vazgeçilen “batılılaşma”dan murat nedir? Bakınız, batı medeniyeti, istikametinizi oraya çevirdiğinizde, odağına “insanın” oturtulduğu bir evrensel demokrasi tercihidir. Türkiye’yi hali hazırda yönetenler “dini ve milli kimliği”, “insan kimliğinin” önünde tutarak farklı bir anlayışa yöneldiler. Kuvvetler ayrılığı, insan hakları, hukukun üstünlüğü gibi kavramlar, yerlerini, dağınıklık ve zaman kaybına geçit vermeyen bir güçlendirilmiş “otorite”, vatan hainlerinin yok edilmesi, devletin bekasının her şeyin üstünde olması gibi “demokrasi dışı” değerlerin geçerli olduğu modellere terk etmeye başladı. Tabii ki, geniş halk kitlelerinin desteğini sağlamak için İslami ve Milliyetçi sos, ağır bir kıvamla otoriterliğin üstüne sıvanacaktır. Bu ülke yönünü “uzun” vadede tekrar “muasır medeniyete” çevirir. Zira “huzur” oradadır. Ancak, “orta” vadede “evrensel değerlerden uzaklaşmış”, “kısa” vadede “çalkantılı” bir Türkiye fotoğrafı, an itibariyle gerçekçi duruyor. Kısa vadeden kastımız, önümüzdeki 10-15 yıldır. Orta vade, bu süre geçtikten sonra takip eden 100-150 yıldır. Sonrası ise “uzun” vadedir. Nasıl derler, torunlarımızın torunları itibariyle “enseyi karartmak” gerekmiyor.",https://www.hurriyet.com.tr/yazarlar/sitki-sukurer/kucuk-dokunuslar-40303312
Sıtkı Şükürer,Eksiklenmeden özeleştiri,"Kasım 27, 2016 11:52","Yani, ülke birikiminin artık böylesi bir kaliteye geçiş için yeterince olgunlaştığını düşünüyorduk. Oysa, şimdi halimize bakın. İyi kötü işleyen parlamenter sistemimiz elimizin altından kayıyor, açıkça otokratik bir yönetime koşar adım gidiyoruz. Esasında muhafazakarlar iktidara geldiğinde en iyimser olanlarımız bile, onların yeni bir vesayete heveslenme ihtimalini gözden uzak tutmuyordu. Bu yüzden de tüm demokratik kesimler eski düzenin diğer bir mağduru olan Kürtlerin demokratik haklarının “acilen” verilmesini savunuyorlardı. Diğer deyişle “barış süreci” diye tutturmalarının sebebi, sadece “Kürtseverlik” değildi. Muhafazakar iktidar açısından evrensel demokratik ilkelerin 80 milyonun tamamına yaygınlaşabilmesi için bu neviden bir sahiplenme, bir “samimiyet” testi ve gerçek demokrasinin “geri dönüşsüz” yürüyüşünün tescillenmesiydi. Sonrasında Aleviler, Çingeneler, eşcinseller... Peşi sıra gelecekti. Ama, olmadı, herkes, hepimiz yanıldık. AK Parti, başka tür bir yönetim modelinin bu ülke insanları için daha iyi olacağını hayal ediyor. Muhtemelen kendi açılarından doğru yaptıklarını düşünüyorlar. Bu düşüncelerinin, “bizler adına, bizi de kapsayacak” şekilde yaygınlaştırılmasında hiçbir sakınca görmüyorlar. Ancak, evrensel demokrasi gözlüğünden bakanlar onları anlayamıyor. Makarayı geriye doğru 10-15 yıl sarınca, daha iyi bir Türkiye düşleyen ve iktidarı destekleyen Liberal, Sosyal ve Muhafazakar Demokratların suçlanmaları bize adil gelmiyor. Zira, demokrasinin ılık ve huzurlu ortamına katkı koymaya çalışmak varken, bugünün kutuplaştırıcı politikalarına itibar edilmeyeceğini var sayıyorlardı. İşin bir acı yönü de aşırı kötümserlerin kehanetlerinin çoğunun doğru çıkması. Keşke haksız çıksalardı. Daha doğrusu “haksız çıkmaları” gerekiyordu. Ama, heyhat! ----- Pazar kahvaltıları BAHAR ayları Ege’de öğlene doğru sarkan “Pazar kahvaltıları” zamanıdır. Hemen herkes, imkanları ölçüsünde, hele bir de yumuşak hava yakalamışsa yakınları ile birlikte kırlık, bahçelik yerlere gitmekten büyük keyif alır. Bütün bir hafta evle iş arasında dokunan mekiğin yarattığı monotonluk bu sayede hafifletilmeye çalışılır. Bu anlamıyla İzmir çevresi tam bir kahvaltı mekanları cennetidir. Özellikle de Çiçekli Köy, Foça yolu, Urla, Çeşme, İnciraltı... Hafta sonları elektriğin toprağa verildiği yerlerdir. Kendi adımıza en sıklıkla gittiğimiz yerlerin başında, Çeşme otobanı Zeytinler sapağından çıkınca Uzunkuyu Köyü civarındaki mekanlar geliyor. Hele bir de köyün fırınından nohutdan imal sıcacık ekşi maya ekmeği aldığınızda sanki dünya duruyor ve şu sıkıntılı günlere küçük de olsa bir mola vermenin ayrıcalığını yaşıyorsunuz. ----- Bahçeli’ye şaşırmayın BİRİ “ümmetçiliktir”, diğeri “kavmiyetçiliktir” gibi lafları boş verin. “Türklük” kavramı, İslam’la birlikte ağırlık kazanıp anlam bulmuştur. O yüzden AK Parti ile MHP seçmeni en fazla geçişkenliği olan kesimlerdir. Barış süreci rafa kaldırıldıktan sonra, İzmir’de bile MHP’den AK Parti’ye bir kayış olduğunu araştırma şirketleri teyit ediyor. Laik kesimler bir türlü Devlet Bahçeli’nin iktidara teveccühünü anlayamıyor. Yani MHP zaten hep buydu. CHP’li seçmen kendi zihninde bir MHP imajı yaratmış, hele “ulusalcı” olanlar zannediyorlar ki, madem bunlar Türkçü, o halde bize benzer, Arap sevmez, müslümanlığa mesafelidir... Oysa öyle bir dünya yok ve hiç olmadı. Bu sebepten lütfen hayret etmekten vazgeçin.",https://www.hurriyet.com.tr/yazarlar/sitki-sukurer/eksiklenmeden-ozelestiri-40289663
Sıtkı Şükürer,Artık hiç bir şey eskisi gibi olmayacak,"Ekim 16, 2016 11:49","Fütuhatla beslenecek bir Devlet’in Ortodoks, Katolik, Şii dünyalar ile din kardeşliğinden kaynaklanacak sınırlamaları tercih etmeyeceği çok açıktı. Bu sebepten emperyal Osmanlı’nın menfaatine Sünnilik uygun gelmiştir. 19. Yüzyılda, çok uluslu yapının değer üreten gayrimüslim kesimlerini imparatorluk çatısı altında tutmanın mümkün olmadığı ortaya çıkınca, geliri azalan Osmanlı bir bekaa sorun yaşamaya başlamıştı. Milliyetçilik akımları, sapır sapır yaşanan toprak kayıpları ile insani ve kültürel zenginliği azaltırken, hiç olmazsa elde kalan “Sünnilik” üzerinden çerçeveyi koruma telaşına düşüldü. Abdülhamid’in öncelikli opsiyonu buydu. Bu yüzden bugünün dindarları “Ulu Hakan”ı çok severler. Ancak bu çaba sonuç vermedi. Araplar da Batı ile bir olup Osmanlı’ya sırt çevirdi. Geride fazla seçenek kalmamıştı. İttihat – Terakki ve Cumhuriyet, yine Sünni kimliği kollayarak, o döneme ilişkin bölgesel gelişmelere paralel, “etnik” kartı ön plana çıkartan, hatta “abartan” bir modelle, kendisini “ulema” hiyerarşisinden koruyan bir “laiklik” anlayışı üzerinden “demokrasisiz” bir yönetimi hayata geçirdi. Oluşturulan model, Devlet olarak tarih sahnesinde kalmanın belki de tek çaresiydi. Cumhuriyet bir “reklam arası” falan değildir. Tarihin o ana ilişkin diyalektiği imparatorluğun devamına imkan sağlamamış, yanı sıra “Müslüman yapıştırıcılığı” formülü fayda etmemiştir. Şüphesiz “manda” olmak da bir seçenekti, ama bu (tabii ki) kabul görmemiştir. Şimdi, o “tarihin diyalektiği” dediğimiz kavram şartları yeniden oluşturuyor. Cumhuriyet, başlangıçtaki katı yapısı ile devam edemezdi. Tamam, “az demokrasinin” bir ödülü vardı. O da “hır-gür”ün olmamasıydı. Ama 21. yüzyıl, “doygun kimlikler” üzerinden, “insan odaklı” bir demokrasiye kucak açıyor. Ancak, geçen yüzyıldan kalan paradigmalar, “az demokrasili” iktidar oyunun büyüsüne kapılmış muhafazakarları, tıpkı geçmişin askeriyesi gibi, etkisi altına almış gözüküyor. Şüphesiz bu süreç yaşanacak ve zamanla demokratik olgunluk seviyesine gelinecektir. İşte o noktada bilinmelidir ki, geçmişin “yapay huzuru” artık geri dönüşsüz bir şekilde yoktur. Zira demokrasi, vesayetin olmadığı, işin başa düştüğü, bu sebeple sürekli dikkat ve özen isteyen bir rejimdir. Hani, konsensüsün sağlandığı, barışın oluşturulduğu, husumetin toprağa gömüldüğü günleri görürsek, bilelim ki, onu korumak, bir yaşam biçimi haline getirmek, “bozmak”tan çok daha zor. Ama “tadını da alırsak...” Kim keser bu ülkenin önünü, mutlu geleceğini... ----- Bu da (umarız) geçer İSTANBUL’da Kapalıçarşı ve Beyoğlu’nda boşalan dükkanların sayıları artıyormuş. İnsanlar “kalabalık” yerlerden ürküyor. Hani, daha evvel “teröre inat, sokaklara çıkmaya devam etmeliyiz” türünden muhabbetler olurdu, şimdi hiçbirimizde “tıs” yok. Patlayan her bomba, hayatını kaybeden her insan, herkesi, hepimizi azar azar sindiriyor. Meselenin insani boyutunun yanında iş hayatına etkisini konuşmak tabii ki hafif kalır. Ama her geçen gün ekonomik olarak da kan kaybediyoruz. Hani, Halep çarşısında dükkanından kira geliri elde eden zengin adam, bugün nasıl mağdur bir duruma düşmüşse, giderek güvensiz hale gelen ülkemizde de kıymetli addedilen hiçbir değerin garantisi yok. Evimiz, işimiz, paramız, yatırım şevkimiz, hayallerimiz; gıdım gıdım parıltısını azaltıyor. Milli Gelir 2016’da 736 milyar dolar öngörülüyor. Nerede ise 10 yıldır patinaj yapıyoruz. Hatta kişi başı gelir azalıyor. Ege Cansen, bir ülkenin patrimuanın (servetinin) ölçülmesinde, tıpkı kiradan hareketle, belirli bir çarpanla gayrimenkulün değerinin belirlenme yönteminde olduğu gibi, o ülkenin toplam değerinin Milli Gelirin 20 katı olarak hesap edildiğini ifade etmişti. Böyle bakınca, aktive olmuş değerlerden hareketle 14-15 trilyon dolarlık bir zenginliğimiz var. Ama bu hesap terörün olmadığı, hukukun geçerli olduğu bir Türkiye için geçerli. Ancak, ne kadar değer kaybetse de muazzam bir mal varlığı üzerinde oturuyoruz. İşletilmeyen madenler, ormanlar, boş duran hazine mülkleri; hesaba katıldığında yukarıda sözü edilen değerin birkaç katı bir servete sahip Türkiye, hiç şüpheniz olmasın, azimli bir “Tren” gibi, “dağları, tepeleri yara yara” yoluna devam eder. Dolayısıyla, gün gelir bu kötü günler biter, hani en fazla üzeri “pas” tutmuş bu zenginliğimizle kaldığımız yerden yola devam ederiz. Başa dönersek; sorunlarını çözümlemiş bir Türkiye, son 10 yılda, dış politika yanlışlarına düşmeyip, iç barışı sağlayan ve AB yolunda güvenilir bir hukuk devleti görüntüsü veren samimi bir çizgiyi yakalasaydı, muhtemelen Milli Gelirimiz 1.5 trilyon dolar seviyesinde olacaktı. Şimdi, maalesef, hemen her konuda “çatırdılar” duyulan bir ülkede yaşıyoruz, telaş ve tedirginliklerimiz artıyor. ----- İtidal önemli TÜRKİYE’nin özellikle ABD ve Almanya ile ilişkileri devamlı geriliyor. Bu durum piyasalarda endişe ile karşılanıyor. Kısa dönemde; Fitch’in de not düşüreceği, Zarrap Dosyasının kriminal suçlamalarla ülke yöneticilerine yöneleceği, Halk Bankası’na 10 milyar doları aşan para cezaları isteneceği hep konuşuluyor. Yine, böylesi gelişmelerin Türkiye yönetiminin sinir uçlarına dokunmak anlamına geleceğini ve çok sert bir tepkinin, zaten sıkıntılı olan durumu daha da tırmandırabileceği, hesaba katılıyor. Dediğimiz gibi, bunlar konuşulan şeyler... Hayat çok çok nadir, kötü senaryolara göre tecelli eder. Ancak “Batının” çirkin yüzünü bu coğrafyada çok yaşadık. Irak, Libya, Saddam, Kaddafi... Hatırlayın “Haydut Ülke” mertebelerine çekilerek suçlanmışlardı. Diyeceğimiz, tamam, ülke haysiyeti her şeyden önemli, öfke baldan tatlı... Buna rağmen, itidali, aklı selimi elden bırakmamakta fayda var.",https://www.hurriyet.com.tr/yazarlar/sitki-sukurer/artik-hic-bir-sey-eskisi-gibi-olmayacak-40250084
Sıtkı Şükürer,Artık emekli ol sayın Terim,"Eylül 11, 2016 01:12","Sabit bir sahne ve sürekli aynı oyuncular bir müddet sonra seyircide bıkkınlık yaratır. Esasında “özgür insan” bir yönü itibariyle “sıkılan insan”dır. Beşeri hayatımızın idamesine yönelik hiçbir olgu vazgeçilmezimiz değildir. Bu sebepten, önceleri çok sevdiğimiz bazı insanlara, gün gelir tahammül bile etmekte zorlanırız. Bu durum söz konusu kişilerin performansları ile de ilgili bir şey değildir. Bizim kuşak, bir ara Halit Kıvanç’la yatar, Halit Kıvanç’la kalkardı. Yine Cem Özer’den Okan Bayülgen’e, spor ve medyanın parlayan yıldızları vardı. Ama, nasıl oldu bilmiyoruz, “bayatladılar”. Bu durum, esasında asla “üzücü” değildir, “vefasızlık” sayılmaz. Hiç kimse, bizlerin ilgisinin ve hayranlığının “tapulu” sahibi değildir, olmamalıdır. Şurası kesindir ki, insan tabiatı mutlaka hükmünü icra ediyor ve hayatına gereğinden fazla musallat olanları er ya da geç eliyor. Bazen bu süreç zaman alıyor. İşin uzaması hormonlu desteklerle olmuş ise bu durum kimsenin gözünden kaçmıyor, kaçınılmaz tasfiye gerçekleştiğinde de onlara dair geride yad edeceğimiz hoşluklar bile kalmıyor... Bu durumun şu anda tipik örneği, Fatih Terim. Tamam, pek çok başarısı var. Ama her şeye rağmen, megolomaniden, huysuzluktan, şişik egoluktan, hep zeytinyağ gibi su üstünde kalma becerisinden, her koşulda cebini doldurmayı bilmekten, her devrin iktidarıyla uyumu temin etmekten, asla nasibini almamış(!). Beyefendiye artık bardağımız dolmuştur. Muhtemelen Türk halkının %90’ınından fazlası da aynı görüştedir. ----- Bürokrasi sorunsalı TÜRKİYE’de, FETÖ dışında, İslami kesim, insan malzemesi olarak iktidara hazırlıklı değildi. Netice de devleti yönetmeye talipseniz üst kademeler için güvenebileceğiniz bir kadronuzun olması gerekir. AK Parti 2002’de iktidara geldiğinde hiç tereddüt etmeden kendine daha yakın bulduğu FETÖ’nün yetişmiş kadrolarına yöneldi. Zira laik kültürle yetişmiş Cumhuriyet bürokrasisine güvenmiyordu. Esasında pek de haksız sayılmazdı. Attıkları her adımda ayaklarının altına muz kabuğu koyulacağı kaygısıyla yaşamak yerine, “alnı secdeye değmiş” FETÖ’nün kucağına oturmayı tercih ettiler. Hani, üçüncü bir seçenek var mıydı derseniz, bir çalım MHP kadrolarından söz edilse bile, onlara da güvenmediler. Tayyip Erdoğan’ın “Dar Belediye Kadrosu”, umman devlet yapısı içinde hiç şüphesiz eksik kalıyordu. Aradan 14 yıl geçti. Şimdi, FETÖ dışında tüm devlet bürokrasisine yetecek bir muhafazakar kadro oluştu mu, sorusu akla gelirse, bunun yanıtı kolayından “evet” olamaz. Zira, bu işlerin, büyük ölçüde FETÖ’ye ihale edildiği ve kendi cephelerinden ihmale uğratıldığı anlaşılıyor. Bu sebepten eski Cumhuriyet kadrolarına kısmî de olsa bir dönüş yaşanmak mecburiyetinde. Özellikle askeriyede bu durum daha net kendisini göstermek durumunda. Esasında bu gelişmeyi AK Parti bir fırsat olarak görmeli ve toplumun laik kesimi ile aradaki buzları eritmeyi samimi olarak denemelidir. Diyeceksiniz, böylesi bir basiretli tutuma ihtimal verilebilir mi? Açık söylemek gerekirse, bahse konu “demokratik olgunluk”, şu aşamada pek gözlenmiyor. Hani, “daha dibe vurmadık” denir ya, kamplaşmadan medet umanların henüz burnunun yeterince sürtülmediğini, düşünüyoruz. Nitekim 15 Temmuz’un yarattığı geçici bahar havası gittikçe azalıyor gibi... Buradan hareketle donanımsız sair tarikat mensuplarının önü açılırsa, bu tercih bir başka tür yanlış olur, benzer sıkıntıların yaşanmasına zemin hazırlar. ----- Beyturan Lokantası ZEYTİNYAĞ kültürünü özümsemiş Giritli bir aile yaklaşık 27 yıldır, havaalanını geçince Kısıkköy Organize Sanayi Bölgesi içinde bir esnaf lokantası işletiyorlar. Mekanın odun fırını var. Tencere yemekleri yapıyorlar. Yemekler Nesrin Hanım’ın ellerinden çıkıyor. Hani San Sebastian’da olsa tüm gurme kitaplarında yer alır, Michelen rehberi, ait olduğu kategoride muhtemelen yıldızını teslim ederdi. Hangi yemeklerinden söz etsem. Acılı güveci, makarnası, sarmaları, Şevketi Bostan’ı ve illa ki, ekşili köfte ve odun kokusunu hissettiğiniz acılı kurufasulyesi. İzmir’in tencere yemekleri üzerine bu kalite de birkaç yeri daha var. Hani, nasıl derler, “çok şanslıyız”. Sırayla hepsini paylaşacağım...",https://www.hurriyet.com.tr/yazarlar/sitki-sukurer/artik-emekli-ol-sayin-terim-40221547
Sıtkı Şükürer,Tralelli ruh hali,"Ekim 09, 2016 11:00","Büyük bir tezahüratla birbirimize sarıldık. Dar zaman diliminde “o ne yapıyor, bu ne yapıyor” diye sorular sorarken, bir-iki gençlik arkadaşımızın vefat ettiğini söylediğim de, “yapma yaa” diye abartılı bir mimik sergiledi. Aynı anda göz ucuyla köpeğini izliyordu. Esasında duyduklarına dair hiçbir şeye sahici bir dertlenme, sonrasına dair de zihnine kaydetme kaygısı taşımıyordu. Muhtemelen köpeğinin kabız olması onun için daha önemliydi. Bakın bu tutum; sorunlarını çözümlemiş bir ülkede yaşıyor olmaktan kaynaklanan, “batılılara” özgü “bireyci” tavırdır. Bizde de benzer bir eğilim var. Ama sebebi istikrar değil, tam aksine, memleket genelinde yaşanan belirsizliğin ruh sağlımızda açtığı gedikler. Ülkenin doğusunda adeta bir savaş yaşanıyor, PKK, IŞİD ile FETÖ’nün bombalarıyla İstanbul ve Ankara’da insanlar parçalanıyor, OHAL sürecinde on binler tutuklanıyor... YENİ MODA: ABARTMAK Tüm bunlar, bir İzmir’deysek ya da Ege’nin bir şehrinde veya sahil kasabasında... Doğrudan bize değen bir durum yoksa, Terör, bombalar, yaşadığımız yerlere henüz ulaşmamışsa, Hele bir de kamplaşan Türkiye’nin “kaybeden ve ötekileşen” kanadının mensubuysak, Olaylar, sorunlar “buzlu camın” arkasından izleniyor, kendi kısıtlı dünyamıza dönük meseleleri abartarak yaşamak sanki korkularımızı perdelememize yardımcı oluyor. Son dönemlerde özellikle sosyal medyada öyle hiç de hayati sayılmayacak konularda kriz seviyesinde duyarlılık göstermek moda oldu. Mesela, “iktidara destek veren” “dönek laik” Sinan Çetin’in oğlu tahliye olmuş. Yani, Türkiye’nin hukuk düzeninde “an itibariyle” yaşanan sıkıntılar ortadayken, en fazla “küfret geç”i hak eden bir konuda kendimizi imha edecek bir isyan gösteriyoruz. Ya da “Kültürpark’a dokunma” sloganıyla, ilgili tarafların çoğunun olumlu bulduğu belediye projesini “çevre katliamı” seviyesinde algılayıp ısrarlı bir itiraz sürdürüyoruz. İşin tuhafı, projeyi savunanların bazıları da ölçüsüzlükte onlardan aşağıya kalmıyor. Örnekleri yüzlerce çoğaltmak mümkün. Bakınız, “köy yanar, biz taranırız” gibi bir psikoloji içindeyiz. Yapay, özenti, köksüz, huzursuz, gayrı samimi, sevgisiz... Garip bir toplum olduk. Hani, hakikaten ne oldu, nasıl oldu, anlamak zor. Kör kuyularda merdivensiz, açık denizlerde yelkensiz, pusulasız, umutsuz, temel meseleler de inisiyatif fakiri ve teslimiyetçi, hatta “baştan kara”, buna mukabil detay mevzularda giderek “tralelli” bir ruh hali, bizleri maalesef özgüven yoksunu insanların marjinal tavırlarına savuruyor. ----- Dolara yine ateş bastı DÖVİZ yönünü yukarıya çevirdi. Moody’s, S&P ile birlikte ülkeyi “yatırım yapılamaz” seviyede notlayınca, yabancı fonlar dikkatli bir şekilde Türkiye’den çıkmaya başladı. Hatırlayın, 15 Temmuz’un ertesinde yine böylesi bir hareketlenme “yerli” yatırımcının 10,5 milyar dolar döviz bozdurmasıyla yatıştırılmıştı. Bu defa, “necip halkımızda” yukarıdaki rakamın üçte bir seviyesinde bir tepki gözleniyor. Durum böyle olunca da bu “kur” yükseltmeye devam edecek gibi gözüküyor. Hele, FED’in faiz artırımlarına başlayacağı kesine yakın bir ihtimalle konuşulduğu süreçte, Deutsche Bank’ın yüksek bir tazminat riski ile karşı karşıya olması, Brexit’in geri dönüşsüz bir yola girmesi gibi gelişmeler hep ABD dolarını yükseltecek unsurlar. Tabii, OHAL uygulamalarının getirdiği bazı hukuki tedirginlikle de bu eğilimi besliyor. Bu arada özel sektörümüzün de “açık pozisyon” kapatma telaşı yaşamaya başladığını, Merkez Bankası’nın hala faiz indirme eğiliminde olduğunu, petrol fiyatlarındaki yükselmenin cari açığı tehdit edeceğini de ilave riskler olarak belirtmek durumundayız. Netice de dövize bağlı gelişmelere ilişkin olarak yeni Orta Vadeli Program hedefleri, maalesef, en azından önümüzdeki bir yıllık süreç için çok inandırıcı durmuyor. ----- Bütçe açıkları artacak İKTİSATÇILAR makro ekonomimizi savunurken hep kamu finansman dengemizin güçlü olduğunu söylerler. Yani, devlet bütçemizi popilist politikalara alet etmediğimizden dem vururuz. Ancak galiba bu tutumlardan da tavizler verilmeye başladık. Özellikle üçüncü çeyrekten itibaren ekonominin yavaşladığı bir gerçek. Özel sektör isteksiz olunca, kamu yatırım harcamaları ile piyasalara hareket getirmeyi amaçlıyor. Hal böyle olunca, bütçe açığının milli gelir oranının, 2017 yılı için bir önceki revize bütçe rakamlarına göre 1,6’dan 1,9’lara yükseltilmesi planlanıyor. Hani, maksat “halis” olsa da bu tercih bir “bozulma” başlattığı için iyiye alamet değildir.",https://www.hurriyet.com.tr/yazarlar/sitki-sukurer/tralelli-ruh-hali-40243656
Sıtkı Şükürer,Altın sentez,"Ekim 23, 2016 11:26","İmparatorluk tebası olmak emperyal iktidara vecibelerini yerine getirmeyi gerektiriyor, karşılığında aşırı ölçüde bir “biçimlendirme” baskısına maruz kalınmıyordu. Ermeniler, Rumlar, Süryaniler... Ata topraklarında hem etnik hem de Hristiyan kimliklerini sürdürüyorlardı. 19. yüzyıl mikro milliyetçiliklerin güç kazandığı dönemlerdir. Ayrışma eğilimleri kendi mesnetlerini oluştururken etnik ve dini yönden “çifte farklılığı” masaya koyduğunda şüphesiz çok daha güçlü gözüküyorlardı. Örneğin, hem Ermeni hem Hristiyan olmak, “diğerleri” ile mesafelenmeye haklılık kazandırma gerekçesi oluyordu. Beri yandan Anadolu’nun Müslüman kanadında böylesi bir homojenite yoktu. Tamam bir Müslüman çoğunluk vardı, ama bu bütünün ne kadarı “sonradan”, ne kadarı “yerleşik”, ne kadarı “kendini gizleyen” bir terkipti, “mezhebi” keskinleşmeler ne ölçüdeydi, hayli karışıktı. Yanı sıra, çok sayıda “etnik” kimliğin oluşturduğu “dağınık” yapı, işlenmeye muhtaç halde, öyle orada bekliyordu. Devrin iktidarı bu fırsatı kaçırmadı. İslam parantezinde bu gevşek birlikteliğe harç olacak unsur “Türklük” kavramıydı. İttihatçılar ve Cumhuriyet kadroları, bir yandan Anadolu’yu gayrimüslim nüfustan “arındırırken”, bakiyeye de ilave güçlendirilmiş “Türklük” duygusunu zerk etmeye başladılar. “Arap olmayan Müslümana Türk derler” sözü, toptancı bir payda oluşturma yolunda, Anadolu toprakları için, meseleye tarihi ve ideolojik içerik kazandırma çabasıydı. Kürtler dışında, bırakın “direneni”, nerede ise “gönüllü bir asimilasyonla”, hatta herkes geçmişinden Türklüğe dair bir referans yakalayarak bir “etnik mutabakat” oluşturulmuştur. Böylelikle özlenen “çift motorlu” kimlik, gün geçtikçe güç kazanarak ihtiyaç duyulan eksikliği giderme yolunda mesafe almaktadır. Müslüman ve Türk olmak, “sterilize edilmiş” Anadolu’da, bugün hem ulusalcı hem de muhafazakarların özlediği bileşimdir. Hani, “İslam’da kavmiyetçilik yoktur” kabilinden klişelerin hiçbir ehemmiyeti kalmamıştır. “Türk ordusu Peygamber ocağıdır.” Bu cümle, “altın sentez”in mottosudur. Bu iki kavramın bir arada olmasının yarattığı konfor, İttihatçı ve Muhafazakar geleneklerden gelenleri birbirine yaklaştırmıştır. Hani, kendi içinde mutlu bir şekilde bütünleşen “Cami ve Kışla”, bölge ve dünya ülkeleri için ne ölçüde mutluluk ve huzur üretir, o da meselenin diğer yönüdür. ----- Mustafa Usta BİRKAÇ yıldır, hiç olmaz ise ayda bir “mat gözlerle”, orada yiyeceklerine “kilitlenmiş” bir şekilde, Nergis Çarşısı’nda Lokantacı Mustafa’nın mekanına giderim. Birkaç masalı bir esnaf lokantası olan Mustafa Usta, (Birkan Demir) tipik bir aile işletmesi. Boşnak kültürünün tencere yemeğinde yarattığı lezzet patlamasını bu küçük mekanda, “kıskananlar çatlasın”, hep idrak ediyoruz. İzmir’in en önemli gurme yazarlarından Haluk Özyavuz’un da ısrarla önerdiği bu lokantada döner ve kurufasulyenin de apayrı bir yeri var. Taamı sonlandırırken, tavsiyemiz, özellikle sütlaçı tercih etmeniz. (1777 Sok, No: 87, Nergis Çarşısı, İzmir. 0-232 368 38 68) ----- Bir yanımız Mezopotamya TAMAM, Cumhuriyetin yüzü “Batı”ya yöneliktir. Ama, bu “Doğu”dan kopuk olmamız gibi bir sonuç doğuramaz. Türkiye Cumhuriyeti; Irak, İran ve Suriye ile olan binlerce kilometrelik sınırı ile bir Mezopotamya ülkesidir de aynı zamanda. Bu sebeple Güneydoğu sınırlarımızın az ötesindeki her oluşumda tabii ki söz sahibiyizdir. İktidarı sevseniz de sevmezsiniz de onun bu konudaki kararlı tutumu sonuna kadar doğrudur. “Efendim, Ortadoğu bataklığına bulaşmayalım.” En az 20 milyon vatandaşı Kürt ve Arap olan bir devletin böyle bir lüksü olabilir mi? Hiç şüphesiz öncelikli olarak cazibe merkezi ülke konumunu yeniden oluşturmamız gerekiyor. Adil, barışçı, güvenilir bir Türkiye, haritaların yeniden çizildiği bir coğrafyada bölge halklarının en fazla ihtiyaç duyacağı bir Ombudsman olabilir. Bu sebeple, Kürt takıntısı, mezhep alerjisi gibi ön yargılardan sıyrılıp tarihi ağırlığımızı yeniden inşa edecek derli toplu, anlaşılır, öngörülür bir politika üretmemiz gerekiyor.",https://www.hurriyet.com.tr/yazarlar/sitki-sukurer/altin-sentez-40256520
Sıtkı Şükürer,Silik bir hatıradır Fuar,"Eylül 25, 2016 12:07","Fuar deyince, bu kentte geçmişi olan herkes heyecanlanır. Fuar, 1970’li yıllarda kişi başı gelirin bin 500 dolarlar olduğu bir ülkenin, kent yaşamını renklendiren bir panayırıydı. Tamam, ilk ürünlerin teşhir edildiği uluslararası katılımlar da önemliydi, ama bizleri ilgilendiren daha ziyade yaz sonuna doğru yaşattığı hareketlilikti. O günleri sevgiyle hatırlayamayanımız yoktur. Ama, gerçekçi bir bakış açısıyla fuar, düşük tüketim kalıbımıza hitap eden, fakir üçüncü dünya eğlencesiydi. Hani ağustos sıcağında ılık Tariş şıraları, lezzetini düşünmeden yediğimiz salçalı makarna, sıcak, hijyen olmayan ortam, pis tuvaletler, kalabalık, hiçbir güvenliğin, nizam ve intizamın olmadığı lunapark, birkaç temel sanatçı dışında, alt kadronun “olmayan sahne tecrübeleri” ile Yeşilçam eskileri tarafından işgali... Yani, bu fuarı “ışınlayın” günümüze, kimse yüzüne bakmaz. Zaten, modernleşmeye paralel fuar kan kaybetmeye başladı. Son 30 yıl, nerede ise Kültürpark’ın uykuya yattığı dönemlerdir. Şehrin en güzel yerinde 400 dönümlük bir arazi, adeta “zamanın donduğu”, “yeşilin sarhoş ettiği”, fakat her nedense İzmirli’nin elini ayağını çektiği bir yer haline geldi. Karşıyaka, Güzelyalı hatta Alsancak’ta oturan pek çok insandan “yahu yıllardır gitmiyorum” lafını çok duyar hale geldik. Bu haliyle, halka değmeyen, onunla bütünleşmeyen, silik bir hatıra seviyesine indirgenmiş muazzam güzellik uzatılacak bir el bekliyordu. Büyükşehir, geç de olsa bu eli uzattı. Şimdilerde büyük bir titizlikle yeniden düzenleme çalışmaları yapılıyor. Bilindiği üzere, her olumlu çabaya karşı çıkmayı alışkanlık haline getirmiş olanlarımız, “Gitmesek de görmesek de o köy bizim köyümüzdür” mottosuna uygun yaklaşımlar gösteriyor. Çevreci gerekçeler sunarak sivil toplumculuk yapmak dünyanın her yerinde size “ne kadar da duyarlılar” cinsinden sempati ve prim sağlar. Bu sebepten böyle hareketler bazen fazla morallenebilirler. Neyse, STK kültürü bu ülkeye bu şekliye de lazımdır. Netice de kamunun “nostaljik tatmini” de planlayan bir anlayışla oluşturduğu proje, kuvvetle muhtemel tamamlandığında herkesi memnun edecektir. ----- Özeleştiri zamanı FUAR Alanı “Büyük Yangın”dan yadigardır. İzmir’in 100 yıl öncesinde de en değerli yerlerinin başında gelirdi. Geçen yüzyılın başlarında Hristiyan nüfusun ağırlıklı yaşadığı yerlerdi buralar. Müslüman ve Yahudiler, Basmane, Karataş, Eşref Paşa taraflarında ikamet ederken, kentin zengin kesimi Alsancak civarında konuşlanmıştı. Bilinen gelişmeler, mübadele, çoğunluğu teşkil eden Hristiyan nüfusun İzmir’i terk etmesi ile sonuçlandı. Yangından zarar görmeyen konutlara batıdan gelen Müslüman vatandaşlar yerleştirildi. Yerleşik bir kültürün yeni sahipleriydi onlar. Belki de bu sebepten kent estetiğine sorumluluk ve saygı duyulmadı. Özellikle 1960-70’li yıllarda o güzelim tarihi doku yerle bir edildi. Hiç şüphesiz kent tarihinin en büyük “rant” operasyonuydu yaşanan. Rum ve Laventen evleri, köşkleri, geçmişin izlerini silmeye çalışan bir ideolojik teşvikle “para hırsını” buluşturdu ve tüm doku birkaç yıl içinde düşük kaliteli apartmanlara dönüştü. Güzelim Kordon’da 8 katlı bir ucubeler dizisinden set oluşturuldu, Körfez aşırı kirletildi. Şimdilerde, fazla seslendirmesek de o dönüşümlerden kuşaklar boyu istifade edenler başta olmak üzere, hepimizde derin bir sızı ve bir o kadar mahcubiyet var. Bu cümleden hareketle Ekümenik Patrikhane’nin 94 yıl aradan sonra İzmir’e metropolit ataması sanki bir şeylerin değişmeye başladığının işareti gibi. Yavaş yavaş bu kentin bilinçli yerleşiği olmaya başladık. Bağlı olarak, 100 yıldan evveline de “geçmişimiz” diyerek komplekse girmeden sahiplenebiliyoruz. ----- Kamu öncü olmalı BU kenti sevenler biliyorlar ki, İzmir’de 60’lı 70’li yıllarda yaratılan “tahribat” bir anda düzelmez. Ama bir yerlerden başlamak gerek. Örneğin deniz kıyısına dikilen kamu binaları. Konak Meydanı’nın sağına soluna kondurulan, Adliye, Maliye, Belediye, Merkez Bankası binaları devlet eliyle bu kente yapılan en büyük haksızlıkların başında gelir. Valilik ve Saat Kulesi’nin bulunduğu alanın muhteşem bir meydana dönüşmesi için bu neviden kamu kuruluşlarının pılısını pırtısını toplayıp, başka yerlere gitmesi, acaba çok büyük bir fedakarlık mıdır? Kültürpark için örgütlenen 15 bin imzanın sadece “yüzde biri”, her gün bu binaların önünde öylece sessiz dursa, “binde biri” Saat Kulesi’nin altında çadırlar kurup sabahlasa... Her yıl böyle bir yer rehabilite edilse, 30 yıl sonra çehre değişmeye başlar. Büyük sorun, küçük sorunların toplamından ibarettir. ----- Kültürel yabancılaşma TAMAM, “secdeye mesafeliyiz”. Ancak, “rahmet” dilemek, “toprağı bol olsun” demek varken. Ne demektir, “Işıklar içinde uyusun”. Ne alakadır, “alkışlamak, ıslık çalmak”. Evvelden vardı da biz mi hatırlamıyoruz? Yoksa çok fazla mı Amerikan dizisi seyrediyoruz?",https://www.hurriyet.com.tr/yazarlar/sitki-sukurer/silik-bir-hatiradir-fuar-40231059
Sıtkı Şükürer,Hakikaten çete varmış,"Eylül 17, 2016 20:51","Biz Tayyip Erdoğan’ı çok, ama çok güçlü zannederdik. Esasında, nerede ise, “Yalnız Adam”mış. Yüzde 50’ler seviyesinde muazzam bir halk desteğine sahip olmasına rağmen, devlete o ölçüde hakim değilmiş. Diyeceksiniz; kim, hangi zamanda devlete tam hakim oldu ki? Ne Demirel, ne de Ecevit, herkes, askeri ve sivil bürokrasinin sınırları içinde davranmak zorundaydılar. Ama, en azından onların söz geçiremediği bürokrasi FETÖ gibi bilinmezlikler, sürprizler içermiyordu. Daha doğrusu, bu denli sinsi kuşatma yoktu. Ne geçmişte, ne de dünyada, “mevcut iktidarın” başına gelenin örneği bulunmuyor. Bu sebepten, niyetlerini tam teşhis edene kadar, onlara yol verilme yanılgısına düşülmesi anlaşılmaz değildir. Tayyip Erdoğan, MİT soruşturması ve 17-25 Aralık olayları ile meselenin vahametini kavramıştı. 15 Temmuz’a kadar her ortamda çok söyledi, ‘Haşhaşi’ dedi, ‘Çete’ dedi, ancak geçmişte vermiş olduğu aşırı taviz yüzünden tüm toplumu ikna ettiğini söyleyemeyiz. Ne zaman ki o meşum darbe teşebbüsü yaşandı, hepimiz meseleyi tüm çıplaklığı ile idrak ettik. Esasında sivil iktidarların devlet memurları üzerinde tam bir hakimiyet içinde olması ideal değildir. Zira biri yolcu diğeri hancıdır. Ama, bu bambaşka bir şeydi. Neyse, herkese geçmiş olsun. ----- Endişeli modernler İZMİR’de bir sivil toplum hareketi bu aralar gündemde. Büyükşehir Belediyesi’nin Kültürpark’ta yapacağı bazı düzenlemelere itirazları var. 15 bin dolaylarında imza toplamışlar. Kültürpark’a hiçbir binanın yapılmamasını istiyorlar. Büyükşehir Belediyesi ise, esasında resmi Fuar Alanı içinde bile olmayan “hol”lerin yıkılarak, bunun yarı alanında bir Kongre ve Sergi Sarayı yapmayı öngörüyor. Daha pek çok şey yapılıyor ama bunlar konumuz değil. Başta duayen Şehir Plancısı İlhan Tekeli Hoca olmak üzere, bu kente değer katmak için kendisini vakfetmiş Uğur Yüce gibi insanlar dahil, proje bütünü beğeni topluyor. Ancak “Endişeli Modernler” bir türlü tatmin olmuyor. Aziz Başkan’ın kamuoyuna yansıyan açıklamalarından da anlaşılacağı üzere, proje tamamlandığında Fuar alanındaki “yeşil” yüzdesi, tarihinin en yükseğine ulaşacak. Bakın, sivil toplumculuk, “dediğim dedikçi” bir inatlaşma demek değildir. Tamam, bir duyarlılık ifade edilmiştir, mesaj ilgili yerlere ulaşmıştır, buraya kadar takdirlerimiz tartışmasızdır. Ancak, bir şeylere karşı çıktığınızda, mukabil olarak sizin de bir öneri getiriyor olmanız gerekir. Söz konusu grup maalesef pozisyonunu sadece “hayır” üzerinde kilitlenmiş gözüküyor. Buna rağmen, Büyükşehir Belediyesi büyük bir sabırla anlatmaya devam ediyor. Esasında, bu aralar ülkemizde, bu neviden konularda böylesi sivil hareketleri nazara alacak kamu otoritesi bulmak çok zor. Hani, Alsancaklı hemşehrilerimiz buldular medeni belediyeyi “makul ölçüyü” zorladıkça zorluyorlar. Bu insanlar 1960-70’lerde oturdukları evleri yıktırıp ucube apartmanlara dönüştüren kuşakların çocuklarıdır. Körfezi dünyanın en büyük lağım çukuruna çevirenlerin genetik vebalini taşıyanlardır. Madem bu konularda hassasiyet var, neden acaba, mesela Ticaret Odası’nın Kordon’un göbeğinde bal gibi kıyı parkı olabilecek bir arsaya 8 katlı bir beton set yapmasına ses çıkartmazlar. Neyse... Bu yazıyı da “neyse” deyip noktalayalım. Zira sivil toplumculuk bu şekilde olsa bile yine de çok değerli. Varsın itirazlarına devam etsinler.",https://www.hurriyet.com.tr/yazarlar/sitki-sukurer/hakikaten-cete-varmis-40225584
Sıtkı Şükürer,İzmir Yayın Kurulu,"Eylül 04, 2016 05:47","Bu kent geçen yüzyılın başlarında ağırlıklı olarak gayrimüslimlerin yaşadığı bir yerdi. Binlerce yıllık tarihi içerisinde pek çok medeniyeti kucakladı. Bizler ezelden ebede bu kent bizimdi zannediyoruz. Bırakın uzun çağları, yakın geçmişimize dair bile fazla bilgi sahibi değiliz. Hani, biz merak etmeyince başkalarına yansıtabileceğimiz ve övünerek paylaşacağımız bir değerimiz de olmaz. Oysa İzmir’in imajını bambaşka boyutlarda yeniden tanımlayabileceğimiz pek çok materyale sahibiz. Örneğin, aşağıda ismini zikredeceğim bir uzman arkadaşım, İzmir’in yakın geçmişi ile ilgili Avrupalı gezginlerin yazdığı pek çok kitabın tercüme bile edilmeden beklediğini söyledi. Bu kentin belediyeleri, özellikle de Büyükşehir, yanı sıra üniversiteleri, STK’ları neden bir genişletilmiş Yayın Kurulu oluşturmazlar. Bakınız, bu araştırmalardan yakalanacak tek bir ilginç bulgu bile, yepyeni bir “İzmir öyküsü”nün oluşturulmasına sebep olur. Mısır’dan Portekiz ve İspanya’ya, pek çok kent bir sebeple yarattığı efsaneler üzerinden popülerlik kazanmıştır. Uzun yıllar ODTÜ Yayın Kurulu Genel Yayın Yönetmenliği yapmış Sayın Levent Gönül, artık Urla’da yaşıyor. Projenin hayata nasıl geçirileceği ile ilgili detay tecrübeleri ile hizmete hazır olduğunu ifade ediyor. Sayın yetkililer, lütfen bu yazıyı okuyup geçmeyin. ----- Demokrasi kamplaşma vesilesi değildir FARKINDA mısınız, çok önemli şeyler yaşanıyor, önce ayağa kalkıyoruz, tek mevzumuz bu oluyor, ama bir-iki gün sonra unutuyoruz. Meğer ki, o yaşanan olayların birinci dereceden etkileneni olmayalım. Hassasiyetlerimizin körleşmesi iyiye alamet değildir. Bizler, adeta “her koyun kendi bacağından asılır” anlayışı ile hayatımıza devam ediyoruz. Kamplaşmalar sanki içimizde “birbirimize karşı konulmaz boşluklar, kırgınlıklar, mesafeler” oluşturdu. Çevremdekileri gözlüyorum. Mesela, “Mustafa Kemal’in askerleriyiz” diyen genç adam (ya da kadın), muhafazakarları sevmiyor, Kürtlerden hoşlanmıyor, Ermenilerden nefret ediyor, Liberalleri satılmış görüyor, Batı’yı hin addediyor, Arap’a midesi bulanıyor... Bu denli “öteki” üzerinden “kendisi” olmaya çalıştığı için, yeri geliyor bahse konu nefretleri yeterli gelmiyor, aynı kabın içindekilere de “atarlanıyor”. GARİP VE TUHAF OLDUK Benzer durum karşı kutupların insanları için de geçerli. Neticede “garip ve tuhaf” kişiler olmaya başladık. Kendisini sevmeyen diğerlerini de sevemiyor ve onların dertlerine “teflon” tepkisi koyuyor, üstüne yapıştırmıyor, sahiplenmiyor. Böyle olunca da maalesef “Millet” olunamıyor. Kemalizm bir ulusçuluk ideolojisi idi... Bu nedenle ortak değerler oluşturmak için çok çabaladı. Şüphesiz çok sayıda etnik ve dinsel içerikli bir terkipten, ortak bir ülkü oluşturmak beraberinde “tektipleştirmeyi” getirir. “Türk” ve “Diyanet denetimli Sünnilik” kimliklerinin öne çıkartıldığı ve bu yolla ortak bir payda yaratılmaya çalışıldığı bir düzendi Genç Cumhuriyet. Bayağı da mesafe alınmıştı. Hangi tartışmalı unsurlara dayanırsa dayansın, ortak bir ülkünün var edilip, korunmasının ne denli önemli olduğunu, onu kaybetmeye başladığımız bu günlerde daha net idrak ediyoruz. TOPLUM DUYARSIZLAŞTI Bizler demokrasiyi birbirimize mesafelenme özgürlüğü olarak anladık. Son 15-20 yılın en büyük yanlışı da bu oldu. Demokrasiyi; kavga etme, dışlama, kamplaşma vesilesi saydık. Duygusal bölünme beşeri bölünmeyi besledi ve giderek “bana dokunmayan yılan bin yaşasın” duyarsızlığına sürüklenir olduk. Bu sebepten mesela Antep’te patlayan bomba en fazla 24 saat derdimiz oluyor. Bu sebepten, 15 Temmuz’a bile abartılı bir misyon yüklemeye çalışarak, “bakın milletimiz bir anda bir araya geldi” kandırmacasına ihtiyaç duyuyoruz. Esasında kalıcı ve acı gerçeğin bu olmadığını bile bile... Şüphesiz derin bir kötümserliğin girdabına da kendimizi kaptırmamız gerekiyor. Ama an itibariyle Türkiye’nin ve insanımızın durumu “dağınık”, “çok dağınık” gözüküyor. ----- Modifiye Kemalizm HANİ, Kemalizm “otokratik ve dışa kapalı” bir modeldi. Günümüzde Çin, Rusya, “otokratik kapitalist” ülkeler. Türkiye, bu iki modelin de ötesine geçmek istedi ama “Demokratik kapitalist” olmayı beceremedi. Galiba kaderimiz Çin ve Rusya’dan farklı olmayacak. Sanki AK Parti de bu noktaya gelmiş gibi... İşin enteresanı, gerek FETÖ tasfiyesi, gerekse Kürt politikası, tarihi İttahatçı-Kemalist tezlerle son derece uyum arz ediyor. Yani, İslami tınısı yüksek Malezya modeline savrulunulmaz ise sanki “el ele” bir tür Ortadoğu standartlarına uyumlu “otokratik kapitalist” bir “Baas” modeli oluşturuluyor gibi...",https://www.hurriyet.com.tr/yazarlar/sitki-sukurer/izmir-yayin-kurulu-40215674
Sıtkı Şükürer,Süslü kadınlar,"Ekim 02, 2016 12:08","Moderniteyi temsil eden bir renklilik içerisinde, yaşam biçimlerine dair “öteki” Türkiye’ye mesaj vermeye çalıştılar. Bu gösteri, kendi içimizde beğeni ve takdir topladı. Belirtmek gerekir ki, bu neviden gösteriler bugünün kutuplaşan Türkiye ortamında her kesim tarafından sempati ile karşılanmıyor. Esasında eylemi yapan insanlarda bu durumun farkında. Buna rağmen niçin bu gösteriye ihtiyaç duyulduğunu anlamaya çalışmamız gerekiyor. Hiç şüphesiz, “farklılığımız zenginliğimizdir” düşüncesi ile yapılan bir eylem değil bu. Görünürde neşeli, hayat dolu bir topluluğun, arka planlarındaki; endişeli, ürkek, tedirgin, hesap soran, isyan eden, “siz orada çoğunluk olsanız da burada da biz varız” demek isteyen bir ruh halini tespit edebilmek için sosyal psikolog olmaya gerek yok. Ne acıdır ki, sadece dar mahalle sınırları içinde kendini güvenli hisseden ve yükselen korkularını bilinçli bir “abartma” ile perdelemeye çalışan kadınlarımızı, böylesi bir tutuma muhtaç kılan bir Türkiye’de yaşıyoruz. Daha da acı olan, ülke genelinde kayan zeminin ağırlığı yanında, bu neviden eylemlerin hakim güçler tarafından ciddiye alınmama, hatta bir magazin figürü olarak algılanıp, yalan bir demokrasi fotoğrafında kullanılma ihtimalidir. Mamafih, “süslü kadınlarımızın” böyle bir ihtimale pabuç bıraktığı zaten yok. Hani nasıl derler, kamplaşan Türkiye ortamında onlarda da bıçak kemiğe dayanmış gibi. Bu sebepten “özendireyim, ikna edeyim” kaygısı taşımıyorlar, aksine “ittirme ve tırmandırma” saikleriyle tepkilerini koyulaştırıyorlar. Yani, nereden bakarsak, maalesef birbirinden uzaklaşan bir ülke görünümü veriyoruz. ----- Kabullenmeyiz sonbaharı YAZIN bitişine en çok itiraz edenler orta yaşın az üstündekilerdir. Zira mevsimlerden sonbahar onların yaşamlarının da gerçeğidir. Bu örtüşme; üst üste ağır gelir, yürek daraltır, rahatlama arayışına çıkartır. O yüzdendir, kış telaşına mesafeli kalmalar, gümüşi durgunluğa övgüler düzmeler. Hani “hain zaman”, “Eylül”ü de tüketmişse, gözler güneye, biraz daha güneye çevrilir. Gölgede merserize, gece vakti ince yün hırkalar. Olsun, “ne keyifle oturuyoruz bak”lar. Diyeceğimiz, her yıl, bermutat bu hüzünlü aldatmacayı ekim sonuna kadar hep yaşıyoruz. ----- Tarık Akan’ın tapusu halktadır 1970’lerde kartpostalını okul defterinin arasında saklamayan genç kız yoktu. O insanlar hala yaşıyorlar. Hababam Sınıfı kolektif hafızamızda. Tamam hayata karşı duruşunu kendisi yeniden düzenledi, mesleğini, son 35 yılını o esaslara göre yaşadı. Ama Türkiye’nin hafızasına; naif, apolitik, sevecen Yeşilçam efsanesi olarak kazınmıştı. Ona rağmen, “O” oydu. Zülfü, Rutkay, Genco, Fazıl gibi belirli bir dünya görüşünü temsil eden kişilerin rengini belirlediği bir “klan tören”, sanki sevenlerine dar geldi. Bu sebepten, on binler kendiliğinden hareketlenerek Bakırköy’de toplandı ve onu halkın kalbine uğurladı. ----- Geçmişi sahiplenmek İZMİR “geçmişi” ile arasındaki soğukluğu ortadan kaldırmaya çalışıyor. Yüzyıl öncesinde bu kentte çok sayıda, hatta çoğunluğu teşkil edecek şekilde Ortadoks Rumlar yaşıyordu. O dönemlerde esen siyasi rüzgarlar, milliyetçilik akımları, yaşadığımız coğrafyalarda “din esaslı” ayrışmaları makul kıldı ve Rumlar binlerce yıldır yaşadıkları toprakları terk etmek zorunda kaldılar. Geride kentin her köşesine sinmiş kültürleri kaldı. Artık hakim ideolojinin korkacağı türden bir tehdit olmaktan çıkmışlardı. Ama yine de 1930’lu yıllardan günümüze, bu kültüre hep bir mesafeli kalınmaya devam edildi. Oysa her iki kesimin insanları arasında bir sorun yoktu. Şimdilerde bu tutumun anlamsızlığı idrak edilmeye başlandı. Biliyoruz ki, ne geçmiş aynen eskisi gibi olur, ne de o insanlar kitlesel olarak buralara döner. Sınırlı sayıdaki Rum vatandaşlarımızı da düşünerek, iliklerimize sinmiş bir kültürün temsilcilerine kucağımıza açmamız bize, İzmirliye çok yakışırdı. Göreve geldiği günden beri bu konuda müthiş bir vizyon sergileyen Büyükşehir Başdanışmanı Hasan Tahsin Kocabaş’ın çabalarıyla ve tabii ki, kamu yöneticilerimizin kararlarıyla, 94 yıl aradan sonra kentimize yeniden bir Metropolit atandı. Sayın Patrik’in konuşmasını lütfen internetten bulun ve okuyun. 8 bin yıllık kent olmak, bununla övünmek, bu neviden adımları atmaktan geçiyor.",https://www.hurriyet.com.tr/yazarlar/sitki-sukurer/suslu-kadinlar-40237487
Sıtkı Şükürer,İşimiz hayret etmek,"Temmuz 23, 2016 17:46","Hani FETÖ’yü aşırı dayanışmacı bir dini cemaat olarak değerlendirirken, meselenin çok daha vahim olduğunu idrak etmeye başladık.Ancak, darbe girişimini sadece cemaatle sınırlı görmek çok da mantıklı değil. En azından Orgeneral seviyesinde tutuklamalar olduğuna göre, 65 yaş sınırındaki bu insanların baştan beri cemaatçi olmaları makul görünmüyor.Yani, sanki eski ihtilal refleksleri ile hareket eden bir kısım rütbeli, Cemaatçiler ile ittifak yapmışlar gibi... Bakalım, şu anda “toz bulutu” kalkmış durumda. Her yorumumuz eksik olabilir. Bu sebeple sağlıklı değerlendirmeleri zamana bırakmakta fayda var. ---- Mazi olmalı cami-kışla çekişmesi TÜRKİYE siyaseti iki ana damara yaslanır. Çetin Altan bu ikileme kısaca “Cami-Kışla” der. Her iki kanatın da özelliği, saf halleriyle, paylaşımcı olmamaları. Yani “demokrasi” bu anlayışlara uygun değil. Ne var ki, artık 21. Yüzyılda olmamız ve her bir kesimin sayılarının on milyonlarla ifade edilmesi, tarafları ister istemez bir arada yaşamaya mecbur kılıyor. İslamcı kesim, daha ziyade tüccar, esnaf, köylü kitlelerinden, Cumhuriyetçi kesim ise memur ve kentlerin nispeten eğitimli ve batı değerlerine açık insanlarından oy alıyor. İslamcılar ağırlıklı olarak Sünni mezhebi üzerinden, diğerleri ise Alevi’ler ve laikliği benimsemiş kitleler üzerinden saf tutuyorlar. Güç dengesi “sağ” eğilimliler yüzde 65, diğerleri yüzde 35 oranında oluşmuş durumda. Cumhuriyet, bilindiği üzere, başlangıçta kendi katı değerleri ile rejimini oturtmaya çalışmıştı. 1946 yılında çok partili hayata geçildi. Bu aşama sonrasında, ihtilal dönemleri hariç, gerek Askerler, gerekse İslamcılar doğrudan siyasetin içinde yer almadılar. Askerin partisi CHP idi. İslamcılar merkez sağ geleneğini temsil eden partilere, Demokrat Parti, Adalet Partisi, ANAP, Doğru Yol’a oy verdi. 2002 yılına kadar militer vesayetin gölgesinde bir biçimde oluşmuş dengeyle iki tarafın da birbirine tamamen dişini geçiremediği bir düzen süregeldi. Ancak AK Parti ile denge İslamcılar lehine bozuldu. Hal böyle olunca İslamcıların kendilerini gizleme baskısı kalktı. Bu durum, adı konmamış “kontratın” bozulması, dengenin rafa kalkması, demekti. Bağlı olarak, tarih tekerrür etmeye, kaba güç üzerinden ‘Cami-Kışla’ çekişmesinin zemini yeniden oluşmaya başladı. İdeolojilerinde hiçbir şekilde demokrasi olmayan bu iki cephe, şimdi İslami kesimin kendi içindeki iktidar mücadelesinde haddini aşan bir cemaatin tasfiyesi üzerinden, tekrar bir bilek güreşine tutuşmuş gözüküyor. Ancak, bu defa tüm “meşruiyet” parametreleri muhafazakarların arkasında. Uluslararası toplumdan, muhalefet partilerine, üniversitelerinden, STK’lara, herkes seçilmiş hükümete desteğini koşulsuz sunuyor. Açık söylemek gerekirse, farklı bir düzen oluşturmak isterlerse, AK Parti’nin önünde hiçbir engel yok. Böylesi bir tercih bir başka tür “darbe” demektir. Bu takdirde, bizleri tam bir Ortadoğu ülkesi belirsizliği bekler. Ancak, bu kadar kötümser olmayalım. “Her şerden bir hayır doğar” sözü, şu anda Türkiye demokrasisi için hepimize bir yeni başlangıçlar yapabilme imkanı sunuyor. ---- Laikler ‘kaskosuz’ kaldı HALK, devlet büyüklerinin çağrısına uyarak meydanlarda nöbet tutuyor. Bu insanların terkibine baktığınızda iktidar partisine oy verenlerin çok büyük bir yüzdeyi teşkil ettiğini gözlüyorsunuz. Bu neden böyle? Laik kesim endişeli ve tedirgin halini devam ettiriyor. Aklıyla, mantığıyla darbelerin karşısında olsa da ülkenin kökten dinci bir yöne savrulma ihtimaline karşı, güvencesi olarak gördüğü “Askeri” kaybettiğini hissediyor. Ancak artık o asker yok, kendi kendini, prestijini, 80 milyonun ‘Kahraman Ordusu’ olma vasfını zedeledi. Darbe girişimine kısmi katılım olması bu gerçeği değiştirmez. Asker dışında herkes “sütten çıkmış ak kaşık” mı? Ya da, “biz neden bu noktaya geldik?” Mevcut iktidar ilk 7-8 yılındaki performansını sürdürse idi, asker böylesi bir çılgınlığa cesaret edebilir miydi? Kutuplaşma politikaları en fazla demokratik iklime zarar verir. Tamam, darbecilere lanet okuyoruz, ama bu kalkışma nedeniyle iktidarın da bir özeleştiri yapması icap etmiyor mu? Bağlı olarak, ikinci bir soru gündeme geliyor: “Bundan sonra ne olacak?” Meydanları ve camileri örgütleyerek sonuç elde etmek bir yöntem olarak benimsenirse, bugün için tamam ama yarınlarda demokrasiyi zaafa uğratacak taleplerin, bırakın muhalifleri, mevcut iktidarı bile silip süpürmesine kim, nasıl engel olacak? Sayın Başbakan, “fikir ayrılıklarının, yaşam şekillerinin, kıyafetlerinin tartışılacağı gün, bugün değil” diyor. Hani “zamanını bekleyin” mesajı ile bu ülkenin hak ettiği evrensel demokrasi nasıl kurulabilir? Demokrasinin olmadığı bir Türkiye’de tekrar palazlanan bir Kışla’nın ikinci, üçüncü dalga heveslerine kim gem vurabilir? Soruyu tekrarlıyoruz... Bundan sonra ne olacak? Bu sorunun yanıtı iktidarın ne ölçüde değişeceğe ile ilgili. İlk izlenim, hukukun pek önemsenmediği yöntemlere itibar edileceği. Olağanüstü hal ilanı ile gelen yetkiler, umarız çok dikkatli kullanılır. Çok zor bir koridordayız, şu aşamada tavsiyemiz, iktidarın tüm ülkenin hassasiyetlerini gözetmesi.",https://www.hurriyet.com.tr/yazarlar/sitki-sukurer/isimiz-hayret-etmek-40165610
Sıtkı Şükürer,Buzlu cam,"Temmuz 30, 2016 17:20","Yanı sıra, “Batı” da bizden haz etmiyor. Kendi liderlerinin şahsında “vücut dillerinden” olumsuz duygularını yansıtıyorlar. Batı kamuoyu, emperyalist amaçlarla insan hayatının çok ucuzlatıldığı Müslüman coğrafyalarındaki dramları samimi olarak dert etmedi. Kendi metropollerinde teröre kurban giden günahsız sivillere yönelik duyarlılığın onda birini Halep’te, Afganistan’da patlayan bombalarda hayatlarını yitiren insanlara göstermedi. Şimdilerde, zülfü yare dokunmaya başlayan gelişmeler nedeniyle, kendilerini adeta Müslüman dünyadan tecrit etmek istiyorlar. Ülkemiz özelinde de hep araya bir “buzlu cam” koyma çabaları, her bir ferdimiz tarafından hissediliyor. “Efendim, uluslararası ilişkilerde duygulara yer yoktur, menfaatler belirleyicidir.” Bu klişe, sesini çıkartmasa da Türk insanına yaralayıcı geliyor, vefasızlık hissi uyandırıyor ve anlaşılmaz bulunuyor. Son 100-150 yıllık gayretin böyle iki paralık addedilip harcanmasına hayret ediyor. Adeta “üvey evlat” dışlanmışlığına iteklenmeyi hak etmediğini düşünüyor. Diyeceksiniz bizim hiç mi günahımız yok. Tabii ki var. Ancak dikkatli davransaydık, hatta eksiklenseydik bile yine çok şey değişmezdi. Dünya maalesef Huntington’un lanet öngörülerine savruluyor. ------- Özgüven CUMHURİYET değerleri ile yetişmiş, kimilerinin Beyaz Türk diye nitelendirdiği kesim yeni arayışlar içerisinde. Artık askerden medet ummuyor. Hani ülke başka sahillere sürüklense bile uluslararası toplumdan kendisine bir fayda gelmeyeceğini de anlamış. Yani, bu topraklarda yaşam tarzını koruyarak yaşamak istiyorsa, biliyor ki “iş başa düşmüştür”, kendisine dair sarsılmaz bir özgüven inşa etmelidir. Bu çerçevede denilebilir ki... Artık eski alışkanlıklarını bitirmenin zamanı gelmiştir. Kendisi gibi olmayanları, “küçümsemek, kaynamak, öfkelenmek...” devri geçmiştir. Yeni yaşam felsefesini “meselelerin olmazlarını abartmak yerine, olurlarına kafa yormak” şeklinde revize etmek zorundadır. “Ah keşke Rumlar İzmir’de kalsaydı” özlemini ifade ederken, “farklılığımız zenginliğimizdir” bilincine dair parlak bir kalite sergileyen tutumlarını, Muhafazakarlara, Kürtlere, Araplara da yaygınlaştırabilmelidir. Diyeceksiniz böylesi anlayışlar toplumun diğer kesimlerinden de aynı şekilde karşılık bulur mu? Bu hesabın içine girerek beklemek bile doğru değildir, hele bir yola çıkılmalıdır... ------- Kısa Notlar... ANA akım medya gruplarına ait haber kanallarında tek mevzunun ‘Darbe Girişimi’ olması dikkat çekiyor. Tamam, hep gündemde olsun, kimse gevşemesin. Ama demokrasilerde bu yöntem “yüksek puan” almaz. FETÖ’cü teröristlerin Marmaris’teki otele Sayın Cumhurbaşkanını öldürmeye gittiği söyleniyor. Yani, yaverlerine kadar sızmış bir örgüt, anlaşılan daha önce niyetlenmemiş, yoksa kim, nasıl engel olabilirdi ki? Olağanüstü Hal, normalleşmeye ve bağlı olarak demokratikleşmeye evrilmez ise muhalefet kendine şu soruyu soracak: “Biz kimi ve neyi savunuyoruz, AK Parti iktidarının kalıcılığını değil herhalde?” Genelkurmayın en üst komuta kademesi hepimize flu geliyor, halleri “ikircikli” hissiyat uyandırıyor. Tekrar bir askeri kalkışma çok uzun bir zaman beklenmemeli. Ama şer güçler karışıklık istiyorlarsa, o zaman suikastlar, sabotajlar ihtimal dahilindedir. Her türden provokasyonlara karşı uyanık olma zamanı. Türk-Kürt, Alevi-Sünni ikilemleri ilk anda akla gelen hassasiyetler.",https://www.hurriyet.com.tr/yazarlar/sitki-sukurer/buzlu-cam-40176427
Sıtkı Şükürer,Erol Evgin elitistik çukura düşmesin,"Temmuz 10, 2016 01:00","Sözlerinin ana fikri, “donanımsız insanlara eşit oy hakkı verilmemeli” şeklindeydi. Bakınız, “insan” denen varlık milyonlarca yıllık evrimin sonunda ulaşılan bir “mükemmellik”. Dolayısıyla “algı kapasitesi” itibariyle, eğitimli olmak, “biyolojik makine” nezdinde çok da önemli değildir. Nitekim Shakespeare’in tüm birikimiyle “olmak ya da olmamak, işte bütün mesele bu” tiradındaki derinliğin sıradan bir Anadolu kasabasında “ya herro ya merro” denilerek “aynı yetkinlikte” yakalanıyor olması, asla şaşırtıcı değildir. Yani insan denen varlık, anlamaz gözükse de saf hallerde rol kesse de en münevverinden çok da geride değildir. Dolayısıyla, mevzu, kendi menfaatini koruyup kollamak olunca, önceliklerini inanılmaz bir maharet ile bulup çıkartır. Peki, menfaatlerini hangi kriterlere göre tespit eder? İşte, en önemli mesele de orada yatmaktadır. Çok bilinen A. Maslow’un “İhtiyaçlar hiyerarşi”sine göre, birey herhangi bir kategorideki ihtiyaçlarını tam olarak giderememişse, bir üst düzeydeki ihtiyaç kategorisine geçemez. Yani, “Fizyolojik”, “Güvenlik”, “Aidiyet” ihtiyaçları sırasıyla çözümlenmemiş ise, “Saygınlık”, “Kendini Gerçekleşme” ihtiyaçları gündemine gelmez. Maslow’a göre, günlük olarak karnını doyuran, fakat kendini güvende hissetmeyen insanın, dünya görüşünü geliştirmek için örneğin kitap okumaya ihtiyacı bulunamaz. Şimdi, Erol Evgin’in “küçümsediği” kitleye baktığınızda, bu insanların “entelektüel kaygıları”nın olamayacağını net bir şekilde görebilirseniz. Hani, bu durum onların Erol Evgin’in işaret ettiği hususlara ilişkin hiçbir şeyin farkında olmadıkları, sezmedikleri, hissetmedikleri anlamına gelmez. Herkes kadar akıllı olan bu insanlar, bulundukları sosyal ve ekonomik kategoriye göre, temel ihtiyaçlarını gidermede kimin daha duyarlı gözüktüğüne göre bir tercih ve bağlı olarak “siyasi tavır” oluşturmaktadırlar. Son 12 yılın pratiğine baktığınızda da AK Parti, bu anlamıyla, en az 15 milyonluk bir oy sahibi kitlenin “müşteri”si olmayı becermektedir. Diyeceğimiz, iktidara kızıyoruz diye onların seçmenlerine haksızlık yapmak biraz ayıp olmuştur. ----- Başımız döndü TAMAM, Türkiye büyük ülkedir. Tamam, dünya, hatta bölgemiz son derece dinamiktir. Şartlar sürekli olarak değişmektedir. Bu sebepten menfaatlerimizi değişen şartlara göre sık sık gözden geçirmeliyiz. Hiçbir devlet körükörüne dostumuz ya da düşmanımız olmamalı. Buraya kadar kimsenin hiçbir itirazı yok. Ancak, her şeyin bir usul ve adabı vardır. Ne yapıyorsunuz, neden vazgeçiyorsunuz, “anlaşılır” olma durumundasınız. İç politik hesaplar ancak bir ölçüye kadar müsamaha görür. Züccaciye dükkanını dağıtıp, kırılmadık cam eşya bırakmadıktan sonra, “yapıştırmak” kolay olmuyor. Hani hiç olmuyor değil, ama “eksiklenerek”, saygınlığı zedeleterek oluyor. Böyle olunca da iyi olmuyor. Uluslararası toplum, komşu ülkeler, okyanus ötesindekiler, 7 alem, artık bizim dış politikamıza “gülümseyerek” bakıyor. Bu durum çoğumuzun içini acıtıyor. ----- Almanlara atılan gol ALMANLAR, hırslı disiplinli, metodik, çalışkan bir millet. Hal böyle olunca, bir müddet sonra bulundukları ortamın “dominant”ı oluyorlar. Avrupa Birliği’nde de aynı senaryo yaşanmaya başlamıştı. Her geçen yıl “fiili patronaj” Almanya’ya geçiyor ve bu durum İngilizleri rahatsız ediyordu. ABD’den, Çin ve İsrail’e, dünyanın geleceğinde kendilerini lider ülke olarak konumlamak isteyenleri de huzursuz kılıyordu. Hakikaten Almanlar farklı bir millet. İki dünya savaşı ile kendilerine “ayar” verilmiş olsa da toparlanmaları fazla zaman almadı. Özetle, İngiltere’nin AB’den ayrılması, şüphesiz çok boyutludur, ancak bir yönü itibariyle Almanların önünü kesme projesidir. Bundan sonra neler mi olabilir. Kanaatimiz, Fransa, İspanya, İtalya gibi ülkelerin İngilizlerin olmadığı bir ortamda Almanlara “daha kolay bir yem” olmasına, en başta bu ülkelerin de karşı çıkacağıdır. Yani AB, büyük ihtimal kan kaybetmeye devam eder. Nasıl derler, gazozun kapağı açıldı ve havası kaçtı. Almanlar bu gelişmeler sonrasında, eski göz ağrıları Doğu Avrupa ülkelerine daha bir sahiplenici yaklaşabilirler. Ha, bu arada eski Osmanlı-Alman dostluğu yeniden yeşerir ve ileride Almanlarla yakınlaşır mıyız, bilinmez. Tüm bu gelişmeler, esasında “demokratik ideallerin” giderek “romantik” addedildiği bir dünyaya doğru gidişimize işaret ediyor. AB, insanlık için her şeye rağmen “vicdan çıpasıydı”. Türkiye dahil, demokrasiye mesafelenmeye meyilli pek çok devleti engelliyordu. Neyse, Berlin Duvarı’nın yıkılması kadar önemli bir olaydır Brexit. Sonuçlarını birlikte yaşayacağız.",https://www.hurriyet.com.tr/yazarlar/sitki-sukurer/erol-evgin-elitistik-cukura-dusmesin-40139151
Sıtkı Şükürer,Vaktiyle tedbirlenmiştik,"Ağustos 28, 2016 02:15","Tamam, Türkiye üzerinde, onun toprak bütünlüğünü hedef alan bir oyun oynanıyor. Hepsini kabul ediyoruz. Hatta, olayların bu hale gelmesinde kendi hata paylarımızı da şu aşamada bir kenara koyuyoruz. Peki, bu “üst akıl”ın somut planı ne? Hani daha evvel “Ilımlı İslam, BOP” gibi Amerikan Neo Con stratejileri vardı, Sünnî kuşaklar falan oluşturulmaya çalışılıyordu. Şimdi bunlar yok. Amaç bir bağımsız Kürt Devleti mi oluşturmak? Tüm tantana bunun için mi? Bakınız, o hepimizin bugünlerde pek eleştirdiğimiz “Kemalist akıl”, ta 1960’larda ülkenin doğusundan batıya göçü teşvik ederek, kendince tedbirlenmeye başlamıştı bile. Hani isterse Batı kentlerine tek bir gecekondu yaptırmayacak gücü olan Devlet, açıkça Kürtlerin ülkenin geri kalanıyla karışmasını teşvik etmişti. Bugün İstanbul en büyük Kürt kentidir, milyonlarca ortak aile vardır, Türk-Kürt iç içe geçmiş, lehimlenmiş bir yapıdır. Bu fotoğraftan nasıl bir bölünmüş Kürdistan çıkar, bunu anlamak, kavramak mümkün gelmiyor. Diyeceksiniz, doğu ve güneydoğu illeri ayrılmak isterse ve bir kamplaşma havası, iç savaş benzeri bir iklim oluşturulursa? Bakın, üst aklı bilemiyoruz, ama hiç kimse kadim Anadolu halkalarının sağduyuya dayalı “aklını” küçümsemesin. Hiç birimiz “salak” değiliz, birbirimizi yok edecek bir faciaya müsaade etmeyiz. 15 Temmuz’da, ülkedeki tüm güçler bir anda Devleti temsil eden iktidarın yanında hizalanı verdi. Dolayısıyla, kötümser senaryolar çizen “çok bilmişlere” itibar etmeyin. Bilinsin ki, bu ülkede iç savaş falan olmaz. Ha, Türkiye demokratikleşsin, bu bağlamda Kürtlere yönelik “yerel” çerçeve, evrensel demokratik standartlar getirilsin, üstelik bu standartlar Ege’yi, Karadenizi’de kapsasın... İşte becermemiz gereken, bu topraklarda barış ve huzura nefes ve mesafe aldıracak yaklaşım budur. ----- Köy yanar kahpe taranır YAŞANAN her acıdan sonra, “Teröristlere inat, moralimizi bozmayacağız, normal yaşantımıza devam edeceğiz” klasik söylemi şüphesiz doğrudur. Ancak bu duruş “umursamamak, eğlenmeye devam etmek” anlamında değildir. Bakıyorsunuz, bombalar patlıyor, yurttaşlarımız ölüyor, çocuklar parçalanıyor, aynı esnada, bir kör duyarlılıkla yaşanan kişisel keyifler sosyal medya da fütursuz bir şekilde paylaşılıyor. Hani, gamsızlık ve hadsizlik karışımı bu haller ayıp olmanın ötesinde “aşırı itici” geliyor. Kendi içinde kalmak kaydıyla herkes istediğini yaşasın. Ama lütfen “arsızlığınızı” ihraç etmeyin. ----- Kap kovanı gel Can Dündar IŞİD’in iktidarla ilişkileri, özellikle laik refklekslere sahip gazeteciler tarafından deşifre edilmeye çalışılırken, onlara yapılan haber beslemesinin FETÖ kaynaklı çıkması pek çoğumuzun aklını karıştırıyor. Yani, şimdi Can Dündar’a sahiplenici duygular içinde mi olmalıyız, yoksa “FETÖ maşası” bir suçlu muamelesi mi çekmeliyiz? Hep belirtiyoruz, son dönemlerde ana işimiz “hayret etmek”. Karışan zihnimizi netleştirmeye çalışırken, sapla samanı ayırma çabası içindeyiz. Basın özgürlüğü, demokrasi, hukuk, her koşulda kolladığımız değerler olsun istiyoruz, ama buna hizmet eden “temiz, iyi niyetli” hallerin de kolayca kullanabileceği dönemlerden geçiyoruz. Dolayısıyla “doğru”nun tanımı giderek güçleşiyor. Özürler, af dilemeler hatta ahmaklığı bile kabul etmeler yaşandı ve bir “üst evreye” geçtik. Ortada sorunlar yumağı olmuş bir ülke ve devlet var. Şu veya bu aşamadan geçtikten sonra, çözümün ancak elbirliği ile olabileceğinin idrakine vardık. Hemen herkes “sair telakkilerini” geriye çekti ve bir “bekâ” sorunu yaşadığımızın farkında el ele tutuşmaya çalışıyor. Bu inşa sürecinde Can Dündar gibi insanlara da ihtiyaç var. Ülke dışında kalmak onun gibileri kaçınılmaz olarak marjinalleştirir. Çok kişi gibi, onun da bir özeleştiri ihtiyacı var. Tırmandırmak, yanlış yerlere savrulma tehlikesi taşır. Şimdi, eline geçirdiği kovaya su doldurarak yangın yerine koşma zamanı. Pek tabii, bu çağrıya icabet edip 3-5 yıl sorgusuz sualsiz hapiste de tutulmamak gerekir. Bu bedeli göze almasını hiç kimseden talep edemeyiz. Ancak, ülkeye gelmeme tercihinde bulunursa bir müddet sessiz kalmasında yarar var. Zira “ehem-mühim” süreci yaşıyoruz. ----- Buğra Gökçe İZMİR Büyükşehir’de Genel Sekreterlik koltuğu Buğra Gökçe’ye teslim edildi. Aziz Kocaoğlu bize göre çok doğru bir seçim yaptı. Buğra Bey, genç, çalışkan, becerikli, dürüst, bilgili, vizyoner bir bürokrat izlenimi veriyor. Kendisi ile birkaç defa yüz yüze konuşma fırsatımız oldu. Hizmet anlayışını tariflerken “samimiyetle çalışıyoruz” ifadesini kullanmıştı. Esasında bu kavram çok önemlidir. Tüm mesele bu özelliğin İzmir halkına da geçirilmesi. Zira, iyi niyeti ve gayreti hissettiğimiz zaman, çok daha hoşgörülü olunuyor. Evet, hızlanacak hizmet beklentisi ile Gökçe’ye başarılar diliyoruz.",https://www.hurriyet.com.tr/yazarlar/sitki-sukurer/vaktiyle-tedbirlenmistik-40209986
Sıtkı Şükürer,Algı yönetimi ayıbı,"Temmuz 03, 2016 01:37","Tabii ki, “rant histerisine” kurban edilmesin. Ancak bu hassasiyet, “taş üstüne taş konulmasın”, “yetersiz mevcut” rehabilite edilmesin anlamında olmamalı. Aziz Kocaoğlu’nun başkanlığının üçüncü dönemini yaşıyoruz. Kendi ifadesi ile “olgunluk” dönemini idrak ediyoruz. Bu sebepten pek çok proje “start” almış durumda. Üstelik Buğra Gökçe gibi teknisyen niteliği gelişmiş, fevkalade becerikli bir bürokratın da konforuna sahip. Ancak, onların da İzmir’i sevdiğinden şüphemiz olmayan bazı meslek odaları yöneticileri ısrarla “istemezükçü” tavırlarını sürdürüyor. Son örnek İzmir’in gözbebeği Kültürpark. Tarihi Fuar alanımız, değerli Şehir Plancısı İlhan Tekeli’nin koordinasyonunda, katılımcı bir anlayışla planlanmıştı. Bu çerçevede bazı binalar yıkılarak (Özdemir Sabancı, Çarhoğlu, Palmiye, Menekşe, Atlas Pavyon, İsmet İnönü, Holler) yerlerine bir Kültür ve Sergi Sarayı yapılacak. Bölünebilen karakterde, 400 araçlık yeraltı otoparkı ile müthiş bir eser. Üstelik bu proje gerçekleştirilirken, Ege Üniversitesi Ziraat Fakültesi denetiminde, hastalıklı olduğu tespit edilen ağaçlar dışında, ki onların da yerine de yenileri dikiliyor, ilave hiçbir ağaç kesilmiyor. Maalesef yine bilindik ağızlar “algı yönetimine” başladılar. Sanki Kültürpark betona ve ranta teslim ediliyor. Yani, insaf ötesi ayıp. Fuar 86’ncı yıldönümünde eski etkinliğine kavuşturulmak isteniyor. Bu amaçla, hem ticari hem de kültür, sanat, eğlence fonksiyonları ile halkın ilgisinin tekrar kazanılması hedefleniyor, iyi bir bütçe ile 26 Ağustos tarihine hazırlanılıyor. Kültürpark, evvelden “ilk ürün” fuarıydı. Şimdi, o geleneğin 21. yüzyıl versiyonu “innovasyon ve tasarım” ön plana çıkartılacak. Bu yüzden Kültür Merkezi çok önemli. Diyeceğimiz, Aziz Başkanı hepimiz tanıyoruz. Eleştirmek serbest, ama bu neviden konularda ona ve ekibine güvenmemek hakikaten haksızlık oluyor. ---- Yeter artık BEN “cennet’i” istemiyorum. “Cehenneme” de gitmiyorum. En önce “Türk, Laz, Çerkez, Kürt...” değilim kardeşim. Sıradan, efendi, iyi olmaya çalışan “İnsanım”. Vatan, Millet, Sakarya, Şehit... Ne zaman bunları duysam, arkasından kan ve gözyaşı geliyor. Onları da istemiyorum. Bir “İskoçya kasabası” huzuru arıyorum. Bir “Fransız köyü” yerleşikliği. Evime gelen yol üzerinde, köşedeki “fırının” 500 yıllık olmasını, dedemin gittiği “kahve”de çay içmeyi, hem kendi hem de torunum adına hayal ediyorum. Yaşadığımız yerleri daha da yaşanılası kılmaya çabalamak, korumak, kirletmemek, elbirliği ile güzelleştirmek istiyorum. Devletin tüm kurumlarının “hadlerini” bilmelerini, “ceberut” rollere heveslenmemelerini, “güvenimizi”, “masumiyetimizi” kullanmamalarını, düzgün olmama ihtimallerini zihinlerimizden silmelerini, temenni ediyorum. Bugüne bakıyorum... Ne “terörü” anlıyorum, ne de yapıp yakıştırıp, bu ortama sebep olanları. Ben, sıradan, iyi insanlarla beraber mutlu olmak istiyorum. Hepsi bu... ---- Muhittin Bilget GEÇENLERDE 1912 Derneği’nde bir yönetim değişikliği yaşandı. 104 yıllık çınar olan KSK’nin, kurulduğundan beri “sağduyu omurgası” olan 1912 Derneği’nde, görevi Ekber Göçer’e devreden başkan Muhittin Bilget’in veda mesajı etkileyici tespitler içeriyordu. Günlük kısır çekişmelerin üstünden meselelere yaklaşabilmek, belirli bir kalite ve yüce gönüllü olmayı gerektirir. Sayın Bilget’in medeni üsluba sahip açıklaması tüm camiaya örnek olurken, KSK’nın geleceğine yönelik rasyonel bir yol haritasını da içeriyordu. KSK, hiç şüphesiz hem yetiştirici, hem de yarışmacı bir kulüp olmak zorunda. Koca bir ilçeyi keyifli bir birliktelikte kavrayabilecek en değerli parantezdir Kaf Kaf’lı olmak. Muhittin Bilget “Onu pamuklar içinde koruyun” derken, böylesi bir eşsiz mücevherin sahipliği konusunda tüm Karşıyakalıları adeta “göreve” çağırıyor. Göztepe, Altay, Altınordu, İzmirspor ve diğer tarihi kulüplerimiz de tıpkı KSK gibi, aynı misyona sahiptir. Bizler İzmirli olmakla övünüyorsak, işte bu değerlerimiz yüzündedir.",https://www.hurriyet.com.tr/yazarlar/sitki-sukurer/algi-yonetimi-ayibi-40127400
Sıtkı Şükürer,Cesur Papa,"Temmuz 18, 2016 14:22","Papa, üçüncü Vatikan Konseyi sonrasında, kilisenin geleceğini tartışmaya açarak, mevcut Katolik doktrin ve dogmaların yeniden tanımladığını ifade etti. Açık söyleyelim Katolik Hristiyanlık bambaşka bir “yenilenme” içinde. Papa; dinin doğrularının zamanla gelişip, değişeceğinden söz ederek, “Tanrı da bizim gibi gelişiyor ve değişiyor, çünkü o içimizde ve kalplerimizde yaşıyor. ‘İncil’ çok güzel bir kutsal kitap, fakat diğer tüm büyük ve eski yapıtlar gibi onun da eskiyen bölümleri var” diyor ve devam ediyor: “Hatta bazı bölümler hoşgörüsüzlüğe ve yargılamaya çağırıyor. Sevgi ve doğruluk mesajının aksine, bu mısraları sonradan eklemeler olarak görmenin vakti geldi. Aksi takdirde bu fikirlerin kutsal kitaptan çıktığı sanılacaktır” diyerek adeta vitesi yükseltiyor. En önemli vurgusu da Tanrı’nın bir Yargıç olmadığı, insanların dostu ve affedicisi olduğu, şeklinde... “Tanrı insanları dışlamaz, ancak ve ancak affeder, Adem ve Havva’da olduğu gibi cehennem de bir araçtır ve yalnız kalmış ruhun yansımasıdır. Bu ruh da tüm ruhlar gibi Tanrı’nın affedileceğine sığınacaktır.” Bu tespitler sonrasında kilise ile ilgili bir özeleştiri de yapan Papa, “Geçmişte kilise, ahlaksız ve günahkar olanlara çok sert davrandı. Artık yargılamıyoruz, affedici bir baba gibi çocuklarımızı asla dışlamıyoruz. Kilisemiz homoseksüeller ya da kürtaj yanlıları için de yeterince büyük, kapımız komünistlere bile açık” diyerek, gelecekte “Kadın Papa” özlemini ifade ederek konuşmasını tamamlıyor. Bakın, dinler nereden gelip nerelere gidebiliyor. Belki geçmişte en büyük acıları çektiren, zülümleri yapan Katolik anlayış, nasıl bir “tevazu, vicdan ve dini bütünlük” anlayışı ile yeni bir çerçeveye bürünüyor. Esasında Papa’nın yaptığı, her dinin nüvesinde bulunan “saflığa” dönüş çabası. Böylesi bir arınma, silkelenme ve özeleştiri ihtiyacı sadece Katolik mezhebi için geçerli değil kuşkusuz. Rahmetli Yaşar Nuri Öztürk bu konularda çok çabalamıştı. Ancak, sınırlı sayıda ilahiyatçıların çabası yeterli gelmiyor, yanı sıra başta Diyanet olmak üzere kurumları temsil edenlerin de her türlü eleştiri riskini göğüsleyerek, dinin bazı dünyevi kurallarını, yaşadığımız çağın doğrularına uyumlaştırma adımlarını atmaları gerekiyor. ----- Ayıpsız hareket İKİ hafta önce Kültürpark konusunda bir yazı yazmıştık. Özetle, Büyükşehir Belediyesi’nin İzmir Enternasyonal Fuarı’nı eski günlerine döndürmeyi hedefleyen bir anlayışla bir Kültür ve Sergi Sarayı yapmayı planladığı ve bunun için “yeşili” büyük bir hassasiyetle koruduğunu, anlatmaya çalışmıştık. Nitekim daha sonra Başkan Aziz Kocaoğlu da detaylı açıklamalar yaptı. Bu konuya ilişkin olarak uzun zamandır sosyal medyada “Kültürpark’ıma dokunma” başlığı altında bir kampanya yürütülüyor. 12 bin imzayı geçen kampanya, Kültürpark’ın “betona ve ranta” teslim edilmesi endişesini taşıyor ve örneklerine ancak batı ülkelerinde rastlayacağımız türden bir etkili duyarlılık oluşturuyor. Açık söylemek gerekirse, bu neviden sorgulamalar demokratik toplumlarda bir haktır. Hele bugünün Türkiye’sinde ayrıca bir hoşluktur. Ancak Aziz Kocaoğlu’na dair de bir fikrimiz var. Büyükşehir Belediyesi’nin icraatlarını tabii ki eleştireceğiz. Ama, Kültürpark örneğinde olduğu gibi, “beton ve rant”a teslim olunacağını söylemek sanki biraz “eksik bilgi” intibaı veriyor. Biz ilk yazımızda “rant” imasını “ayıp” diye nitelemiştik. Doğru kelime “ayıp” yerine, “haksızlık yapmayın” olmalıydı. Halisane duygularla hareket eden 12 bin imzacıya selam ve sevgilerimizi iletiyoruz. Size daha pek çok konuda ihtiyaç var, bilesiniz. ----- Alaçatı BU aralar Çeşme Alaçatı ve Bodrum Yalıkavak gibi yerleri “parçalama” modası aldı başını gidiyor. Yahu, özellikle bu iki yer; sıradan, huzur arayan, mütevazi bütçelere sahip insanlara göre değil. Yani memlekette gidecek başka yer mi yok. Bu yerlere, mecbur değilsiniz, gitmeyin ve böylelikle mutsuz olmayın. Zaten burada mekan işletenler de sizi istemiyor, hedeflemiyor. Dünyanın her yerinde üst gelir grupları için oluşturulmuş farklı ligler vardır. Buraları da böyle yerler. “Ne münasebet, orası da vatanımın toprağıdır” demeyin. Zira hakkınız yok... Zira, bu kadar kıymetliydi de daha önce aklınız neredeydi? Sizin gibilerin “radarında” olmadığı için, “ahır” olarak kullanılmak üzere terk edilmiş ve bu sayede korunmuş bir kasabaydı Alaçatı. Akıllı gözler, siz uyurken onu keşfetti. Daha sonra gelişmeler onları da aştı. Binalar aslına uygun restore edildi. Yeni binalar tarihi dokuya uyumlu inşa ediliyor. Sörf öyküsü ile beldeye uluslararası nitelik kazandırılıyor. Gastronomi, “Aman Allahım”, uçtu gidiyor. Önümüzdeki 10-15 yıl içinde, mevcut mesafesinin birkaç katını daha alacağı aşikar bir tempoyla dünya zenginlerinin “vahası” olma yolunda ilerliyor. Efendim... Çok kazık, çok kalabalık, esnaf çok terbiyesiz... Tekrar vurguluyoruz. Gitmeyin efendim. Benim gibi yapın, “kusur” kalın.",https://www.hurriyet.com.tr/yazarlar/sitki-sukurer/cesur-papa-40152682
Sıtkı Şükürer,İstanbul fazla sakin,"Ağustos 13, 2016 23:31","Bu hafta dört günümü İstanbul’da geçirdim. Bu kent kendi içinde kaynayan, sinerjisi ile fıkır fıkır bir yerdir. Daha doğrusu “yerdi” demek durumundayız. Sanki “hayat” birkaç kademe volümünü azaltmış gibi. İstanbul hizmetler sektörü üç ayrı cepheden beslenir. Birincisi; Anadolu’dan insanlar buraya hem ticaret hem ziyaret için gelir. Diğer deyişle, İstanbul’a gelmişken bu güzel yerin keyfini çıkartmak farzdır. İkincisi; Gerek yabancı gerek yerli turistlerin yoğun ilgi gösterdiği gözde bir kenttir. Üçüncüsü; İstanbul’da yaşayanlar “bir başka türlü enerjiktir”. Günün yorgunluğu, trafik cefası demezler, yine geceleri sokağa çıkacak mecali bir biçimde bulurlar. Ancak, vurguladığımız gibi o bildiğimiz İstanbul sanki kan kaybediyor. Bu durumun ana sebebi; terör, darbe girişimi ve bunların sebep olduğu travma. Kendi adıma, günlerce bu kentte kalıp, Beyoğlu’na gitmemek, mümkün değildi. Ancak, kenarından bile geçmedim. Mesai saatleri dışında trafik en az “üç tık” aşağıda idi. AVM’ler, restoranlar... Sessiz, sakin, müşteri gözleyen durumundaydı. Gazeteler İstiklal Caddesi’nde kiralık ilanlarının zirve yaptığını yazıyorlar. Özetle, bu durgunluk yaz rehaveti ile açıklanamayacak kadar “bariz” ve bağlı olarak ekonomi için “tatsız”. Bu kentte başlayan bir olumsuzluk, dalga dalga Anadolu’ya yayılır. Umarız gözlemlerimizde yanılıyoruzdur. ----- Mutlu olmaktır amacımız BU memlekette kendilerini çok farklı zanneden insanlar yaşıyor. Esasında her “koyu muhafazakar” ya da “katı bir laik” uzak olduğunu düşündüğü değerlerin izlerini hamurunda taşır. Şüphesiz bir yönünü daha ön plana çıkartabilir ama bu topraklarda hep birlikte yaşıyor olmanın, aynı havayı solumanın, suyunu içmenin getirdiği müthiş ortak paydalara sahibiz. Ama, maalesef “ağızlarımız” öyle söylemiyor. Marjinalleri geçin. Zaten onları kaale almıyoruz. Final tahlilde hepimizin amacı “mutlu olmak”. Din de felsefe de demokrasi de bu amaç için var. Tüm sorun, kendimize dair mutluluk formülünün diğer insanlar için de geçerli olması gerektiğini düşünmemiz ve bu düşüncemiz doğrultusunda herkesi kapsayacak bir gayretin içine girmeye kalkmamız. İşte bu yanlış, insanlığa “huzur” getirmiyor. Şüphesiz kendi aklımızı beğenmekte özgürüz ve haklıyız. Ama nedense bu noktada durmayı beceremiyoruz. Genellikle ipin ucunu kaçırıp, koca koca din kuralları, ideolojiler imal ediyor, birbirimizin tadını kaçırıyoruz. Oysa kendi aklımızı bloke eden değerlerimiz hiçbir şekilde abarttığımız ölçüde önemli değildir. Bağlı olarak, tercihlerimizi vazgeçilmezlerimiz rütbesine yükseltip, “gizli tereddütlerimizi” başkalarını “infaz ederek” gidermeye çalışmamız en önce kendimize, sonra ülkeye haksızlık. Yani, üç aşağı beş yukarı aynı insanlarız. Şu kısa ömürde mutlu olmaya çalışan biz fanilerin kendinden menkul dayatmalarla birbirlerini mutsuz etmeye hakları yok. Sanki siyasilerimizde de böylesi bir “ampul” yandı. Hadi hayırlısı... ----- Yaraları sarma zamanı DEVLET bir organizasyon. Öyle seçimle geldim, A’dan Z’ye yapıyı değiştiririm, “milletin aynası” haline getiririm gibi iri laflar ettiğinizde, işleri çarşafa doluyorsunuz. Hatırlayın 12 Eylül 1980 öncesi, Pol-Bir, Pol-Der, Ülkücü, Devrimci, Faşist, Komünist diyerek sistemi tahrip etmiştik. Yine 2001 krizi öncesinde, Anayasa kitapçıkları fırlatarak, bütçeyi, faizleri hoplatarak lastiği patlatma noktasına gelmiştik. Halbuki, tek şiarı ülkede yaşayanlara hizmet vermek olan bir Devlet anlayışına sahip olsak bu ızdırapların hiçbiri yaşanmazdı. Şimdi yine aynı hata yapıldı. Devlet, belirttiğimiz gibi, hizmet odaklı müesses bir nizamdır ve bu bilince sahip bürokratlar eliyle yürütülür. Hakimi güven abidesidir, maliyecisi bilgilidir, adildir, askeri, polisi sevecendir, iftiharımızdır... Tapusu, Nüfus İdaresi, Belediyesi, hep bir “garson” duygusu ile hareket eden, haddini bilen, birlikte bir arada yaşamanın icab ettirdiği bir organizasyon olmalarının ötesinde bir anlam taşımadıklarının bilincinde olan, özetle Devletin “bizler” için var edilmiş bir yapı olduğunun farkındalığında bir seviyeye gelinmesi gerekiyor. An itibariyle, bermutad, yine bu organizasyonu aşırı zedeledik. Artık, aklımızı başımıza toplayıp, yaralarımızı sarma zamanıdır.",https://www.hurriyet.com.tr/yazarlar/sitki-sukurer/istanbul-fazla-sakin-40192875
Sıtkı Şükürer,Hayat ileriye akar,"Ağustos 22, 2016 13:18","Kemalizm bir “gerçekçilik” ideolojisidir aslında. Haddini ve gücünü iyi tespit eden, az demokrasi planlayan, farklılıklara özgürlük tanımanın sakıncalarını bilen, ‘Yurtta Sulh, Cihanda Sulh’ diyerek, özellikle Ortadoğu’ya bulaşmak istemeyen, “kapalı” bir toplum olmayı esas alıp, karınca temposu ile yürüyüşünü “batıya” çevirmeye çalışan, asker eliyle “laikliği” benimseyip, bu yolla tarikat hiyerarşisine girmemeyi temin eden... Özetle, kendi doğrusunu netleştiren, ama dünya ölçeğinde geçerli standartları kendi toplumu için erteleyen ve hedefine koyan, her şeyden evvel dengeli, öngörülebilir profil çizerek, tarifli bir devlet yapısı ile düşük standartlı otokratik İsviçre modeliyle kendisini konumlamak isteyen, çizilen çerçeveye uyumlu hareket edenin kendini huzurlu hissedeceği... Bir düzendir Mustafa Kemal Cumhuriyeti. Hayat belirtilen esaslar üzerinden akıp giderken, 1950’lerden itibaren ağırlıklı “dış” etkilerle yönetim anlayışının “çeşitlendirilmesi”ne karar verildi. Şüphesiz böylesi bir “çeşitlendirme” de olmadan “muasır medeniyet” seviyesine ulaşmak mümkün değildi. Bu beklentiyle muhafazakar iktidarlara, özellikle AK Parti’ye fazla direnilmedi. Askeri vesayetin geriletilmesi normal addedildi, Kürtlerin taleplerine anlayışla yaklaşılmaya çalışıldı, Ortadoğu’da siyasi ağırlığımız arttırılmak istendi. Yani, paradigmalar, ezberler, deyim yerindeyse “parça pinçik” edildi. Ancak görüldü ki, giden Kemalizm yerine, ne huzur geldi ne de evrensel demokrasi. Bahis konusu Kemalizm, Türkiye toplumunu maalesef “demokrasi acemisi” yaparken, aynı zamanda muhafazakarları da “iktidar acemisi” yapmıştı. Biraz da bu sebepten tarihi dengeleri önemsemeyerek, pek çok konuda hata yaptılar, basiretsiz davrandılar, tornistan ettiler, özürler, aflar dilediler, diliyorlar. Diyeceksiniz, “hayat” geriye dönsün ve istikrar adına katı Cumhuriyet ideolojisi tekrar hayata geçsin mi? İşte bu olmaz. Zira, gemi iskeleden açıldı. Sağlıklı demokrasi, zaten öyle kolayından ulaşılabilecek, sorunsuz elde edilecek bir mertebe değildir. Bu yüzden, yaşananlar, “ödenmesi mukadder bedel” kavramına dahildir. Nitekim, hep birlikte “öğrenmeye” başladık. Ne diyordu şarkı sözü... “Denizler durulmaz, dalgalanmadan”. Denizler durulur, ülkenin “makul”ünde mutabakat sağlanırsa, hiç şüphesiz siyaset ve iktidar bu denli önemli addedilmeyecektir. ----- İnşaatçılığa devam CUMHURBAŞKANI kredi faizlerinin yıllık yüzde 9’un altına çekilmesi için bankalara çağrıda bulundu. Hani serbest piyasa ekonomisinde “narh” koymak olur mu, diyebilirsiniz. Prensipte haklı olsanız da önerinin detayına baktığınızda, belirli bir mantığa yaslandığını da tespit ediyorsunuz. Bir defa, kastedilen konut kredileri. Bu kredi nevi, toplam kredilerin onda biridir. Bankaların bindirilmiş para maliyeti yüzde 13’ler dolayındadır. Yine aynı bankalar, sektör toplamında ilk 6 ay içinde 19 milyar TL kar açıkladı. Geçen senenin aynı dönemine göre yaklaşık yüzde 40 kar artışı söz konusu. Şimdi, yaklaşık 150 milyar TL olan konut kredilerinin hacmini 50 milyar TL arttırırsanız ve bu paketin faizini yüzde 9’lara çekerseniz, kabataslak (13-9) yüzde 4 hesabıyla 2 milyar TL daha az kar edilir. Yani, ekonomi, sektörün 2 milyar TL daha az kar etmeyi göze alması, bağlı olarak, çarpan ve hızlandıran etkisiyle hareketleneceğinden, esasında artan iş hacmi nedeniyle bankalar bu kayıplarını kolayca telafi edebilirler. Cumhurbaşkanı’nın ve hükümetin zihnindeki senaryo, inşaat sektöründen hareketle bir ekonomik tetikleme oluşturmak. AK Parti’nin de ekonomik modeli bu. Hiçbir şekilde inşaatçılıktan vazgeçmiyorlar. ----- Cummins gidiyor TERÖR, darbe girşimi, patlayan bombalar, düşük hukuki standartlar, “atarlı” yönetim anlayışı... Tüm bunlar ülkemizdeki yabancı sermayeyi tedirgin ediyor. Gözlüyoruz, bazı yabancı futbolcular arkalarına bakmadan çekip gitti. Aynı şekilde, gelmeyi düşünen yabancı sermayenin sert bir şekilde frene bastığını duyuyoruz. Ancak bu eğilim “eldeki kuş”ları da etkilemeye başladı. Mayıs 2011’de Ege Serbest Bölge’de temel atarak Türkiye’ye gelen Amerikan Cummins İnc. firması faaliyetlerine son verme kararı almış. Son derece verimli çalıştığı bilinen firma, çalışanlarına fabrikayı kapatacağını anons etmiş. Karanlık bir Ortadoğu ülkesi fotoğrafı verirseniz olacağı budur. Yazık, çok yazık... ----- Buğra Gökçe İZMİR Büyükşehir’de Genel Sekreterlik koltuğu Buğra Gökçe’ye teslim ediliyor. Aziz Kocaoğlu bize göre çok doğru bir seçim yaptı. Buğra Bey, genç, çalışkan, becerikli, dürüst, bilgili, vizyoner bir bürokrat izlenimi veriyor. Kendisi ile birkaç defa yüz yüze konuşma fırsatımız oldu. Hizmet anlayışını tariflerken “samimiyetle çalışıyoruz” ifadesini kullanmıştı. Esasında bu kavram çok önemlidir. Tüm mesele bu özelliğin İzmir halkına da geçirilmesi. Zira, iyi niyeti ve gayreti hissettiğimiz zaman, çok daha hoşgörülü olunuyor. Evet, hızlanacak hizmet beklentisi ile Sayın Gökçe’ye başarılar diliyoruz.",https://www.hurriyet.com.tr/yazarlar/sitki-sukurer/hayat-ileriye-akar-40204999
Sıtkı Şükürer,Bir müzeyle olmaz,"Mayıs 29, 2016 01:24","Dünya görgüsü derin olan insanlar, özellikle Bilbao’daki Guggenheim Müzesi’ni ilginç mimari yapısı nedeniyle kente gelen turist sayısındaki artışa örneklendirirler. Doğrudur, çoğu zaman çok ilginç bir bina, içinde ne olduğundan bağımsız ilgi odağı olabilir, simgesel bir çekim alanı oluşturabilir. Ancak Bilbao gibi olmak için sadece benzer bir müzeye sahip olmanız yetmez. Beraberinde; korunmuş tarihi dokunuz, yeme-içme kültüründe aldığınız mesafe, kentiniz yeşile boğulmuş olması, asırlık ağaçlarınız, onlarca meydanınız, kafeleriniz, güleryüzlü insanlarınız... Listeye hiç zorlanmadan 100 ekleme daha yapabilirsiniz. Bilbao, her medeni kent gibi nüfusu birkaç yüzbinle dengelenmiş. Bizim gibi 3-5, hatta 15 milyon nüfuslu kentler maalesef, bırakın geliştirilmeyi, yönetilmesi bile imkansız hale geldi. Bilbao bir Bask toprağı. İnsanlar kendi etnik kimliklerinin gururunu doyasıya yaşıyor. Ne baskılayan var, ne de dökülen kan. Önce bir “birey” olduklarının bilinciyle bir başka keyifle kültürel kimliklerine sahipleniyorlar. Bu aşamanın nasıl bir “hoşluk” olduğunu kim bilir bizler ne zaman idrak edeceğiz. Özetle, öyle bir iki çarpıcı makyajla bir dünya kenti olmak mümkün değil. Bizim kuşaklarda dedesi İzmir’de doğmuş insanlar yok gibidir. Bu sebeple, büyük yangını kimin çıkardığı, çoğu taş ev kalıntılarını kimin yerle bir ettiği, Körfez’in nasıl lağım çukuruna dönüştürüldüğü, sahil bandının nasıl olup da tarumar edilerek vasat apartmanlarla doldurulduğu sorularınızın yanıtı pek yoktur. Bakın buradaki liste bir öncekinden de uzun yapılabilir. Neyse, artık en azından bir kısmımızda “akıllanma” emareleri başladı. Mamafih, İzmir Ticaret Odası bile Kordon’da bir nefes alanı oluşturabilecek arsasını bermutat rant histerisine kurban ediyor, söylenecek söz kalmıyor. Neyse, “öyleyse öl Sezar” diyecek halimiz yok. Ne derler, “büyük sorun küçük sorunların toplamından ibarettir.” Durmak yok yola devam... ----- Merhamet – vicdan ikilemi MERHAMET başkalarının mutsuzluğundan üzüntü duymaktır. Bu kavram “hırçın tabiatlı”, “müdahaleci” bir tını içermez. Huzur duygusu ile kol kola girerek “yatıştırıcı çözüm”e katkılanmaya çalışır. Bu yönü itibariyle biraz edilgen, biraz etrafı gözeten, riski sevmeyen, “hep birlikte”den hoşlanan, “el birliği”ne daha gönlü kayan, “alıp başını gitmeyen”, şefkatini dikkatli ve tertipli bir örtü ile saran tavırlardır merhamet. Batı kültürünün zihinleri, İslam coğrafyasının, Allah rızasına dayalı bu temel duygu omurgasına yabancıdır. Batı toplumu böylesi bir insani incelleşmişliği “vicdan” kavramı ile karşılar. Vicdan “anonim” değil “kişisel” bir tutumdur. Hesaplaşmadan, sorgudan, huysuzluktan, dışlanmadan, bedelden, acıdan, hülasa “tek başına”lıktan beslenen bireysel bir “kafa tutuş”, bir “iç sancı”nın dışa vurumudur. İki ana kavram, süreç içerisinde farklı toplumsal düzenlere zemin oluşturmuştur. Merhamet; uyumlu, itirazdan uzak, beklentisinin ortasına “adalet”i alan, adil yönetimi yeterli addeden, ötesine niyetlenmeyen bir toplum dokusu ortaya çıkartıyor. Vicdan; hak arayan, tahakküme karşı çıkan, yönlendirilmeye isyan eden bir demokrasi kültürü oluşturuyor. Hangisi iyidir? Biz bilmiyoruz. ------ Gerçek sosyal sorumluluk ANADOLU’da spor kulüplerinin hayatlarını devam ettirebilmeleri için kendi kaderleriyle başbaşa bırakılmamaları gerekiyor. Tamam, kolay yol belediyelerin bu işlerin içine girmesi. Ancak bunun sakıncalarını da hep yaşadık. Daha tercih edilmesi gereken şirketlerin sportif faaliyetlere heyecan duyması. Aydın Koçarlı’da AYKİM Alüminyum Şirketi’nin desteklediği Efespor Basketbol takımı geçenlerde Bolu’da yapılan 2. Lig’e yükselme maçları sonucunda Karesi Belediyespor’u yenerek şampiyon oldu. Gerek Kulüp Başkanı Erdinç Vence, gerek AYKİM Şirketi’nin sahibesi Endam Sarıtaş gerekse de genç sporculara tebriklerimizi iletiyoruz.",https://www.hurriyet.com.tr/yazarlar/sitki-sukurer/bir-muzeyle-olmaz-40110449
Sıtkı Şükürer,Susmak dine zarar veriyor,"Haziran 18, 2016 23:34","Müslümanların iddiası hep bu oldu. Ama pratik öyle tecelli etmiyor. Uluslararası terör ile Müslüman terörist neredeyse özdeşleşti. İnsanlık, bu dine, kendimizi aldatmayalım, ihtiyatlı ve tedirgin bakıyor. “Efendim, bazı mensuplar yanlış yorumluyorlar.” Bu izahat Müslümanların dışındaki dünyaya ikna edici gelmiyor. “Selefi, Vahabi...” pek bildiğimiz konular değil, İslam’ı temsil ettiğini söyleyen bu neviden zihniyetlerin makul ve medeni dünyada yeri yok. Müslüman kanaat önderleri maalesef suskun. Şayet problem bizatihi dinimizde değilse, neden hep birlikte ayağa kalkmıyorlar. Neden bir özeleştiri duyamıyoruz. Niçin münevverler hep bir ağızdan, “6666 ayetin 21. yüzyılı temsil eden hükümleri şunlardır, gerisi dönemin ihtiyacı için gönderilmiştir”, diyemiyor. Kadın haklarından çocuk cinselliğine; sağlıklı bir ruh halini zorlayan ne kadar ezber varsa, cesaretle, çağdaş insani değerlerle uyumunu haykırmıyorlar. Bakın, mevcut pratiği ile İskender Pala’nın söylediği gibi, İslam gelecek nesillerde kalıcılığını korumakta zorlanacaktır. Moda deyimle önce “duygusal kopuşlar” yaşanır. Esasında ülkemizde de kendi dinine mesafelenen insanları görmemek için kafayı kuma gömmek gerekiyor. Kuzey Avrupa ülkelerinde geçmiş hatalar yüzünden Hristiyanlık, nüfusun çok büyük bir kısmı için sadece kültürel ve folklorik bir ögeye dönüştü. Bugün, sıradan bir Hollandalı “iyi insan” olmak için, mutlaka semavi dinlerin yorucu reçetelerine ihtiyaç duymuyor. Başa dönersek; neticede içten, dıştan İslam yıpranıyor. Devlet büyüklerimiz uluslararası planda bir inisiyatif almak ve ağırlık kazanmak istiyorlarsa, bu konulara öncelik vermelerinde fayda var. Tabii, kendileri de böylesi bir gerekliliğe ikna olmuşlarsa. ---- Brexit İNGİLTERE Avrupa Birliği’nden çıkıp çıkmamayı referanduma götürüyor. Almanya 2. Dünya savaşının yaralarını tamamen sardı ve bermutat yine bir dünya devi olmaya başladı. Bağlı olarak Avrupa Birliği’ni domine eder oldu. Bu durumdan, başta İngiltere, hatta ABD ve İsrail’in rahatsızlık duyacağını tahmin etmek zor değil. Birliğin güç kaybetmesi, bir yönüyle uzun vadede Almanya’nın nefesini kısmaktır. Şüphesiz böylesi bir gelişmeden ilk anda küresel sermaye mutlu olmaz. Ancak bazen uluslararası sermayenin bile derin stratejik çıkarlara aklı ermez. İngiliz halkının psikolojisi mevcut düzeni provoke etmeye ayarlanmış gibi gözüküyor. Bu sebepten, hesapta “özgür irade”, yönlendirildiğinin farkında bile olmadan AB’den ayrılma yönünde oy kullanırsa, şaşırtıcı olmasın. ---- Halk plajlarına el atılmalı YAZ geldi, deniz mevsimi başladı. İzmir ve çevresinde pek çok halk plajı var. Yunan Adaları’nda bu neviden plajlarda “soyunma kabini” ve “duş” olmazsa olmazdır. Bu dediklerimiz “atla deve” değil... Belediyeler bu işler için var. Hatta, daha ileri gidilip, portatif tuvaletler de organize etmeliyiz. Asgari bir medeni gereklilikten bahsediyoruz. ---- Standart sızlanmalar “Tektipleşen toplumlar çürür” derlerdi. Haklılarmış. Farklı seslerin çıkması zorlaştırıldı önceleri. Bir müddet kendi içimizde kaynadık. Derken “boş muhabbet”ten sıkıldık. Ya da “faydasız” olduğunu anladık. Artık konuşmuyoruz, herkes sustu. Bir gayret kendimizi morallendirmeye çalıştık. “Ne yani, evimizin içine de mi girecekler” tesellisi yeterli gibi geldi bizlere. “Hiç ihtiyacım yok”, deyip, sokakları, meydanları, ekranları terk etmeye, “İmkanlarımız nedir”, diye tartışmaya, “B planlarını” çalkalamaya başladık. Mücadele edelim, bedel ödeyelim... Bunları hiç konuşmadık. İşimize gelmedi. Kader belledik, pıstık, korktuk... Hani, “çürüme”nin bizden başlayacağına ihtimal vermezdik. Neyse, deşip derinleştirip kendimizi daha fazla üzmeye gerek yok. Neydi o medet umduğumuz züğürt tesellisi atasözümüz “Gün gelir, hesap, keser... bir şeyler döner.”",https://www.hurriyet.com.tr/yazarlar/sitki-sukurer/susmak-dine-zarar-veriyor-40119392
Sıtkı Şükürer,Ramazan ayı,"Haziran 04, 2016 23:43","Dünya işlerinin rölantiye alınmasına sağlam bir gerekçedir. Bu sebeple zihinsel ve bedensel tatildir. Dolayısıyla tüm Müslümanlar Ramazan ayını sever. Kan şekerinin en düşük olduğu noktada hep birlikte sofraya oturmak, iftar açmak, Teravi’ye gitmek, Sahur’a kalkmak, oruçluyken ağır ağır hareket etmek, kendine sinirlenmeyi yasaklamak, tünelin ucunda Bayram olacağını bilmek, sıcak pideler... Hakikaten, iman boyutun ötesinde sayılamayacak kadar hoşluklarla dolu bir aya girdik. Dindar olun ya da olmayın, hatta başka dinin mensubu olun, bu neviden ritüeller, herkesin içine işlemiş bir “kültür”dür aslında. Geleneklerin barışçı bir hava içerisinde keyifle, hep beraber kutlanıyor olması, bu toplumun her bir ferdinin, esasında ne ölçüde birbirileri ile karışmış olduğunun göstergesidir. Her birimiz, istediğimiz kadar kendimizi haksızca “kirletmeye” çalışalım, asla bir-iki aidiyetle sınırlı değiliz. Bu coğrafyada yaşayan, kaderi bu topraklarda karılmış ve karılacak olan her kişi, kendisini bütünleyen bin bir bileşenin biçimlediği bir kişilik yapısını her bir hücresine sinmiş kültürel kodlarından alıyor zaten. Bu sebeple, kendi dinine en mesafelenmiş gibi gözüken insan da, hayatını sadece dini kimliği üzerinden ifade etmeye niyetlenen de, kendilerine yükledikleri makyajları akıtacak bir hayat gerçeği ile yüz yüze kaldıklarında, hiç şüphe etmeyin, aralarındaki yapay köprüyü anında yıkarlar. Kimse “çok kutuplaştık”, “gemilerimiz ortak iskelemizden ayrıldı” falan demesin. Bu ülke 70-80 yıllık ağır propagandanın etkisindeyken, bir depremle, Yunanistan’la nasıl yakınlaşmıştı. O meşum tarihten sonra ilişkiler önlenemez bir hızla giderek artıyor, insani mecrasına geri dönüyor. Diyeceğimiz, devlet büyüklerinin sorunlu yaklaşımları bizlere telaşlar yaşatsa da, onların geçici, iç içe geçmişliğin kalıcı olduğundan lütfen emin olunuz. KEMERALTI ÇUVALDIZI KENDİNE BATIRMALI “Kemeraltı kan kaybediyor” diye haberler vardı hafta başında medyada. Esasında, Kemeraltı çok özel değerdir. Binlerce esnafı, geleneksel dokusu, hareketliliği, karmaşası, turşucusundan börekçisine, gelinliğinden maşrapasına kadar bir “büyülü karnaval”dır. Tüm dünyada bu tip yerler “Old City”, Eski Şehir konsepti ile kalkındırılır ve gerek kent sakinleri gerekse turistler için bir cazibe merkezi haline dönüştürülür. Hakim yapıya zarar vermeyecek ölçüde marka kuruluşların da bu bütünlük içinde yer alması ticari bir gerekliliktir. Ancak asıl olan, lezzeti veren, kıymeti kazandıranın; küçük esnafın, sanatçının, zanaatçının özetle otantik yapının varlığını sürdürüyor olmasıdır. Şüphesiz her mekanın medeni işyeri standartlarını temin etmesi gerekir. Devlete, belediyeye çok görev düşse de esas sorumluluk bu anlamıyla bizatihi esnafın kendisindedir. Neyse, Kemeraltı’na yönelik topyekün bir heyecan olduğunu biliyoruz. Bu “tozlu mücevher”in parlayacağı günler uzak değil. Ancak ısrarla vurguluyoruz, değişim esnaftan başlamalı. Aksi halde, ilk cümlede belirtildiği gibi ilave hiçbir doping çarşının sinek avlamasını önleyemez. Unutulmasın, en davetkar halleriyle AVM’ler müşteriye göz kırpmaya devam ediyorlar. BİLİM, İNANÇ, FELSEFE İnanç ve bilim birbirine rakip midir? Hele kuantum fiziğinden sonra kimse bu konularda “keskin” olmayı tercih etmiyor. Bakınız, bilim; soyutu soyutlamaz. Yani bir varsayımı test etmeden, doğrulamadan, doğruymuş gibi, ona yaslanarak ikinci bir varsayıma “bel bağlamaz”. Aksi halde “üfürme” yapmış olur, fantezi evrene yelken açar. Bu metotoloji, “nasıl” sorusu yerine, “niçin” sorunsalı ile ilgilenen “felsefe” için de geçerlidir. Hayatın ve kendisinin hakikatini araştıranlar, “sezgi”nin hudutlarını aşıp “Meksika”ya geçmeye kalkışırlarsa “filozof” kimlikleri “kahin”e, hatta giderek “meczup”a dönüşür. İnanç metafizik felsefedir. İnanç derinleştiğinde, tasavvuf boyutunda, günün sonunda “hiç” liğe kavuşur. “Bire varmak, detaylardan arınmış “muazzam”ın varlığını hissetmektir aslında. Bilimin de evrene dair bulguladığı sonuç çok farklı değildir. Bu sebepten inanç ve bilim, “idrak kapısının” hemen önlerinde bir yerlerde kol kola girerler. İşte bu noktada, “Maddenin zihinsel özellikler gösterdiğine dair “kuantum” tezi, materyalistlere adeta bir “kapak” gönderisine dönüşüyor.",https://www.hurriyet.com.tr/yazarlar/sitki-sukurer/ramazan-ayi-40113320
Sıtkı Şükürer,Demokratlar saf değildir,"Haziran 26, 2016 00:21","Ancak ilk birkaç yıl pek çok konuda olumlu gelişmeler yaşandı. Sanki AK Parti ile başlayan süreç demokrasinin tabanını genişletiyordu. Askeri vesayet geriletiliyor, komşularla bahar havası yaşanıyor, Alevi Çalıştayları düzenleniyor, çingeneler baştacı ediliyor, ekonomide büyüme rekorları kırılıyor, AB ile ilişkiler yüksek tempo kazanıyor... E yani, deyip, en katı “laikçi”lerimiz haricinde, oy versek de vermesek de daha bir toleransla bakar hale gelmiştik AK Pparti iktidarına. Şimdi, 2016 yazındayız. Hava tamamen değişti. En başından beri “niyet sorgulaması” yaparak, kendilerince “kül yutmayanlar”, diğer deyişle “ben dememişmiydim”ciler maalesef şu aşamada haklı çıkmış gözüküyorlar. Ancak, başta entelektüel namusuna güvendiğimiz Liberal Demokratlar olmak üzere, lütfen hiç kimseyi “saflıkla” suçlamamak gerekir. Yani, birileri ileriyi sadece kendileri gördü de iktidara toleransla yaklaşanlar “kandırıldı” diye bir durum yok. İktidarın samimiyetine ve demokrasi umuduna bir “avans” vermek bu ülkenin güzel geleceğine bir borçtu. Ancak “bozuk saat”ler haklı çıktı. Açık söyleyelim, bu haklılık onlara ülkenin tüm demokratlarını “eksiklendirme” fırsatı vermez. Demokratlar de zannedilmesin ki “mahcubiyet” içindedir. Bir sıkıntı varsa, sorumlusu, eylem ve söylemlerini değiştirerek rotayı başka ufuklara çevirenlerdir. ---- Ahmet Usta’nın horasanı “Michelen Yıldızı”nı duymuşsunuzdur. Muhtelif yönlerden belirli bir çıtayı aşan restoranlara, çok katı kurallarla, duruma göre “bir”, “iki” veya “üç yıldız” verilir. Gastronomi dünyası için çok ciddiye alınan bir payedir bu. Türkiye’de henüz Michelen Rehberi uygulaması başlamadı. Bir yıldızlı restoranlar daha ziyade küçük aile işletmelerine ilişkin mekanlardır. Geçen hafta sonu Çeşme’de böylesi bir kaliteyi hak edebilecek bir lezzet durağında “taam” fırsatı buldum. Çarşı’ya dik gelen bir sokak arasında “Horasan Restoran”. Sahibi Ahmet Usta birkaç masalık salaş görünümlü mekanında nefesleri kesecek lezzetler yaratıyor. Sempatik bir huysuzluk ve eyvallahsızlıkla, kafasına göre hazırladığı o günün özel menüsüne dahil olduğunuzda müthiş mutlu oluyorsunuz. Galiba, bir anda birkaç yüz kişiyi ağırlayan mekanlar yerine böylesi yerler giderek daha ilgi çekici olmaya başlıyor. ---- Kapı açık, arkanı dön ve çık FATİH Terim bir başarı kazanılmışsa başrol oynamaya bayılır. Şimdi futbolcuları suçlayıp, mağdur rollerde, nerede ise teselli talep ediyor. Bakın, bu beyefendiye ülkenin çok büyük çoğunluğunun “bardağı doldu”. Tamam, geçmişe dair kazanılan başarılara ilişkin “vecibe” yerine getirilmiştir. Milyon, milyon eurolar, akla ziyan maaşlar ödenmiştir, gitmiştir. Artık, bırakın Milli Takımı, ülke futbolunun “yakasından düşme” vakti geldi. Umarız birileri bu “şişik ego’yu” Galatasaray’a tekrar yamamaya kalkmaz. ---- Musavat Dervişoğlu “Siyaset” enteresan bir olgu. Dengeler zaman içerisinde değişebiliyor. Bu sebepten sabırla inandığı duruşu koruyanlara, gün geliyor yeniden gün doğuyor. Musavat Dervişoğlu’ndan söz ediyoruz. Mevcut yönetimin kendisine koyduğu mesafe onu küstürmedi. Meral Akşener’le birlikte, yeniden ve çok daha güçlü bir başlangıç yapacak gibi gözüküyor. Galiba bu aralar ışığınızın parlaması için ön koşul İzmir’den siyaset yapmak. Binali Yıldırım’dan Kemal Kılıçdaroğlu’na yüksek bir temsil gücümüz var. Bu anlamıyla Dervişoğlu’da bu kervana katılacak gibi duruyor. Hayırlısı, diyelim ve kutlayalım.",https://www.hurriyet.com.tr/yazarlar/sitki-sukurer/demokratlar-saf-degildir-40122324
Sıtkı Şükürer,Börklüceli Mustafa,"Haziran 12, 2016 01:03","Hani, en genelinden bir yaklaşım getirilirse “burjuva ahlakı” sorgulanır oldu. Bu sebepten kitleler müesses nizam temsilcileri yerine, her neviden “marjinallere” yönelmeye, sahip oldukları “oy gücüyle” siyasi iktidarları değiştirmeye başladılar. Şüphesiz insanlık yeni bir dünya arayışında kendi doğru mecrasını buluncaya kadar bir takım “yalpalamalar”dan geçecektir. Bu anlamıyla Trump gibi, Berlusconi gibi sıkıntılı tipler bazı karambol şanslar yakalayabilirler. Ancak onun gibilerin bir “geçiş kazası” oldukları kısa sürede anlaşılacaktır. Günün sonunda dünya; adaletli, paylaşımcı, özgürlükleri gerçek anlamda sahiplenen, samimi bir düzene ulaşmaya giderek kilitleniyor. Hal böyle olunca “sosyalist değerler” tekrar toplumların gündemine gelmeye başladı. Şüphesiz otokratik yönetim modellerinden arındırılmış, komünizmin hümanistik karakterini esas alan, özgürlükçü hedeflerden söz ediyoruz. Sosyalizmin tarihi, tabii ki Marx’la başlamadı. Antik Yunan’dan başlayan serüvenin en önemli halkalarından biri de 600 yıl öncesinde Anadolu’da, hemen yanı başımızda Karaburun’da yaşandı. Geçenlerde İzmir Büyükşehir Belediyesi Akdeniz Akademisi tarafından “Uluslararası Börklüceli Mustafa Sempozyumu” düzenlendi. Börklüceli kim mi? Nazım Hikmet sayesinde Şeyh Bedrettin ve onun yardımcıları Börklüceli ve Torlak Kemal’i hepimiz biliyoruz. “Yar yanağından gayrı” bir paylaşım sistemiyle, 1416 yılında Börklüceli Mustafa’nın önderliğinde başlayan isyan, 600’üncü yıldönümünde günümüz insanlık taleplerine adeta ışık tutuyor. Son yıllarda Akdeniz’i sarsan, Tunus, Mısır, Yunanistan, İspanya, “Gezi” olayları, şüphesiz Börklüceli ruhundan da genetik olarak besleniyordu. Bir Türkmen Alevisi olan Börklüceli Mustafa’nın 1415-1416 yıllarında etrafında topladığı köylüler, Rum denizciler, Yahudi tüccarlar ile birlikte fahiş vergilere ve yapılan haksızlıklara başkaldırışı, paslanan kapitalist ahlaka karşı, tarihten günümüze adeta el uzatmaktadır. Sadece Karaburun değil, Aydın Ortaklar da bu tarihi mirasa sahip çıkmalıdır. Özlediğimiz Anadolu insanının tekrar kendini bulması, bu neviden berrak nehirlerin hatırlanmasını çok gerekli kılıyor. ------ Her söylem seçmene ayarlı SAYIN Cumhurbaşkanı Türkiye kökenli Alman milletvekili Cem Özdemir’e “kanı bozuk” dedi. Herhalde Cumhurbaşkanı “bir insanın kendi köklerine bu kadar mesafeli olmasını anlayamıyorum” demek istemiştir. Yoksa, 36 etnik yapının harmanlandığı coğrafyamızda “kan edebiyatı” zaten gerçekçi bir ifade değildir. Sanki, bu neviden tanımlamalar, siyasi yarar umulsa bile, konuşma metinlerine dahil edilmemeli. “Yarım Kadın, Eksik Kadın” söylemleri ile bazı konularda Sayın Cumhurbaşkanı’nın Türkiye’deki muhafazakâr ortalamadan daha koyu fikirlere sahip olduğunu düşünebilirsiniz. Biz aynı kanıda değiliz. “Kanı bozuk” derken milliyetçi, “yarım kadın” derken “selefi esintili” bir izlenim veren Sayın Erdoğan, birbirleriyle çelişik görülen kavramları kendi konuşmalarında ısrarla kullanıyor, bir anlamda bu topraklara özgü “Türk-İslam” sentezi yapıyor. Dolayısıyla “Araplaşıyor muyuz” telaşı yaşayanlar boşuna endişelenmesin. Artık Türkiye’de siyaset pragmatist esaslar üzerinden yürüyor. Ne söylediğiniz değil, halk nezdinde nasıl karşılık bulduğunuz her şeyden daha önemli. ------ Yaya geçidinde yayalar önceliklidir TANER Gövsa İzmir sivil toplum faaliyetlerinde etkin kişiliği ile hep ön planda olan birdir. Geçenlerde İzmirliye yakışacak bir eylemi kampanyaya dönüştürmeyi önerdi. Bakınız, kentimizde trafik lambasının olmadığı çok sayıda ‘yaya geçidi’ var. Tüm medeni ülkelerde yayanın geçiş üstünlüğüne saygı, istisnasız uygulanan bir kuraldır. Şayet bekleyen bir yaya varsa, sizden beklenen “frene basmanız”, mümkünse hafif gülümseyerek yol vermenizdir. Ancak, bu davranışınız muhtemelen arkanızdaki arabanın kornası ile protesto edilecektir. Böylesi bir durumda direncinizi kaybetmeyin. Hatta hafif risk alarak, arkadaki şoföre ayıplayarak bakmayı bile deneyin. Kampanyanın yaygınlaşabilmesi için özellikle yerel yöneticilerimizin de bu konuyu sürekli gündeme getirmeleri yerinde olacaktır. Sevgili İzmirliler, farkımızı göstererek lütfen bu insani tutumu bir “kent alışkanlığına” dönüştürelim.",https://www.hurriyet.com.tr/yazarlar/sitki-sukurer/borkluceli-mustafa-40116445
Sıtkı Şükürer,Kürkçü dükkanı,"Mayıs 07, 2016 21:58","Bu tabloyu net olarak görmeye başladık. Toplumsal dokumuz; maalesef, hesap soran, sorgulayan, hakkını arayan, itiraz eden değil... Biat eden, inanan, adalet bekleyen, büyüklerin işine karışmayan, fırsat bulduğunda tıpkı büyükleri gibi olmayı hayal eden bir kumaş. Yani “eldeki malzeme” bu... 1919’da da şimdilerde de... Buna rağmen, tepeden verilen, bahşedilen bir “batılı rüya”nın temellerini atmak istedi Cumhuriyet. Bir nevi Müslüman mahallesinde salyangoz satmaya çalışıldı. O, “Türkiye laiktir, laik kalacak” diyen lümpen kitlelere pek güvenmeyin. Her yıl 200 milyar dolarlık bir bütçeyi yönetenlerin, bahse konu olan insancıkları ikna etmesi fazla zaman almaz. Hani “Batılı” gibi olmaktan pek bir hoşnut “Beyaz Türkler”, yani “kıyı seçmenleri”ne gelince... Bedel ödeme niyeti, bağlı olarak “gücü” hiç olmadı, bundan sonra da olmaz, çok zaman geçmeden “esner” ve uyum sağlarlar. ----- Haddini bil KÖRFEZE zarif bir çıkıntı yapan iki yapı var. Pasaport İskelesi ve Konak Pier. Tarihi ve karakterli binalar bunlar. Bağlı olarak İzmir’in simgeleri konumunda. Hal böyle olunca çok iyi korunup, gözlerden sakınılmalı... Son dönemlerde Konak Pier’de heyecanlı bir tadilat sürüyordu. Neticede tamamlandı. Ortaya, hakikaten estetik bir sonuç çıktı. Ancak bir husus çok kişinin gözünü tırmalıyor. Birbirine uyumlu sıralanan binaların tam ortasında, dış yüzeyde kocaman puntolarla bir markanın ismi yazılmış. Yani, tarihi bir yapıya kimin bu denli ağırlık koymaya hakkı var. Umarız karar vericiler duruma müdahale eder... ------ Meleklerin cinsiyeti ORTADOĞU kültüründe “demokrasi” anlamına gelen bir kelime yok. Onun yerine yüceltilen kavram “Adalet”. Ulu’l-Emr, Hakan ya da Başkan’dan niyazınız, en fazla size karşı adil olmasıdır. Onlar da gerek görürlerse, hani en fazla “istişare” ederek herkes için en doğru kararı verir ve uygularlar. Yani, bireysel bir tavır geliştirme, özgür aklını ileri sürme, senin gibi düşünenlerle organize olma, sana dayatılan kuralları sorgulama... Bu toprakların hamurunda çok nadir bulunur... Bu sebepten, laiklik, vicdan ve benzeri sivil kavramlar, yeşermeleri için gerekli zeminden yoksundurlar. Genç Türkiye Cumhuriyeti bahis konusu zemini oluşturmak için çok çabaladı. Gün geldi, “güç” “Kışla”dan “Cami”ye geçince, “kazanımların” hiç de zannedildiği kadar köklü olmadığı maalesef ortaya çıktı. Belki de meseleye çok karamsar yaklaşıyoruz. Ancak gelişmeler “freni patlamış kamyon” gibi artarak hızlanıyorken, laik ve naif insanlar kaderlerine razı bir şekilde olacakları bekliyor. Ha eskisi kadar “konuşup kaynatmadıkları”nı da söyleyebiliriz. Sanki bu muhterem zevata “meleklerin cinsiyetini” tartışmak daha ilginç geliyor. ----- Meryem Ana Evi İZMİR turizminde Meryem Ana ve Efes sürükleyici kolonlardır. Hatta gemiyle gelenlerin şehirde hiç kalmadan bu iki yeri görüp dönmelerinden yakınırız. İzmir’in cazibesi arttırılmaya çalışılırken, eldeki en kıymetli değerlerimize gözümüz gibi bakmamız gerekir. Ancak duyuyoruz ki, Meryem Ana’nın bulunduğu Bülbül Dağı’na Selçuk Belediyesi teleferik ve piknik alanı yapacakmış. Hani, mistik havayı yok edecek ufuksuzluk ve aymazlığın bu denlisine ironik ötesi “bravo”. Amaç nedir anlayamıyoruz. Mangaldan seken ateşle o ormanlık alan imara ehil hale getirilmeye çalışılmıyordur umarız...",https://www.hurriyet.com.tr/yazarlar/sitki-sukurer/kurkcu-dukkani-40100814
Sıtkı Şükürer,Kral çıplak,"Mayıs 14, 2016 22:32","Ön şart; Sünni İslam olmanızdır. Görünürde farklı izlenim verebilirsiniz, önemli değildir. Derinlerde, temel tercihlerinizi belirleyen kritik kararlarda, hep bu “Sünni” gerçeklikle uyumlu olmak durumundasınız. Bu çerçeveye İttihat Terakki de Cumhuriyet kadroları da ve hiç şüphesiz AK Parti de dahildir. Yalnız, Sünni İslam, “saf doz” olarak kullanıldığında “yakıcı” bir ilaçtır. Öylesine dominanttır ki, patentin eski sahipleri tarafından anında “teslim” alınırsınız. Oysa iktidar çift başlılığı kaldırmaz. Bu sebepten keskin muhteva seyreltilmeye çalışılmıştır. Gerek İttihatçılar gerekse Kemalistlerin, Sünni İslam’ın içine birkaç doz “Türkçülük” şırınga etmeleri, onlara kısmi bir “muhtariyet” temin etmiştir. Onlar herkesten fazla bilirler ki, bu toprakların realitesi “din”dir. Türkçülüğün terkibe ilavesini etkili kılma adına, önce Ermeniler, sonra Rumlar, arkasından Yahudiler’in başka coğrafyalara doğru “önü açılmış”, “Kürtler” elden geldiğince baskılanmıştır. Ancak bu mühendislik ilave tahkimata muhtaçtı. Tarihi sebeplerle mahkum olduğunuz mezhebin herhangi bir versiyonuna iktidarı kaptırmamanın tek yolu yeni bir form oluşturmaktı. “Laik”lik aranan kan oldu. Laiklik, muhtelif tarikatların hiyerarşisinden bağımsız kalabilmeye imkan sağlayan ve İttihatçı-Cumhuriyetçi kadrolara kendi kanatlarıyla uçma imkanı veren bir kılıf olmuştur. Başarısı test edilmiş bu yöntemi, yıllar sonra iktidarı ele geçiren AK Partililerin de tercih etmemesi beklenemezdi. Geçenlerde Meclis Başkanı laiklikle ilgili negatif laflar edince Sayın Cumhurbaşkanı hemen karşı tavrını koydu. Fetullah Gülen’de acı bir tecrübe yaşanmıştı. Ancak Gülen’lerin bitmeyeceğini biliyorlar. Onları iktidarlarında tekil kılacak tek unsur “laiklik”. Yani “bizim işlerimize başkaları karışmasın”. ------- Osmanlının torunları ÖZETLE 700 yıllık kadim bir ideolojiye sahibiz. Yok kimsenin birbirinden farkı. Ekonomik olarak biraz palazlanınca aslında her biri aynı prizmanın değişik yüzleri olan AK Partililer, Askerler, Ulusalcılar ve Milliyetçilerin bir anda bir takım uyumuyla hareket eder hale gelmeleri, aslında Sünni tabanın konsolide gücünün ispatıdır. Tarih boyunca varlık sebebini “Fütuhat”a dayandıran bir devlet anlayışı, hiç şüphesiz Şii, Katolik, Ortodoks’a yönelik husumeti canlı tutabilecek gerekçeyi Sünni’likle sağlamıştır. Milli gelir 700 milyar dolarlar mertebesine geldiğinde, tekrar bölgeye nizam verme heyecanımız, imparatorluk harsının üzerinde sadece ince bir külün olduğunu göstermiştir. Yanı sıra, hiç şüphe yoktur ki, kişi başı gelir 10 bin dolarları aştıkça, olası yükselmeye paralel AB üyesi olma isteğimiz azalır. Yani “refah”, askerden muhafazakara “emperyal ruhumuzu” ateşlemektedir. ------ Gül biter ÜÇÜNCÜ sayfa haberlerinde sık rastlarız. Koca, karısının ağzını burnunu kırar. Kadının çığlıkları ile mahalle ayağa kalkar. Derken, polisler geldiğinde, meselenin büyümesinden ürken kadın, mecranın geri dönüşsüz bir hale gelmemesi için, “durun” der. “O benim kocam, vurduğu yerde gül biter”. Ahali açısından yapacak bir şey kalmamıştır. Sayın Davutoğlu açıkça istiskal edildi. Ancak bu denli “çaresiz” değildi. Hani “gül biter” demeyebilirdi. Onu bile “tercih” etmedi.",https://www.hurriyet.com.tr/yazarlar/sitki-sukurer/kral-ciplak-40104025
Sıtkı Şükürer,Eksik liste,"Mayıs 21, 2016 21:47","Önce Alaçatı ilgi çekti. Bereket versin ki, sathi kültüre sahip necip halkımızım bu handikaplarını kanıtlarcasına hiçbir şekilde fark etmedikleri bu kasaba, tıpkı toprak altında kaldığı için korunmuş tarihi eserler gibi, en az bozulmuş haliyle bir anda keşfedildi. Arkasından Alaçatı sahil şeridi, Çeşme, Ilıca, Reis Dere... Tüm ilçe “yürü ya kulum” oldu. Eski Çeşme, İzmir’in, hatta Alsancak sakinlerinin sayfiyesi idi. Ilıca Şantiye Evleri’nin merkez olduğu, birbirini tanıyan birkaç bin kişinin okullar kapanıp Fuar açılıncaya kadar eşlerinin ve çocuklarının “hicret” ettiği, babaların yaz bekarı olarak haftanın üç günü Kordon’da demlendiği, hafta sonları Dalyan’da ailecek balık yemeğe gidildiği bir küçük dünyaydı Çeşme... Dalyan balık lokantaları bir klasik olarak hala hayatlarına devam ediyorlar. Geçenlerde İzmir’in en iyi 10 balıkçı restoranı listesi yayınlandı Hürriyet Gazetesi’nde. Aralarında Dalyan’dan hiçbir restoran yoktu. Kusura bakılmasın. Bu mekanlar, geleneksel yapıları, sürprizsiz servisleri, yıllanmış garsonları, hijyenleri, bazılarının ısrarla koruduğu muhafazakar sunumları ile müthiş bir “yerleşiklik” huzuru yayıyorlar. Hani De Gaulle’ün, Sartre Fransa’dır dediği gibi, balık restoranları “Dalyan”dır. Tamam, yeni gelişen mekanlarda da çok başarılı yerler var. Ama, 25-30 yıl kıdemlenmeden eskileri bu kadar kolay unutmak doğru olmamıştır. Bu yazının amacı, Cevat, Körfez Memet, Emin, Hasan, Levent ve aşçısından garsonuna kadar özel bir deniz ürünleri “vaha”sının ıskalanmasını tamir çabasıdır. ----- Gelen gideni... ÇEVREMİZE bakıyoruz. Hani sevenleri daha çok biliyoruz, ama bizim mahallelerde Sayın Cumhurbaşkanı’ndan hoşlanmayan epey kişi var. Tamam, diyelim gönüllerine göre gelişmeler oldu ve iktidar değişti. Ne yani, Recep Tayyip Erdoğan yerine İsmail Cem gibi birilerinin mi geleceğini umuyorlar. Bu ülkede sosyal demokrat, Alevi koalisyonu en fazla %25’tir. Hadi Kürtlerin de bir kısmı teveccüh gösterse. Geriye %70 kalıyor. Diğer deyişle, şayet değişirse, lider yine muhafazakar birileri olur. Cumhurbaşkanı hiç olmaz ise “açık boyacı”. Yani kendini saklamıyor. Bu sayede, kolay kızılıyor, eleştiriliyor, teşhis ediliyor. Hani bir başkası gelse, kendini saklayan bir insan olsa, hep gülümsese... Esasında sorun muhafazakarlıktan ziyade otokratik zeminin normalleştirilmesi. Aksi halde değişen pek bir şey olmaz. ----- Deistler artıyor EVRENDEKİ yıldız sayısı dünyadaki tüm kum tanelerinden daha fazla olduğunu yazıyordu bir dergi. Bırakın evreni; karıncalar, kuşlar, balıklar, gözle görülenler, görülmeyenler, mesela bağırsaklarımızdaki parazitler, özetle dünyamız da devamlı bir hareketlilik içerisinde. Canlılar; doğuyorlar, ürüyorlar, ölüyorlar. Evrenin yaşı 13.7 milyar yıl olarak kabul ediliyor. Öncesini ve sonrasını bilmek mümkün değil. İdrakimize sığan tek şey muazzam bir dengenin var olduğu. Tüm bunları yaratan ve idare eden bir “yüce” var mıdır? Bu soruyu en azından “yok olduğunu kanıtlamak imkanına sahip değiliz” diye yanıtlayabiliyoruz. İdrak kapasitesi, akıl yürütmesi bir yerlere gelip duruyor. Ötesine dair üç seçenek karşınıza çıkıyor. Ya bir “kabul”e yaslanacaksınız. Ya reddedici bir tutuma gireceksiniz. Ya da bu soruyla ilgilenmeyeceksiniz. Bu son tercih Ateist olmaktan farklı bir durum. Özellikle Kuzey Avrupa ülkelerinde her türden metafizik meseleler bireylerin yaşam denklemi içinde kayda değer bir yüzde işgal etmiyor. Hal böyle olunca, bir “kutsal”a göre hizalanma, ona uygun davranma baskısı ortadan kalkıyor, onun yerine doğanın değişken ve dinamik yapısına uyumlu ortak davranış normları oluşturulmaya çalışılıyor. İşte bu noktada evrene uyumun, eğer varsa nizam koyucunun varlığını hissetmek olduğunun ayırdına varılıyor, semavi dinlerin reçetelerinden bağımsız “Deist” bir tavır filizleniyor. Doğaya saygı duyan, onun bizatihi tanrısal gücün yansıması olduğunun kabulünde hiçbir beis görmeyen, “beşeri kısıtlamaların” evrenin sonsuzluğunda ne denli anlamsız kaldığını hisseden, dengeli, barışçı, huzurlu bir kültür gelecek dönemlerimize damga vurmaya hazırlanıyor.",https://www.hurriyet.com.tr/yazarlar/sitki-sukurer/eksik-liste-40107219
Sıtkı Şükürer,"Tamam özeldir, ama neticede bir meslektir gazetecilik","Nisan 17, 2016 09:03","Bakınız, böyle bir dünya yok. Gazeteci olayları tarafsız yansıtan ve objektif yorumlayan kişidir. Bu durumun ötesinde, yüksek demokrasi standartlarının korunmasına dair “tanrısal bir vazifesi” yoktur. Hani, hiç kimse “gazetecinin zürriyetine” güvenip onu “Don Kişot” konumuna sokmasın. Bu ülkede, halk dediğimiz “necip kitle” kendi içinde kaynamayı pek güzel biliyor. Hadi bakalım, hakkını ara, gösteri yap, haklılığını bedel ödeyerek korumaya çalış... Bu noktalarda, kimse yok, herkes “arazi”. O yüzden, gazeteler ve gazeteciye atarlanırken biraz insaflı olun. Hiç birinin karnını siz doyurmuyorsunuz, çoluk çocuğuna bakmıyorsunuz çünkü... Yalan oldu İZMİR’de ayda bir Bakanlar Kurulu toplanacaktı. Sayın Başbakan böyle demişti. Hatta apar topar Merkez Bankası binasının bir kısmı Başbakanlık ofisi yapılmıştı. Bu söz verileli nerede ise bir yıl oldu. Ancak uygulama, gençlerin sevdiği deyişle, “yalan” oldu. Bir ara İzmir’e dair özel ilginin İzmir Milletvekili İbrahim Turhan üzerinde yürütüleceği şeklinde, bir laf çıktı. Hesapta Sayın Vekil, düzenli toplantılarla İzmirlileri dinleyecek ve Başbakan’a iletecekti. Bildiğimiz, o iş de bir-iki toplantı sonrasında devam edemedi. Hani, böyle durumlarda ne denir? “Tutamayacağın sözü ne diye veriyorsunuz kardeşim”. ---- Fatura İslama çıkıyor İSTER “Beyaz Türk” deyin, ister “Kıyı Seçmeni”, Cumhuriyet değerleri ile biçimlenmiş, genelde köken itibariyle Balkanlar’dan, Adalardan, Çerkezya’dan gelmiş insanlar bir farklı ruh halinde son zamanlarda. Bu insanlar, dinleri ile Müslümanlıkla, zaten muhafazakarlarımız ölçüsünde yoğun olmayan ilişkilerini daha bir “yorumlar” oldular. Ülkedeki kutuplaşmaya paralel, din üzerinden hoyratça siyaset yapılmasının faturası Müslümanlığa çıkartılıyor. Bakmayın siz “bizim güzel dinimiz” diye başlayan cümlelere. İnsanlar kendi kendilerindeyken daha farklı konuşuyorlar. IŞİD, El-Kaide gibi yapılar bu sorgulamayı ayrıca besliyor. İslam; sosyal, siyasal, ekonomik bir sistem. Bu sistemin kuralları ile bahse konu insanların kültürlerinin uyuşması, ancak yaşadığımız çağa uygun tefsirlerin işlerlik kazanması ile mümkün. Oysa, son dönemlerin pratiği hakikaten irkiltici. Bu durum, laik denilen insanlarımızda bir yabancılaşmaya yol açıyor. Tamam, incitmeme kaygısı veya korku ne derseniz deyin, hiç kimse bir şey diyemiyor, ama bu iç kaynama, sayıları milyonlara varan “Ateiste beş kala” kitlelerin oluşmasına neden oluyor. Ritm ve volüm işin sırrı YAKLAŞIK bir yıldır gözlüyorum. Bu arada 5-6 defa da gittim. Müthiş enteresan bir yer bu “Köfteci Yusuf”. Çevre yolundan Çeşme Otobanı’na inerken sağ kolda bir alışveriş merkezinin içinde. Birkaç yüz kişilik bir mekan. Her zaman dolu. Hele hafta sonları gittiğinizde yüzlerce kişi kuyrukta bekliyor. Benzer bir durumu yıllar önce Sevinç Pastanesi’nin karşı köşesinde Tatlıses Lahmacun açıldığında yaşamıştık. Orada da aylarca gecenin yarısında da bile sıra olurdu. Peki, bu köftecinin özelliği ne? Ucuz, hızlı, lezzetli, güler yüzlü bir servis. Kolay gibi gözüken bu 4 unsurun tam hakkını veriyorlar. Güney Marmara’da başlamış serüvenleri. Kendi çiftliklerinde üretiyorlarmış. Şimdilerde 9-10 yerde mekanları varmış. Arkas’ın CEO’su Önder Türkkanı, Yusuf Bey’le tanıştığını söyledi. Adam “Bir tek ekmek kadayıfının kaymağında EBİTDA yaratamıyorum” deyince ben bittim diyor. Hiçbir şey tesadüf olmuyor. .",https://www.hurriyet.com.tr/yazarlar/sitki-sukurer/tamam-ozeldir-ama-neticede-bir-meslektir-gazetecilik-40089638
Sıtkı Şükürer,Burjuva ahlakı tıngırdıyor,"Mart 12, 2016 16:46","Hukuk; reel anlamda, güçlülerin menfaatlerini koruyan kurallar bütünüdür. Yani bu dünya düzeninde ‘yazı gelince ben kazanırım, tura gelince sen kaybedersin’ gerçekliği zaman içinde geniş halk kitlelerinin idrakine yerleştikçe, bu defa kontrol dışı, enjekte edilmiş ezberlerden farklı ‘oy kullanma’ tercihi tezahür etmeye başladı. Evet, resmen müesses nizamı dejenere edecek kişilere iktidar yolu açılıyor. Esasında Silvio Berlusconi ile bu eğilim ilk emarelerini vermişti. Şimdilerde bir ‘Donald Trump’ fırtınası yaşanıyor Amerikan Başkanlığı seçim sürecinde. Faşist, ırkçı, ölçüsüz, ahlak zaafları taşıyan bir kart papaz kılıklı adam, resmen halk nezdinde itibar görüyor. Diğer örnek İngiltere. Haziran ayında AB’den ayrılmayı referanduma götürüyorlar. Çok uluslu firmalar ayağa kalktı, deklarasyonlar, tehditler yayınlıyorlar. Ancak sade İngiliz vatandaşı hınzır bir keyifle onların tariflediği menfaatlere kırmızı kart göstermeye niyetleniyor. Sanki insanlar ‘biz yıllarca düzene uyumlu davrandık da ne oldu’ der gibi, 300 yılda oluşmuş burjuva ahlakını yerle bir ediyor, “bilgi toplumu” çağında ‘eşit vatandaş’ ağırlığını bu şekilde hissettiriyor. Hatta hissettirmenin ötesinde ‘posta koyuyor’, ‘provakasyon yapıyor’. Ne derdi büyük Türk düşünürü (!) Aysun Kayacı; ‘Sıradan bir insanın oyu ile benimki bir olur mu?’ Galiba 21 yüzyıl egemenleri bu cümleyi daha yoğun, üstelik artan bir telaşla tartışmaya başlayacaklar.  -------------- Ege Orman Vakfı Zenginlik belli bir seviyeye gelince insanlarda sosyal sorumluluk bilinci yükselmeye başlar. Önceleri yardım derneklerine bağışlarla başlayan süreç, imkanlar genişledikçe okul-cami vb yaptırmaya dönüşür. Bu tutumların zirve noktası “vakıf” kurmaktır. Vakıf kurduğunuzda öngördüğünüz hayırlı amaç için, onun tüm meşakkatlerine bilerek, isteyerek, gönüllü olarak ve devamlı talip olmuşsunuz demektir. Öyle parayı verdim, işim bitti pratikliğinden çok daha ötede bir niyetlenmedir bu. İzmir’de eğitim, sağlık, kültür... pek çok konuda vakıf var. Ancak bu yazının konusu Ege Orman Vakfı. Cem Bakioğlu önderliğinde bu vakfın bölgemizde yaptığı ağaçlandırma çalışmaları, karayolu ile bir yerlere giderken, sağınızda solunuzda dikkatinizi çekiyordur. Vakfın internet sitesine girdiğinizde, muazzam işler başarıldığını görüyorsunuz. Adınızı tarihe yazdırmanın muhtelif yolları vardır. İnsanlığa bırakacağınız en saygıdeğer katkılar herhalde bu neviden olanlardır. Teşekkürler Cem bey. -------------- Gecekondu apartmanlar Mustafa Kemalpaşa Sahil Bulvarı’ndan geçerken Karataş tarafında deniz kenarındaki binalara alıcı gözle baktınız mı? İnanın, ‘apartman gecekondu’ türünün mümtaz (!) örneklerine şahit oluyorsunuz. Yeşildere’ye haksızlık etmemek lazım. Ya da Roman mahallelerine veya Brezilya Fevalla’larına. Kentin en güzel yerinde, en ucuz, en bakımsız, bağlı olarak en sorumsuz yığıntılar üzerinden bir estetik işgaldir bu durum. Hani Karataş en akut kısım. Yanısıra, Karşıyaka sahili, Alsancak, Güzelyalı, Göztepe kıyıları da pek farklı değil. Hemen hepsi ekonomik ömrünü doldurmuş, muhtemelen hiçbir deprem güvenliği olmayan, vaktiyle mevcut yerlerindeki harika evlerin ahını hala taşıyan bu ayıplı yapıların, artık kentsel dönüşümle mi yoksa başka bir özel değerleme ile mi, bir an önce tasfiye edilmeleri zamanı gelmiş de geçiyor gibi.",https://www.hurriyet.com.tr/yazarlar/sitki-sukurer/burjuva-ahlaki-tingirdiyor-40067577
Sıtkı Şükürer,Din korunmak ister,"Nisan 24, 2016 00:41","Diğer bazı dinlerden farklı olarak detay bazda kurallarla bezenmiş. Şüphesiz kimi belirlemeleri “indirildiği” dönemin problemlerinin çözümüne yöneliktir. Örneğin kölelik kurumu ile ilgili düzenlemelerin bugünün dünyasında karşılığı kalmamıştır. Esasında Kuran dahil, insanlığı, dinlerin verdiği “kristalize mesaj” ilgilendirir. İyi insan olmanın kriterleridir bunlar. Dolayısıyla, kutsal metinleri ve ona atfen oluşturulmuş külliyatı, her daim geçerli olan manevi kurallarını ön plana alarak değerlendirmek galiba 21. yüzyılda bir ihtiyaç olarak ortaya çıkıyor. Bu yaklaşım kültürler arası uyumun teminine de katkı sağlayacaktır. Aksi durum, Müslüman kimlikle doğmuş insanlar da dahi, “yabancılaşmaya” yol açıyor. Muhafazakar yazar İskender Pala, din pratiğimizin ilerleyen yıllarda mensup sıkıntısı doğuracağını açık bir şekilde ifade ediyor. Yine, araştırmacı yazar Dr. Ayşe Hür, esasında bugün elimizdeki Kuran metninin ne ölçüde orijinal olduğunu sorgulayan makalelerinde, meseleye bambaşka boyutlar getiriyor. Neticede, Türkiye kendisine özgü kültür yapısına sahiptir. Dolayısıyla Arap kültürünün değerleriyle içiçe geçmiş bir dinin, kendi dünya görüşlerine ve yaşam biçimleri adaptasyonunu haklı olarak arzu ve talep ederler. Camide, iskemle, müzik, kadın, çocuk sesi istemek şüphesiz tartışılabilmelidir. Korkmadan, keyifle, iç huzuru ile kendilerini sarmalayan, dışlamayan bir dini herkes kendi kültürü ile uyumlaştırarak yaşamak ister. Hiç şüphesiz, sade ve anlaşılır kutsal öğütleri, aydınlık yüzlü din görevlilerinden, ana dillerinde, yaşadıkları çağlarla örneklendirerek dinlemeyi ve etkilenmeyi hayal ederler. Yani, Konfüçyüs, Buda, On Emir, ya da İncil... Her neyse, her biri bizim dinimizle ortak bir paranteze alınsa, “çalma, çarpma, aileni ve insanları sev, saygı duy, adaletli ol, haksızlık yapma, düzgün ve iyi insan olmaya çalış” belirlemeleri hepsinde ana temalardır. Din de zaten budur. Her “özgür bilinç” hiç şüphesiz kendi anlayışına göre kendisi için bu zemini çiçeklendirebilir. Tüm toplumu kısıtlayan detay tefsirler ise ne hikmetse sadece dünyevi iktidarların işine gelen kurallara dönüşmektedir. Yormayan, uhrevi planda kalarak kendini koruyabilen din gelecek yüzyıllarda da kalıcı olacaktır. Kendini kullandıran, siyasi, ticari ve benzeri ihtirasların basamağı yapılan din ise, hiç şüphesiz ağırlığını kaybedecektir. ------- Hüzünlendiren spot YÜREKLERİMİZİ yakan şehit haberleri çoğaldıkça televizyonlarda bir “kamu spotu” dönmeye başladı. Genç insanlar Kara Kuvvetleri Komutanlığı’nca ekonomik cazibe üzerinden ikna edilmeye çalışılıyor. Reklam metni son derece dikkatli hazırlanmış. Hamaset dozu çok ölçülü. Yani tam bir “profesyonel asker” iş ilanı. Tamam, mevzu son derece hassastır. Ama her türlü telakkinin dışında ülke sınırlarımız içindeki problemler için böylesi çağrılara ihtiyaç duyulması insanın “içini kilitliyor”. Oysa “kökünü kazımak” dışında başka yolları bulmuştuk ve sonuca yaklaşmıştık. Ekrandaki görüntü bile satır arasında kendinden “utanıyor” sanki. Bir devletin gençlerini yarınları için “etkili” hale getirmesi varken, “öldürülme” yerine buldukları o zalim deyişle, “etkisizleştirme” haberleri, sizi bilemiyorum, ama bu ülkede barış isteyen insanların ruhunu kurutuyor. -------- Emektar vapurlarımız vardı 1970’lerde Körfez vapurları, henüz nüfusu milyona ulaşmamış bir kent için son derece işlevseldi. Hatırlıyorum, önceleri 4 vapur vardı. Sur, Bergama, Efes, Selçuk. Ağır, yorgun, bezgin, tembel, aklı-fikri istirahatte halleri vardı. Hele Karşıyaka’dan Konak’a geçerken “Sur”a denk geldik mi, kıpır kıpır gençliğimizle isyanları oynardık. Sonra yanılmıyorsam 2 gemi daha geldi. Hasköy ve 9 Eylül’dü adları. Kıdemli ağabeylerinden daha hızlıydılar. Şimdilerde kent hafızamızın sembolleri bu gemiler kim bilir nerededirler? Hala elden çıkartmadıysalar, yanyana kıyıya bağlanmış bir yüzer müze ne müthiş bir şey olurdu?",https://www.hurriyet.com.tr/yazarlar/sitki-sukurer/din-korunmak-ister-40093676
Sıtkı Şükürer,"Seda Başkan, İzmir’in cesur ve güzel yüzüdür","Nisan 02, 2016 19:10","Cesur ve duyarlı bu açıklamaya AK Parti İzmir Milletvekili Atilla Kaya’dan tepki geldi. Atilla Bey, Seda Kaya’yı “HDP’li gibi konuşuyor, terörü cesaretlendiriyor” şeklinde eleştirdi. Aziz Kocaoğlu, EGİAD Başkanı’na destek verdi, Seda Başkan, “Kendimizi Sayın vekile anlatamamışız” dedi, vekil görüşünde ısrar etti... Bakınız, dünyanın her demokratik ülkesinde sivil toplum kuruluşları konuşur. Özgürlüğün soluğunu hissettiğiniz, karar vericileri bu yolla uyararak kamu adına denetlediğiniz çok önemli iletişim kanallarıdır bu yapılar. Şüphesiz her eleştiri karşı eleştiri hakkını doğurur. Ancak burada önemli olan husus, “eleştiriyi kimin ve hangi iklimde” yaptığıdır. Maalesef iktidar partisinin “hoşlanmadıklarına” dair sicili pek parlak değil. Bugün herhangi bir konuda muhalif duruş sergileyen bir kişinin “ürkmesi gerektiğinin” normal addedildiği dönemler yaşıyoruz. Bu yaygın hissiyatın sebebi, açık söylemek gerekirse, tabii ki, iktidarın eylem ve söylemleridir. Dolayısıyla AK Parti İzmir Milletvekili Atilla Kaya ağzını açtığı anda, iktidarın gücüyle konuşan ve örtülü tehdit duygusu uyandıran bir etki yaratıyor. Sayın Vekilin niyetinin bu olup olmaması önemli değil. Ancak bu tedirginliği tamamen silme adına çok da özenli olduğu söylenemez. Bunları konu ediyor olmak bile ne ayıp. Ne günler yaşıyoruz. İktidar partisi vekillerine bir tavsiyemiz var. Bari lütfen siz “köşeli” konuşmayın, zira bu konuda zaten hiçbir boşluğunuz yok. ----- İzahsız ücret FATİH Terim, gelmiş geçmiş en başarılı futbol hocası. Türkiye’de konusunda hep en değerli oldu. Uluslararası arenada ise açık söylemek gerekirse pek dikiş tutturamadı. Kısa süren İtalya macerasında ilk önce Seri A’nın vasat takımlarından Fiorentina’da çalıştı. Burada göreli bir başarı yakaladı. Ancak kulüp başkanı ile çekişmeleri, garip mimikleri, komik İtalyancası ile daha ziyade magazin dünyasının ilgisini çekti. Daha sonra, başlamasıyla bitmesi bir olan “Milan” macerası yaşandı. Açıkça, “kaldıramadı”. Ancak her horoz kendi çöplüğünde öter misali, Türkiye’deyken kariyeri başarılıydı. Derken Galatasaray’ın teknik direktörü iken Milli takım hocalığı fırsatı yeniden doğdu. Milli Takım’ın eski hocası Hiddink’di. Yıllık ücreti 4 milyon euro dolaylarındaydı. Fatih Terim, Milli Takıma giderken Galatasaray Roberto Mancini ile yıllık 4.5 milyon euro üzerinden anlaşıyordu. Mancini, İnter ve Manchester City’de uzun yıllar başarı ile sürdürülmüş bir kariyere sahipti. Görüldüğü üzere, “konjoktür”, bıraktığı ve getirildiği “postlar” için milyon euroluk anlaşmalara uygundu. Ne çare Terim, ne efsane Hiddink, ne de Maldini idi, ama halef-selef emsalleri nazara alınarak Milli Takımla 5+2 yıl opsiyonlu toplam 24.8 milyon euroya anlaştı. Ortalaması 3.5 milyon euro olan bu ücreti yıllardır alıyor. Bir kamu pozisyonu olan Milli Takım hocalığı için bu zengin(!) ülke, uluslararası planda asla alamayacağı bir ücreti Fatih Terim’e veriyor. Tamam, elbette “makul” hatta biraz “makul üstü” bir gelir elde etsin, ama bu rakamlar akıl alır gibi değil. Bu arada belirtelim, bu yazıyı yazmak için Terim’in prestijinin doruğunda olduğu bir zamanı özellikle bekledik. Israrla vurguluyoruz, bu ücret kamusal bir görev için uluslararası bir karşılığı olmayan birine verilmez, kamu vicdanı rahatsız olur. ------ Balık hafızalıyız 2011 yılında Türkiye’nin 2023 hedefleri açıklandığında, elimize hesap makinesini alıp hangi oranlarda büyürsek öngörülen rakamlara ulaşırız diye hesap yapıyorduk. Hani, daha o zaman 500 milyar dolar ihracat, 2 milyar dolar milli gelir bizlere absürt hedefler geliyordu. Hatta iktidarın akil yüzü Ali Babacan’a İzmir’e geldiğinde bizzat sormuştum. O bile, “dediklerimizin arkasındayız” demiş, dolardaki enflasyonun da katkısıyla bu rakamlara ulaşmanın kolay olduğunu, ifade etmişti. Şimdilerde bakıyoruz, “Tısss” yok. Nihat Özdemir’in hatırlatması iyi oldu. Mamafih her konuda olduğu gibi, bu konuda da “balık hafızalı”yız. Bu sebepten iktidara bu noktadan da asla bir fatura çıkmaz.",https://www.hurriyet.com.tr/yazarlar/sitki-sukurer/seda-baskan-izmirin-cesur-ve-guzel-yuzudur-40080043
Sıtkı Şükürer,Ahlak kadrosu,"Nisan 30, 2016 16:53","Sosyalizm, hatta genel anlamda “sol”da da aynı eğilim var. Bu yüzden insanların bir “reçete”ye göre hareket etmelerini istemişlerdir. Oysa liberalizm ferdiyetçidir. Her koyun kendi bacağından asılır, müdahalesiz ekonomide sihirli bir el dengeyi sağlar... vs. Ancak vaat ettiği özgürlük (!) ortamından istifade etme konusunda becerikli değilseniz, bu defa “kör kuyularda merdivensiz kalma” durumları ortaya çıkıyor. Bugün, gelişmiş denilen “Batı” da dahil, dünyanın her yerinde geleceklerinden beklentisi sınırlı kitlelerin sayıları giderek artıyor. Bunlar hayata karşı kırgın ve kızgınlar. Kendilerine gösterilen “havuç”lara artık inanmıyorlar. İşin en acısı, rahatlayacakları ve yaslanacakları hiçbir idealleri yok. Açık denizlerde yelkensiz kalmaları, kendilerini sürükleyecek bir hayallerinin olmayışı, bu insanları devamlı dibe çekiyor. Lümpen Proletarya denilen, orta sınıf artığı, “bu da mı ofsayt hakem bey” bahanesine angaje milyonlarca insan, mutsuzluklarını daha yukarıdakilere yaygınlaştırmaya bileniyorlar. Egemenler demokrasisi artık onları kandıramıyor. Kapitalist erdemler “kaybedenler kulübünde” bir karşılık bulamıyor. Bilinçli bir itiraz, bir reddediş, taammüden kalitesizleşme, “bana yar edilmeyeni kimseye yar etmem” motivasyonu, bir “Ahlak kaosu”nu yol açıyor. Şimdilerde kimsenin anlayamadığı ve kontrol etmekte zorlandığı bir toplum dokusu 300 yıllık değerleri çatırdatıyor. Başa dönersek; Kapitalizm günün sonunda bir başarısızlık öyküsü görüntüsü veriyor. Üstelik, mutsuz pasif bireyler, yine mutsuz ama hırçın, isyankar, eskiyi sorgulamadan reddeden kitlelere dönüşüyor. Diyeceksiniz, din bu boşluğa çare olur mu? Hiç konuşmaya gerek yok. O pratik de başka bir tür çürümüşlük yarattı. İşid’den El Kaideye... lafı uzatmaya gerek yok, geçiniz... Peki ya Sosyalizm? Galiba tek umut o. Demokrasinin, refahın, bilginin, sanatın, estetiğin, iyi insan olmanın, özetle insanlığı taşıyacak kolonların yeniden inşasına bu ihtiyar dünyanın acil ihtiyacı var. Ne derdi Şeyh Bedrettin. “...Yar yanağından gayrı...” YAZLIK SİNEMALAR Eskiden, çok eskiden televizyon yoktu. Uzun ve sıcak yaz gecelerinde cumbalı bir Rum evinin penceresinden yayılan ses mahallede yankılanır, mesela “Radyo Tiyatrosu” dinlerdik. Efekt Ertuğrul İmer’di, bazen de Erhan Mesutoğlu. Ancak sosyal hayatın temel meşgalesi yazlık sinemalardı. Ucuzdu, “iki film birden”di, üç günde bir değişirdi ve hepsinden önemlisi çok sayıdaydılar. Hatırlıyorum, Karşıyaka’da, 1970’lerde Hayal, Beyazıt, Rüyam, Simeranya, İpek, Zafer, Melek, Cihan, Şan, Ferah, Gül, Duygu, Grup, Sayanora sinemaları tıklım tıklım dolardı. Aralarda Su-ga, Cincibir, Sinalko içilir, çekirdek çitlenirdi. Pepsi içen, sinema ahalisine hafiften “biz daha zenginiz” mesajını hissettirirdi. Bütün gün mahallede top peşinde olduğumuzdan, genelde ikinci filmi çıkartamaz, aile büyüklerinin dizinde (Büyükanneler) uykuya dalardık. Bu aralar arkadaşlarımızla geçmiş güzel günleri çok konuşur olduk. Hepimizin ortak bir tespiti var. Galiba, bizler “refah” ve “mutluluk” kavramlarını aynı şey zannedip epeyce karıştırmışız. Belki de hayat başka türlüsüne müsaade etmiyordu. Neyse... ÇEŞME İSTANBUL OTOBANINI BEKLİYOR Çeşme sezona hazırlanıyor. Geçenlerde Alaçatı’da bir “ot festivali” organize edildi. İnsanlar, herhalde kıştan çok bunalmış olacak, bir anda yüzbinler ilçeye akmış. Neticede “ot” bahane. Kaldı ki yaratılan medya beklentisi kadar yeşillik de zaten yokmuş. Hani Avrupa kasabalarında benzer bahar festivalleri çoktur, belli ki ona özenilmiş. Ancak hikayenin içini dolduramaz iseniz sürekliliği temin etmeniz zor. Neyse, esnaf bir yaz hareketliliği yaşadığı için memnun olmuş. Kral Abidin’den Hasan ve Sabo’ya, Dalyan’ın simge garsonları, “Şu İstanbul otobanı bitsin, kış vakti de başımızı kaşıyacak zamanı bulamayacağız” diyorlar. Hadi inşallah diyelim.",https://www.hurriyet.com.tr/yazarlar/sitki-sukurer/ahlak-kadrosu-40097291
Sıtkı Şükürer,Laiklik kılıfı,"Mart 26, 2016 17:14","Bu ideoloji varsayılmıştır ki, Laiktir, Milliyetçidir (Türkçü), İslamcı anlayışlara mesafelidir. Galiba bu “ezberi” tartışmak gerekiyor. Zira bu yönetim modeli, final tahlilde daima Sünni İslamcı bir “fener’le” hareket etmektedir. Ülkenin direksiyonuna geçtiklerinde ilk işleri bu toprakları gayrimüslim nüfustan “arındırmak” olmuştur. Bu iştah hep diri tutulmuştur. Yetmemiştir, Alevi kitleler de baskılanmıştır. Osmanlı’dan bu yana, emperyal icraat ve heveslerden, içe dönük büzülmelere daima yaslanılan “baz” Sünni İslam’dır. Bir mezhep üzerinden ülkeyi konsolide etmeye çalışan zihniyet, özellikle Cumhuriyet döneminde, “Diyanet Denetimli” bir retorikle, on binlerce cami üzerinden, “Anti Arap”, ancak “kontrollü muhafazakar” bir terkibi nüfusun büyük çoğunluğuna adeta zerk etmiştir. Bunu yaparken, “şırıngaya” bir doz da pagan Türkçülük ilave edilmiştir. Sıradan Anadolu insanı, bu anlamıyla özel bir kişilik bileşimine sahiptir. Hem ümmetçi hem de kavmiyetçi karakter ihtiyaca göre çok amaçla kullanıma son derece müsaittir. Esasında bu süreçte “laiklik” hassasiyeti de hep yalandır. Giderek anlaşılmaktadır ki, “laiklik” militerlerin “tarikat hiyerarşisine” girmemek ve içe dönük iktidarlarına ortak yaratmamak için buldukları bir kılıftır. Bugün aynı prizmanın değişik yüzleri olan “militer, muhafazakar, milliyetçi, ulusalcı” birlikteliği, Kürtlere karşı “aynı kıvama” getirilmişliğin teyitini gösteren bir “misal-i şahika”dır aslında. KULA BAZI insanlar vardır. Sosyal hayatınızdan kazara çekilse boşluğunu aşırı hissedersiniz. Kültür insanı Nedim Atilla da bizler için, giderek öyle olmaya başladı. Yine geçen hafta sonu “Nedimos”un paçasına takıldık, kültür ve lezzet turu için “Kula” yollarına düştük. Kula deyince, bir anda derin bir mahcubiyet duygusu sarıyor benliğimi. Zira bu kadar yakın bir coğrafya konusunda, ihmal ve cehaletimizin izah edilir tarafı yok. Kula, bir jeopark... Bir “Sönmüş Yanardağlar Ülkesi”. Kendilerini “Yanık Ülke” diye tanıtıyorlar. Onlarca volkan ve lav şelaleleri 15 milyon yıl öncesinden nefes kesici görsellikler sunuyor. Hani herkes Kapadokya’nın peri bacalarını bilir. İnanın, Kula’nın peribacaları hiç aşağıda kalmaz. Kula’nın içi de başka bir alem. 880’i birinci derece, 3 bin tarihi eve sahip. Antik çağdan bu yana pek çok kültüre başkent olmuş Kula, Lidyalılar’dan, Roma ve Germiyanoğulları’na kadar çeşitli medeniyetlerin izlerini taşıyor. Hele Salihli’ye doğru Lidya döneminden kalan Kral mezarlarını görünce nutkunuz tutuluyor. “Bin tepeler” diye adlandırılan bölgede minik tepelerin her biri bir piramit mezar ve o dönemden kalan kültürel hazineler. Ve nihayet, Kula ile Salihli tam bir şarap ülkesi olma yolunda müthiş bir mesafe almış. Kavaklıdere’nin bağları yaklaşık 2 bin dönüm. O boyutta olmasa da köylüler ve butik yatırımcılar da bu işe artan ölçüde ilgi gösteriyorlar. Anemon Otel zinciri, bölgede tam şahin tepesi bir yerde tesis yapmış. Hem otel, hem restoran, hem şarapçılık, müthiş şaşırtıcı bir yer, tebriklerimizi iletiyoruz. Özetle, “burnumuzun dibinde” böylesi yerler var ve biz anlaşılmaz şekilde onların hakkını yeterince teslim etmiyoruz. Hakikaten inanılmaz bir ülkemiz var. Değerlendireceğimiz, kıymetini bileceğimiz yerde nelerle uğraşıyoruz, birbirimizi yiyoruz. Yazık... Tipik bir Kula evi. Rumlardan kalma. Harap halinde bile güzel. Hemen yanında yepyeni (!) bir bina. Necip halkımızın Kula’ya “mümtaz” katkısı.",https://www.hurriyet.com.tr/yazarlar/sitki-sukurer/laiklik-kilifi-40076187
Sıtkı Şükürer,"Demokrasi, demokrasiyi tasfiye etmemeli","Mart 19, 2016 17:41","Katı bir laiklik anlayışı ile bu modele uygun nesiller yetiştirmeye çabaladı. Sonra farklı gerekçelerle kemerler gevşetildi. Geldiğimiz noktada, “Cumhuriyetin”, öyle geri dönüşsüz bir mesafe almadığı tespitini yapanlar haksız sayılmaz. Mesela, Kürtler, Türk tanımı üzerinden Ulus Devlet’le mutabık değiller. Mesela, İslamcıların batı medeniyetinin değerlerinden tamamen farklı zihin yapılarını korudukları giderek anlaşılıyor. Neticede, Cumhuriyet değerleri ile biçimlenmiş laikler, hem sayısal olarak çoğunluk değiller, hem de ülkeyi yönetme enerjisinden uzaklar ve bu halleriyle sürekli suyu bulandırdı bahanesi ile “Kurt azarı işiten kurban kuzu” rolündeler. An itibariyle maalesef insanlarımız birbirlerinden giderek uzaklaşıyor. Bırakın demokrasinin asgari standartlarını, demokrasinin gerekliliğinde bile mutabık değiliz. Muhafazakârların, “sandık yenilmezliğini” formüle etmelerine az kaldı. Bir yandan terör, az ötesinde bugünleri bile aratacak iç savaş tehlikesi barındırıyor. Böylesi bulanık sularda hiç kalmamıştık. Çok şükür militer dehşetlerin yoluna tıkayabildik. Ancak biz bize kaldığımızda, sivil vesayet hevesleri ile her şeyi ağzımıza yüzümüze bulaştırdık, beceremedik. Umarız, akıllanma daha büyük acılar ve bedellerden sonra gelmez, mucizevi bir basiretle yolumuzu ve yüzümüzü hep birlikte tekrar makul ve medeni dünyaya çeviririz. Alman normali GEÇEN hafta bir vesileyle birkaç günümü bir Alman üniversite kasabasında geçirdim. Sakin ve koşuşturmadan uzak bir süreçte daha yoğun gözlem yapabiliyorsunuz. Almanların “normal”i Akdeniz insanlarından çok farklı. Kendi kültürleri ile içselleştirdikleri ortam sanki herkesi disiplinli olmaya çağırıyor. Nazik, çalışkan, tempolu, kurallı ve sonuç alıcı bir dünya onların ki. Kuzey insanları “kervanı yolda düzmüyorlar”, uydurmuyorlar, rasyoneller, duygularına mantık katmayı biliyorlar. Tüm bu artı özelliklere rağmen yine de bir şeyleri eksik. Sanki medeni olma baskısı yaşam sevinçlerini, hesapsızlıklarını, sürprizli kişiliklerini törpülemiş. Denilir ki, “lezzetli insan” olmak, biraz da öngörülebilir olmamaktan geçer. Yine tercih edebilirsiniz ki, tariflerin arada bir şaştığı bir toplam düzeni, yaşama bir başka tür renk katar. Galiba lafı uzatırsak “kaos”a övgüler düzmeye başlayacağız. İyisi mi, herkesin memleketi kendine güzel diyelim ve kısa keselim. Lala’nın isyanı MEHMET Barlas 7-8 yıl arayla bir fıkrayı yazılarında sürekli kullanır. En son 2009 yılında Sabah Gazetesi’ndeki köşesinde tekrarlanmıştı. Şimdilerde acaba bu fıkranın yine zamanı geldi mi? Takdir Mehmet Barlas’ın. Fıkra şöyle: Padişah’ın tek oğlu akılsızın biriymiş. Padişah babası da ‘Bu oğlan bir gün tahta oturursa, ülkenin başı belaya girer’ diyerek hep endişe içinde yaşarmış. Bu akılsız şehzadenin yanına ülkenin en akıllı adamı ‘Lala’yı vermiş. Ona ‘Şehzadeyi hiç yalnız bırakma’ diye emretmiş. Bir gün ülkenin uluları iç ve dış sorunları tartışıyormuş. Onları dinleyen akılsız şehzade lafa karışmış ve ‘Bir ok attım kebap oldu’ demiş. Dinleyenler şaşkın, yüzlerini Lala’ya dönmüşler. Lala, şehzadenin söylediklerini hemen yorumlamış: - Şehzade hazretleri avlanırken bir tavşana ok attı. Ok tavşanı vurmadı, ama bir taşa çarptı. Çıkan kıvılcımdan orman yandı. Tavşan da yandı, kebap oldu... Şehzade hazretleri bunu anlatmak istiyor. ‘Bir sorunu çözmek isterken dikkat etmezseniz daha büyük sorunlar yaratırsınız’ demek istiyor. Bu yorumu dinleyen ülke uluları rahatlamışlar. Ülke sorunlarını konuşmaya devam etmişler. Bu sırada şehzade yine lafa karışmış ve ‘Bir ok attım çorba oldu’ demiş. Ulular yine Lala’ya dönüp, yorumunu beklemeye başlamışlar. Lala bir onlara bir de aptal şehzadeye bakmış, - Bu kadar büyük zırvaya ben de kılıf bulamam, demiş.",https://www.hurriyet.com.tr/yazarlar/sitki-sukurer/demokrasi-demokrasiyi-tasfiye-etmemeli-40072144
Sıtkı Şükürer,Marx’ın kulakları çınlıyor,"Nisan 09, 2016 15:42","Oluşturulan zenginliğin dengeli ve adil paylaşımı konusunda hep kulağının üstüne yattı. Bu yüzden şimdi kurduğu sistem bizzat geniş halk kitleleri eliyle sorgulanıyor, çatırdatılmaya çalışılıyor. Oysa öykü nasıl da güzel başlamıştı. “Özgürlük, eşitlik, kardeşlik” diyerek yola çıkılmıştı. Aristokrasi tasfiye edilirken, milliyetçilik akımları tetiklenmiş ve ulus-devletler “sahne” almıştı. Yeni sınıfın hukuku adeta inşa edilmiş, “Mülkiyet, Veraset, Kar...” gibi kavramlar kutsallaştırılmıştı. Derken bilgi toplumu çağına girildi. Küreselleşme farklı bir dünya düzenine işaret ediyordu. Dünya küçülüyor, ulus-devlet sınırları kısıtlayıcı ve yapay addediliyordu. Bilgi yaygınlaşıp ucuzladıkça beraberinde yeni teknolojik zenginler yaratmaya başladı. Öte yandan “Katma Değeri” hissettiği her noktada yer almak isteyen sermaye, kendi hukukunu koruyacak bir “Roma Hukuku’nun” eksikliğini duyuyordu. “Bilgi – Para – Yatırım - Teknoloji – Refah”, birbirini besleyen döngüler oluştururken, gelir dağılımı sorunsalı yine ihmale uğruyordu. Bilgi toplumunun giderek kalifiye ettiği bireylerin bir tavır geliştirmeleri kaçınılmazdı. Tamam, sermaye kutsaldı, ama “oy hakkı” her şeyin üstündeydi, her şeyi değiştirmeye muktedirdi. Bu idrak ve bu moral geniş kitlelere yayılmaya başladı. İlk işaretler Berlusconi, Sarkozy gibi müesses nizam tariflerine aykırı tiplerin seçilmeleriyle yaşandı. İnsanlar adeta bir şeyleri protesto ediyordu. Tamam, “zincirlerinden daha fazla kaybedecekleri şeyleri” vardı, ama kabuklarını kıramamanın bir kader kabulü hale getirilmesini de içlerine sindiremiyorlardı. Statükoya yarayan burjuva değerleri “çöp” edilmeye, yıllarca bozulur diye korkutuldukları ekonomik istikrar kaale alınmamaya başlandı. Uluslararası şirketlerin telaşla yayınladıkları deklarasyonlara inat, haziran referandumunda AB’den ayrılmaya meyleden İngilizler, yine pespaye Trump ile Sosyalist Bernie Sanders’e teveccüh gösteren Amerikalılar, bozulan ezberin emareleridir. Bill Gates’den Ali Koç’a bu kalkışmayı hisseden duyarlı burjuvalar paylaşımcı öneriler geliştiriyorlar. Dünya ve ülkemiz bilgi çağının getirdiği bu karmaşayı modelleyecek yetkin kişilere, bilim adamlarına hatta filozoflara ihtiyaç duyuyor, yenilenen üretim ilişkileri Marx’ın kulaklarını çınlatırcasına ağır ağır kendi ahlakını arıyor. Samsun pidesi BİZİM buralarda “pide” deyince genelde Karacasu ustalarının marifetiyle üstün bir lezzet çizgisini damağımızda hissettiğimiz mekanlar akla gelir. Koçarlı’da Şafak Pide, Bozdoğan’da Mikado, Yeni Pazar’da Sümer, Alsancak’ta Seçkin, Çeşme’de Dost Pide... İlk anda akla gelenler. Ancak, bir de bir “Karadeniz Pidesi” olgusu vardır. Açıkça buralarda bu tip pidenin eksikliğini hep hissederdik. Oysa, burnumuzun dibinde, Bornova Küçükpark civarında, Peterson Köşkü’nün karşısında 14 yıldır hizmet veren Samsun Pide Evi varmış. Samsunlu Ahmet Usta hakikaten Karadeniz’i ayağımıza getiriyor. Hele, mıhlama peyniri, kavurma ve pastırmanın birlikte, omuz omuza, fırından çıktığı anda iki çiğ yumurta ile bütünleştiği bir pidesi var ki, aklımızı başımızdan aldı. Neyse, lafı uzatmayalım, kötü oluyoruz. Avuta çıkmak “Kendini fasulye gibi nimetten mi sayıyorsun” diye bir laf vardır. Doğrudur. Kimi durumlar da “fasulye” kadar bir öneminiz olmadığını fark edersiniz. Bugün Türkiye’de iktidardakiler gibi düşünmeyenlerin maalesef hiçbir “ağırlığı” yok. Yanı sıra, etkileme adına bir yaklaşım getirmeye çabalamanın da bir anlamı yok. Zira asgari bir mutabakat zemini de kaybolmak üzere. Sayın Cumhurbaşkanı bir bildiriye imza atan akademisyenlerin vatandaşlıktan çıkartılması, tutuklu yargılanması, terörist sayılması... gerektiğini belirtiyor. Hani diyelim “nutkunuzun tutulması” aşamasını aştınız ve karşı çıkmaya niyetlendiniz. Alfabenin ilk harfinden başlayacak “mecal” bizde yok. Zaten nazara alacak kimse de yok. Bu ülkenin en az %60’ının sizin gibilere verdiği en küçük bir değer yok. Dolayısıyla, aidiyet ve sorumluluk hissiniz giderek “komik” olmaya başlıyor. “Ne haliniz varsa görün, ben bu oyunda yokum” halleri, etnik, dini, milli... Ne kadar kimliğiniz varsa hepsini flulaştırıyor, içe dönük dünyanızda “insan” olmakla yetinmek mukadder hale geliyor.",https://www.hurriyet.com.tr/yazarlar/sitki-sukurer/marxin-kulaklari-cinliyor-40084849
Sıtkı Şükürer,Az seslendirilen derin gündem,"Ocak 23, 2016 17:47","Bugün kıyılar başta olmak üzere ülkenin her tarafında, Cumhuriyetin kültür politikaları ile yetişmiş, laik değerleri önceleyen on milyonlar var. Bu insanların, “din”le, Müslümanlıkla ilişkileri mesafeli. Cumhuriyet, devlet denetimli bir Diyanet anlayışı ile Müslümanlığı, Allah’la kul arasında yaşanması gereken içe dönük, kişisel, özel bir çerçevede tanzim etmeye çalıştı. Oysa din, 1500 yıllık kapsamlı bir külliyata sahip, sosyal, ekonomik, kültürel, siyasi boyutları ile başkaca bir yaşam önerisine kapalı bir geleneksel anlayıştı. Bu anlayışı içten içe sürdürenler oldu. 2000’li yılların başlarından itibaren devran dönünce bahse konu insanlar ülke yönetiminde de “ön almaya” başladılar. Bu gelişmeler sonrasında Cumhuriyet projesinin biçimlediği (ikna ettiği) milyonlarca insan, özellikle eski Arap kültürünün etkisini taşıyan mezheplerin hiç bilmediği değerlerle tanıştı. “Müslümanlık bu değildir” söylemleri başlangıçta onları rahatlatsa da iktidarları pekiştikçe morallenen muhafazakarların kimi açıklamaları yaşanan telaşın hiç te boş olmadığını gösteriyordu. Bugün İzmir’de yetişmiş bir genç kadına Ortadoğu’nun Müslümanlık pratiklerini uygulamaya kalktığınızda kabullenmesini aklınızdan bile geçiremezsiniz. Tedbirli olma adına yüksek sesle seslendirilmeyen “Bunlar Müslümansa ben değilim” klişesi giderek yaygınlık kazanan duygusal kopuşlara işaret ediyor. Bilinçli bir “Ateist” tercihten ya da “seküler” bir tavırdan söz etmiyoruz. Din olgusunun en azından bir sosyal ihtiyaç olduğu göz önüne alındığında, bu insanlar iç dünyalarında oluşan boşluğu ne ile gidereceklerini bilemiyorlar. Kimileri Kabe yerine Anıtkabir, Peygamber yerine Atatürk abartmasına savruluyor, kimileri de imitasyon bir kimliği kabartarak ona yaslanmaya çalışıyor. Diyeceğimiz; Türk-Kürt kutuplaşmasından söz ederken, en az onun kadar dramatik Laik-Müslüman ayrışması da üstü örtülemez bir gerçeğimiz haline geldi, geliyor, acıtıyor. Demokratik tahammül gerekiyor DEVLET, düzeni temin için “meşru şiddet” uygulayabilir. Polis ve asker bunun için vardır. Devlet dışında hiçbir güç, hiçbir gerekçe ile karşı şiddet uygulama hakkına sahip değildir. Dolayısıyla PKK hiçbir şekilde mazur görülemez. Mesele bu denli açıkken, ülkenin doğusunda yaşananlarla ilgili olarak ısrarla “PKK’yı da kınayın” demek, sanki Devletin “zayıf” elinin güçlendirilmesine çağrı talebi içerir ki, Türkiye Cumhuriyeti’nin buna ihtiyacı yoktur. Bu konularda açıklama yapan herhangi bir sivil inisiyatifin ayrıca bu hususu vurgulaması gerekmez, eksiklik değildir. Akademisyenlerin bildirisinden söz ediyoruz. O kişiler şüphesiz PKK’lı değil. Gayrimeşru güçlerin uyguladıkları şiddeti savunmaları için akıllarını yitirmiş olmaları gerekir. Ama bin küsur akademisyenin daha demokratik, şeffaf, anlaşılır bir Devlet istemelerinden de bir “sıkıntı” duyulmaması icap eder. “Devlet ülke bütünlüğünü korusun, bu amaçla ne yaparsa yapsın” demek çok sesli demokratik bir toplumda mümkün değildir. İşte ülkenin entelektüel sermayesi bunu sorguluyor. Kimse kafa karıştırmasın. PKK bu insanların muhatapları değildir. Hükümet uygulamaları da terörle mücadele ediliyor diye her türlü eleştiriden muaf olamaz. Dolayısıyla, ülkeyi yönetenlerin “celallenmeyi” aşan bir aksiyon önermek yerine, tahammül eşiklerini yükseltmeleri çok daha şık olacaktır. Dr. Buğra Gökçe BİR Belediye bürokratı uzun zamandır İzmir’de çok konuşuluyor. Dr. Buğra Gökçe. Uzun yıllar Ankara’da Çankaya Belediye Başkan Yardımcılığı yapan Gökçe, hali hazırda genel sekreter yardımcılığı görevinde belediyenin ulaşım ve raylı sistemleri ile yapı işleri, fen işleri, park bahçeler, makine ikmal, yapım ihaleleri, bilgi işlem ve atık yönetimi dairelerini yönetiyor. Açık söyleyelim, becerikli bürokrat, belediyelerde en zor bulunan bir kıymettir. Sayın Gökçe ulaşım projeleri ile Aziz Başkan’ın imajına “iş bitirici” kalitesi kazandıracak gibi gözüküyor. Sayın Başkan, seçiminiz için tebrikler, Sayın Gökçe başarılar.",https://www.hurriyet.com.tr/yazarlar/sitki-sukurer/az-seslendirilen-derin-gundem-40044359
Sıtkı Şükürer,Cumhuriyet bilinci,"Şubat 27, 2016 17:48","Tamam, az demokrasi, az refah, az hukuk, az insan hakkı. Ama, hafif illüzyon, zorlama bir payda üzerine inşa edilen bir ulus-devlet başka nasıl sürdürülebilirdi ki? Hani bu yola gidilmeseydi ne olurdu. Şimdilerde yaşadığımız belirsizlikler çok daha vahim yaşanmayacak mıydı? Bir Ortadoğu ülkesi olmayacak mıydık? “Daha az kötü” daima “kötü”ye tercih edilir. Laiklik ilkesinin çürütüldüğü, demokratik çözümlerden uzaklaşıldığı bir ülke, ikiye falan bölünmez, çok daha büyük karmaşa yaşanır. Kürtlerden İslamcılara, böyle bir Türkiye kimseyi mutlu etmez. Bu sebepten, “neyin olamayacağını yaşadıkça, insan olmaktan kaynaklanan idrakimiz, bize, neyi yapmamız gerektiğini” adeta dayatacak ve değerini herkesin yeniden fark edeceği “Cumhuriyet Bilinci” ile bu karanlık tünelden çıkacağız. ----- Demir yumruk huzuru! 12 Eylül paşalarının artan şiddete bilinçli olarak müdahale etmediği ve ihtilalin gerekçesini olgunlaştırdıkları söylenir. Bugün Türkiye’de Başkanlık sisteminin “tek adam” yönetimine gitme riski olduğu tartışılıyor. Pek çok kanaat önderi, çözüm sürecinin bu amaçla ihtiyaç duyulan milliyetçi oyları kendisine çekebilmek için iktidar tarafından askıya alındığını ifade ediyor. Şüphesiz Başkanlık tartışmalarını askeri darbe ile paralellik kurarak yorumlamak haksızlıktır. Ancak, zaten eksik demokrasimizin daha bir kalite problemi yaşayabileceği bir sürecin içinde olduğumuz da açık bir vakaa. Bu anlamıyla 13 Eylül’ün sabahı “hayatımız kurtarıldı” diyenlerin ilkesel zaaflarına düşmeyecek bir aydın duruşu sergilemek, bu dönem çok önem arz ediyor. Merakımıza muciptir. Acaba tırmanan terör bir muhafazakar bir otokrasi tarafından “şıp” diye kesilse, 12 Eylül’ü aklayanlar bu işe ne derler. 12 Eylül de ordunun Kemalist geleneği temsil ettiğini ifade ediyordu. Bu sebepten, dürüst olmak gerekirse, laik kültürle yetişmiş kesimler pek de dert etmemişlerdi askeri darbeyi. Umarız, “Demir Yumruk”tan medet uman bir “Huzur” talebi yeniden yeşermez, muhafazakar kesimlerce, alkışlanmaya kalkışılmaz. Zira 12 Eylül görünürde “solcuları”, fiiliyatta tüm demokrasiyi tahrip ederek, bugüne yansıyan tüm problemlerin ana sebebi oldu. İkinci bir yanlışı bu coğrafya kaldırmaz. ----- İtiraz kültürü GEÇEN pazar oynanan Galatasaray–Trabzon maçının hakemine büyük tepki var. Hakem, yönettiği maça ilişkin konulmuş kuralların icrasından sorumlu kişi demektir. Hakem yetkilerini adaletli kullanamadı. Bu ilk defa olan bir şey değil. Ama önce futbolcular, sonra kulüp ve giderek spor camiası adeta isyan etti. Burada kritik olan husus, ülkede “itiraz kültürünü”nün ağır ağır yerleşmeye başlamasıdır. Bu olay, kural koyucuların ve kuralları uygulayanların kamu vicdanı denilen görünmez bir makul el tarafından sınırlandığını gösteren bir örnek oldu. Darısı tüm adaletsiz uygulamaların başına.",https://www.hurriyet.com.tr/yazarlar/sitki-sukurer/basliksizcumhuriyet-bilinci-40061189
Sıtkı Şükürer,Alçaktan uçma zamanı,"Ocak 16, 2016 16:30","Bu çok kötü bir duygu... Galiba demokrasinin özgür soluğunu sürekli hissedeceğimiz zamanlara henüz gelmedik. Hakim otoritenin dümen suyunda gitmek en güvenli yol. Şimdilerde tüm kötülüklerin kaynağı bizlere işaret ediliyor, sağ olsunlar müthiş bir “düşünce konforu!” sağlıyorlar. Farklı bakış açıları, çeşitlilik, renkler, gözle izlenir bir hızla azaltılıyor. Belirli bir noktadan sonra “neme lazımcılık” da yetmiyor, suyu bulandıran kuzu örneği gibi “kurtlara eksiklenmek” zorunda kalıyor, insanın içini acıtan “özürlere” mahkum ediliyoruz. Biliyoruz, bizim buralarda en fazla “karnımızdan” konuşulur. Demokratik bedel ödemeye ne mecalimiz ne de niyetimiz vardır maalesef. Hem demokrasi acemisiyizdir hem de tembeli. Sessiz sakin beklemeye devam ediyoruz. Ancak farkındayız ki, Diyanet’e atarlanmak, doğuda çocuk ölümlerine kahrolmak, medyanın ağır ağır geri çekilişini konuşmak, birilerinin hep haklı olabilmelerine şaşırmak, kontrollü yaşamlarımızın çare yaratmaktan uzak mutadı olmaya başladı. Bakalım, bu devran ne kadar devam edecek, ne zaman çevremizdekiler “birer ikişer” ikna edilerek, Yeni Türkiye ve ileri demokrasinin neferi yapılacak? Salınımı kestirmek imkansız “Piyasa doğruları” kesinlikle anlaşılıyor ki “günlük”, bilemediniz “haftalık”. Fazlası “bayatlıyor”. Dünyanın herhangi bir yerinde gelişen ekonomik yada politik bir durum bir anda zincirleme etkiyle Borsaları, Dolar, Euro, Yen, Yuan ve tüm para birimlerini, faizleri, emtia fiyatlarını, büyüme rakamlarını, ekonomik verileri falan alt üst edebiliyor. Bu sebeple bütüne bağımlı bir yapısı olan ekonomimizle ilgili kısa vadeli bir öngörü imkansız. Dikkat ederseniz, tıpkı dünyada olduğu gibi Türkiye’de de iktisat profesörlerinin görüşlerine çok daha az itibar edilir oldu. Bir ara, Asaf Savaş Akat, Deniz Gökçe, Taner Berksoy, Ege Cansen, Mahfi Eğilmez’li TV programları çok reyting alırdı. Ancak değerli hocalarımızın da itiraf ettikleri gibi, “tahmin ve mahcubiyet” bir arada ve sıklıkla yaşanınca bu neviden programlar kalmadı. Bu cümleden hareketle bir tavsiyemizi ısrarla sürdürüyoruz. Lütfen öngörülerinizi kötü senaryolara göre şekillendirmeyin. Zira hayat sürekli büyük sürprizlerin gerçekleştiği esaslara göre tecelli etmiyor. Diğer bir konu, ülkenizi çok küçümsemeyin. 800 milyar dolarlık bir ekonomi herhangi bir negatif gelişmede öyle kolayından teslim olmaz. Mesela, FED 0,25 faiz artırdı diye, dünyadaki likit fazlası bir müddet sonra tatminsizlik yaşamış ve sizin ülkenize dönüş yapmayı tercih etmiş olabilir. Mesela, bu enerji fiyatlarıyla dinamik bir Türkiye 2016’da beklentilerin çok üzerinde büyüyebilir. Otomotivden gayrimenkule, 2015 yılı performansının tüm kötümserleri “madara” ettiğini unutmayın. Diyeceğimiz, orta vadeli düzgün bir rota tutturan, hiçbir zaman “güllük gülistanlık” olmayacak bu coğrafyada gemisini yüzdürür. Dolayısıyla “aşırı heyecanlanmaya” gerek yok... Trafik berbat İZMİR’de trafik giderek problem haline geliyor. İşe gidiş – dönüş saatlerinde ana arterler İstanbul’u aratmıyor. Örneğin sabahları birkaç kilometrelik Mustafa Kemal Paşa Sahil Bulvarı’nı kat etmek 45 dakikayı geçiyor. Karşıyaka trafiği, çevre yoluna rağmen gıdım gıdım ilerliyor. Yeni İzmir’in planlandığı Bayraklı’da daha birkaç yüksek bina devreye girmişken bile iş çıkış saatlerinde “felç” yaşanıyor. Biliyoruz, Belediye; tüneller, bat–çık kavşaklar, toplu taşımacılığa yönelik raylı sistemler ve benzeri tedbirle çabalıyor. Ancak çözüm çabası, akut problemin gölgesinde kalıyor. Bu sebeple ellerin daha hızlı tutulması gerekiyor.",https://www.hurriyet.com.tr/yazarlar/sitki-sukurer/alcaktan-ucma-zamani-40041366
Sıtkı Şükürer,Fenomen siyasetçi,"Mart 05, 2016 17:16","İşin enteresanı, onun peşinden gitmeye hazır muazzam bir kitle var. Demokrasiler, bir “oy” meselesi ise Sayın Cumhurbaşkanını durduracak bir güç ortada gözükmüyor. Ancak ülkeyi götüreceği noktanın da bir demokrasi olup olmadığı çok tartışmalı. Buraya kadar belirttiklerimiz bilinen bir bakış açısı. Fakat, meselenin diğer bir boyutu daha var. AK Parti’nin kıdemlilerinden Başbakan’a, hatta askerlere kadar, hemen her kesim sanki Sayın Erdoğan’ın bu neviden dozajı gittikçe artan “keskin” tavırlarına daha bir “ihtiyatla” bakmaya başladılar. Açık söylemek gerekirse, Erdoğan’ın hemen her konuyu tırmandırarak sonuç almaya çalışan yaklaşımı eskisi kadar “etki” yaratmamaya başladı. Türkiye bu tasarlanmış davranış modeline giderek “şerbetleniyor”. Ancak, bu sebeple çevresini o kadar daraltıyor ve hasımlarını çoğaltıyor ki, stratejisindeki ısrarı da hiç kimse anlamıyor. Hakikaten “fenomen” bir siyasetçi ile karşı karşıyayız. Sürekli “sürkontur” üslubuyla, 2002 yılından beri geçen 14 yıl boyunca ülkenin hep (1) numarası olmaya devam ediyor, gün geçtikçe yalnızlaşsa da. Hikayenin sonunu merak ediyoruz. ---- Bahar geldi İNSANOĞLU bencil yaratıktır. Ülkemin bir tarafında kan gövdeyi götürüyor. Öte yandan hayat her şeye rağmen devam ediyor. İşte ‘bahar’ geldi. Mart ayı tabiatı bir ödül gibi hissettirmeye başladı bizlere. Çiçekler açmaya, erik ağaçları beyazlamaya, cemreler peşi sıra düşmeye... İçimiz ısınıyor, tazeleniyoruz, umutlanıyoruz. Neden tabiatın içinden fışkıran coşku, o mutluluk mesajı, o yaşam sevinci, hepimize, herkese ulaşmıyor, niçin bu güzel ülkeyi, bu ölümlü dünyada, kendimize zehir ediyoruz. Sebep olanlar utansın, diyeceğim ama böylesi bir ihtimalin olmayacağını da maalesef biliyoruz. ----- Hayırlı bağış BİLİNÇLİ pek çok vatandaşımız organlarını bağışlıyor. Keşke bu eğilim STK yöneticilerimizde de yaygınlaşsa. Özellikle koltuğunu bırakmamakta ısrar eden, adeta ‘yapışan’ yöneticilerimizi kastediyoruz. Onlar kime mi bağışlayacaklar. Tabii ki “kimyasal tutkal” üreten fabrikalara. Zira, “küllerinden” mucizevi bir ürün çıkacağı kesindir.",https://www.hurriyet.com.tr/yazarlar/sitki-sukurer/fenomen-siyasetci-40064234
Sıtkı Şükürer,Simge şirketler,"Şubat 20, 2016 16:55","Bu neviden yapılara “camia şirket” demek uygun düşer. Bu şirketlerin yarım asırı geçen geçmişleri vardır. DYO, Turyağ, Metaş, Çimentaş, Petkim, Pınar, Arkas, Batıçim ilk anda aklımıza gelenler. Yukarıda saydıklarımızın bir kısmı kapandı. Ancak geride kalanlar sahip değiştirmiş bile olsalar, iliklerine sinmiş “fenafillah” geleneğinin gönüllü yürütücülüğünden vazgeçemiyorlar. Kent’e dair, eğitim, kültür, sanat, spor etkinliklerine katkı bu kuruluşların vecibesi addediliyor, işin hoş tarafı “keyifli bir kabulle” sahipleniyorlar. Örneğin Çimentaş... Çimentaş Milli Eğitim Bakanlığı’na yaptığı doğrudan bağışların yanı sıra Çimentaş Eğitim ve Sağlık Vakfı aracılığı ile, mevcut İtalyan ortaklar, Akgerman ve Gürel aileleriyle birlikte müthiş bir hizmet sinerjisi yaratıyorlar. Esasına bakarsanız geçmişten bugüne emeklileri, ikinci-üçüncü kuşak çalışanları, eski-yeni hissedarları, bayileri, müşterileri ile bu neviden yapıların kendileri bizatihi “Vakıf” niteliğine yaklaşıyorlar. Ticaret ve Sanayi Odalarına buradan bir öneri. Böylesi simge şirketlere, tıpkı asırlık çınarlara yaptığımız gibi acaba özel bir onurlandırma yapabilir miyiz? KADERİMİZ ORTAK Ortada bir elle tutulur “etnisite” varsa, devlet kurmaya çalışanlar başka bir gerekçe aramazlar. Tamam 21. yüzyılda etnisiteyi ön plana çıkartarak bir siyasi mücadele yürütmek demokratik ilkeler açısından ilkel ve ayıp addedilebilinir. Ancak milyonlarca insana “Kürt” deniyorsa, bir biçimde ayrı bir devlet kurmaları konusunda tarihsel bir fırsat yakalamışlarsa, dünyanın süper güçlerinin desteğini arkalarına almışlarsa, artık belli olmuştur ki, sınırımızın güneyinde Irak ve Suriye Kürtleri bağımsız bir yapıya doğru önlenemez bir hızla gitmektedir. İşte bu noktada, bizim sınırlarımız içinde yaşayan Kürtleri bu “heyecanlı oluşumdan” nasıl uzak tutabiliriz? Devletimizi yönetenlerin aradığı, cevabını bulmaya çalıştığı soru budur. HDP, “biz Kürt’üz, o sebepten özerk yapımız olmalı” demedi, demiyordu. Zira, demokrasi talebini kimlik farklılığı üzerine oturtmak medeni çözüm yollarını dinamitlemekle eş anlamlıydı. O sebepten hep birlikte “eşit vatandaşlık” söylemi ön plana çıkartıldı. İmralı da dahil olmak üzere aynı devlet çatısı altında, yerinden yönetimin kurumsallaştığı demokratik model önerisini sahipleniyorlar(dı). Ama, ne Kandil ne de sınır ötesi Kürtleri, öyle anlaşılıyor ki artık bu noktada değiller. Dolayısıyla gidişatın bölünmeye gittiğini gören Türkiye tüm “korunmacı” refleksleri ile katı bir politikaya artan ölçüde kilitlenmeye başladı. Anlaşılan odur ki, öylesine bir güven kaybı yaşanıyor ki, “demokratikleşme” “özgürlükçü anayasa” gibi barışçı çözümlerin konuşulması başka baharlara kaldı. Hani diyeceksiniz, işler bu noktaya gelmeden mesafe alınsaydı, Kürtler’in demokratik talepleri karşılansaydı, belki de güney sınırımızdaki olası Kürt Devleti ile toprak bütünlüğümüze zarar vermeden, hatta onlarla konfederatif bir yapıda, birbiri ile dayanışan bir coğrafya ortaya çıkabilirdi. BİZ AYRILAMAYIZ Kürtler bu ülkenin her yerinde. İstanbul’da, İzmir’de, Ankara’da. Milyonlarca her etnik kökenden ortak aile var. Tüm ortak yaşam alanlarında çok ağırlıklı olarak Türkçe konuşuluyor. Diğer hiçbir etnik grup Türklük paydasına açıktan bir itiraz içinde değil. Herkes, biraz kendini gizliyor, biraz içten içe eridiğini, karıştığını hissediyor, ihtimal üzülüyor, ama hayat başka türlüsüne çok da fazla imkan vermiyor. Çok şükür ki, geçen 70-80 yıla göre farklı kültürlerimizin korunması gerektiğine dair çok daha duyarlıyız, yeni nesiller unutulanların, kaybolanların peşinden daha bir bilinçle gitmeye çalışıyor, Çerkezler, Boşnaklar, Tatarlar... Daha bir kendilerini yakalamak, paylaşmak istiyorlar. Mesela, Rodos mübadil torunlarının anneannelerin Rumcasını öğrenmeye hevesleneceklerini biliyoruz. Kürtler de bu kaderden soyut değil. Tamam onlar şimdiki topraklara dışarıdan kabul edilen “göçmenler” gibi değillerdi. O yüzden daha bir ağır geldi onlara ulus devletin ideolojik biçimlemeleri. Ama o sayede Ortadoğu bataklığından bambaşka bir filiz yeşertti Cumhuriyet. Tamam demokrasiyi es geçti, tamam zulümler yaşattı. Ama medeni dünyaya entegre olabilecek bir altyapı oluşturuldu bu maliyetlere katlanılarak. Son 15-20 yılın iktidarları böylesi bir pozitife yönlendirilecek mirası doğru yönetemediler. Onlar işi uzattı. Kendilerini Cumhuriyet’in bekçisi zanneden bir diğerleri evrensel demokrasiye karşı durdu, iyi niyetli gözükenler kalbini bozdu, tedirginlik, endişe tohumları çoğaldı, bir çuval incir ziyan edildi. Şimdi pek çoğumuzun bu ülkeye inancı azalmış durumda. Ama bu ülkenin insanları akıllıdır. Hani “karışımı” ayırırsınız da “ergimiş”i nasıl ayıracaksınız. O yüzden “aptal” bir geçiş sancısıdır yaşanan. Bu böyledir. Başka türlüsünün mümkünü yoktur.",https://www.hurriyet.com.tr/yazarlar/sitki-sukurer/simge-sirketler-40057951
Sıtkı Şükürer,Onu Bayındır köylüsüne sorun,"Şubat 06, 2016 17:27","Söz konusu beyefendi CHP’nin en önemli “kamu” postunun, İzmir Büyükşehir Belediye Başkanlığı’nın üçüncü dönemdir temsilcisi. Açıktır ki, “halkta karşılığı olmayan” hiçbir kişi, bu mevkiyi bu sürelerde işgal edemez. Ya İzmir seçmez, ya da parti aday göstermez. Aziz Bey’in İzmir halkıyla oluşturduğu özel bir iletişimi var. “İnsanlar onu seviyor.” Bu cümle çok önemli. Aziz Bey’in karakteri “yorucu” değil. Düz, anlaşır, sürprizleri bilinçli olarak elemiş, solcu vicdanını hep koruyan, bilmediğini anlamaya çalışan, kavramadan yapmayan, uydurukçu olmayan, üstelik çok tecrübelenmiş bir insan fotoğrafı veriyor. Lütfen saydığımız bu özellikleri “sıradan” görmeyin. Bahse konu meziyetler en zor bulunan yönetici kaliteleridir. Diyeceksiniz, nereye varmak istiyorsun? Doğru, bayram ve seyran değil. Malum, bu aralar CHP’de bir genel başkan tartışması yaşanıyor. Hani rahmetli Ahmet Piriştina yaşasaydı şimdiye kadar çoktan mücadeleye girmişti. Aziz Kocaoğlu ısrarla bu iddiadan uzak duruyor. Siyasette “keşfedilmeyi beklemek” diye bir kültürün asla mümkün olmadığı açık. CHP Genel Başkanlığı artık anlaşılmıştır ki, tüm Türkiye için her zamankinden fazla önem arz etmeye başladı CHP %25 oy oranında sabitlendiğine göre, demek ki, yeni bir lider ihtiyacı var. Bu kişi Aziz Kocaoğlu olabilir. Aziz Bey, halka değmeyi bilen, sahici, bir başka tür karizması olan bir politikacı. İzmir’de tutan “büyü” neden tüm Türkiye’de karşılık bulmasın. Evet, CHP İzmir örgütü bir biçimde Başkan’ı ikna ederek Ankara’ya doğru Genel Başkanlık için yürüyüşe başlayabilir. Son söz; Şayet Aziz Kocaoğlu’nun bu “yolculuğa” çıkmasını uygun görmeyenlerdenseniz, size Başkan’la birlikte örneğin Bayındır İlçesi’ne gitmenizi ve halkın ona ilgisini gözlemenizi öneririz. ---- Çok seslilik güzeldir BU ülkede muhafazakar iktidara muhalif olanların temel endişesi sanki nitelik değiştiriyor. Tamam, 95 yıllık Cumhuriyet yeniden şekillendi. Tamam, “dini duyarlılıklar” “denklemde” çok ciddi bir ağırlık taşımaya başladı. İslami uygulamalar hemen her alanda yaygınlık kazanır oldu. Tüm bunlar, arada sırada telaşlar yaşansa da bir “Şeriat Devleti”ne doğru gidişe işaret etmek için yeterli değil. Kim ne derse desin, bu toplumun insanlarını Arap kültürü ile biçimlenmiş bir çerçeveye ikna edemezsiniz. O halde neden bu denli tedirginlik yaşanıyor? Problem, İslami bir modele evrilmekten ziyade; demokrasinin, çok sesliliğin giderek azalması. Artık, bu ülke, dünya 1930’larda değil. Köprünün altından çok sular aktı. 20 yıldır Avrupa Birliği’nin değerlerini bellemeye çalışıyoruz, evrensel demokrasinin ne olup olmadığı konusunda fikir sahibiyiz. Yani “gemi iskeleden epey bir açıldı.” İşte bu noktada, tüm bu kazanımları yok saymak doğru olmuyor. Nitekim AK Parti’nin eski birinci halkasında da soru işaretleri çoğalmaya başladı. Abdullah Gül, Bülent Arınç, Hüseyin Çelik gibi “ağır toplar” açık bir şekilde eleştirisel pozisyona geçiyorlar. Bu insanların tamamı İslami kültürden gelmedir. Öte yandan, hakim otoritenin şimdiki birinci halkası, ağırlıklı olarak eski dava arkadaşlığı yerine “uyum” kriteri nazara alınarak oluşturulmuş izlenimi vermektedir. İktidarı sürdürme çabası aşırı pragmatist bir yönetime sebep olmaktadır. Diyeceğimiz, siyasi İslamcılık endişeleri şu anda “ana gündem” değildir, mesele, paylaşımcı olmayan bir iktidar anlayışının nasıl dengeleneceğidir.",https://www.hurriyet.com.tr/yazarlar/sitki-sukurer/onu-bayindir-koylusune-sorun-40050400
Sıtkı Şükürer,Felsefe yapılırdı mazide,"Ocak 30, 2016 17:54","O zaman temel sorunsalınız “niçin” sorusuna yanıt aramaktır. Bu serüven sizi “akıl üstü” mecralara sürükler ki, hani en fazla “sezdikleriniz”, “hissettikleriniz”le sınırlı, kişiye özel, anlatılamaz bir “hakikat”in yolcusu olursunuz. Bu yol, ister istemez “bir kabulden hareketle”, bir “iç arayışın”, bir “anlam sorgusunun”, bir “eksilmesin”, nihayet “tekliğin” keşfidir aslında. “Nasıl” sorusunun yetersiz, “bilimin” tıknefes, “aklın” kısıtlı kaldığı, materyalizmin sathi addedildiği bu çerçeve, semavi dinlerin dar kalıplarına da hiçbir şekilde sığmaz. Felsefe bahse konu bu kaide üzerinden yükselir. Bu kulvar tekildir, tekin değildir, yalnız, yabancı ve yabanidir. Hiçbir disiplini yanına bile yaklaştırmaz. Tarih, sosyoloji, ekonomi, psikoloji, sanat, zanaat... Hemen hepsi “bahsi diğerdir.” Çok uzun zamandır Türk toplumu olarak “felsefe”ye mesafelendik. Medyadan dost muhabbetlerine bir ilgisizlik bulutundayız. Oysa “felsefe” mühimdir. Yukarıdaki satırların amacı bu hususa dikkat çekmektir. Mustafa Koç CUMHURİYET daha 1930’larda kendi burjuva sınıfını yaratmak için kollarını sıvamıştı. 1950’ler de Demokrat Parti “her mahallede bir milyoner” sloganını hayata geçirmeye çalışıyordu. Son dönemlerde sıkılıkla kullanılan “Anadolu Kaplanları” deyimi de bu cümledendir. İlk başarı örneği Koç Grubu’dur. Küçük bir bakkal dükkanından başlayan öykünün geldiği yeri hepimiz biliyoruz. Batı dünyasında da burjuva sınıfı ilk ortaya çıktığı 18. Yüzyılda, kar iştahı yüksek, saldırgan sermaye izlenimini vermiştir. Aristokrat sınıfın incelikli kültürü, ekonomik yönden gücü eline geçiren burjuva sınıfına, ancak bir müddet sonra sirayet etmeye başlamıştır. Türkiye örneğinde de Koç Holding bu yola ilk çıkandır. Koç Grubu deyince; düzgün, kayıt dışına kapalı, kanunlara saygılı, küçük hesaplardan mezun, tenezzülü sınıf atlamış bir yapı aklına gelir. Varlıklarını borçlu oldukları bu topraklara duydukları sosyal sorumlulukla eğitimden kültüre daima “verici” olmuşlardır. İşte bu sebepten Mustafa Koç’un vefatı, zengin bir insanın ölmesinin çok üstünde etki uyandırdı, büyük bir üzüntüyle karşılandı. Koç Grubu, toplumsal olaylarda verdiği tepkilerde de evrensel demokrasinin işaret ettiği değerleri referans olarak almıştır. “Gezi” bu duruma örnektir. Diyeceğimiz, Koç kimliğinizle istediğiniz kadar ön plana çıkmamaya çalışın, halk, insanlar, toplum... Şayet bir biçimde onlara dokunmuş iseniz sizi hissediyor ve bir sürpriz kayıp yaşandığında en “dolu dolu” ve insani tepkisini esirgemiyor. Kendisini daraltan vekil NECİP Kalkan, İzmir’de herkesin sevdiği bir insandır. Uzun yıllar yaptığı Ticaret Odası Meclis Başkanlığı esnasında gönlünde hep milletvekili olmak vardı. Nihayet AK Parti’den Parlamento’ya girdi. İş dünyasının Necip Başkan algısı, sanki partiler üstüdür. Benzer hissiyat geçmişte Işılay Saygın için de geçerliydi. Ancak Kalkan, kendisini lüzumsuz bir şekilde siyasi polemiklere fazla kaptırıyor gibi... Neticede kökten bir partili değil, hatta imkan tanınsaydı belki geçmişte memnuniyetle CHP veya MHP’den de aday olabilirdi. Dolayısıyla, ondan beklenen hepimizin Necip Kalkan’ı olmasıdır. Daha ötesi Kalkan’da “yama” gibi durmaktadır.",https://www.hurriyet.com.tr/yazarlar/sitki-sukurer/felsefe-yapilirdi-mazide-40047388
Sıtkı Şükürer,Saat Kulesi’nin altında bekliyoruz,"Şubat 13, 2016 17:24","İnsanların birbirine saygısı her neviden sivrilikleri törpüler. Bu tip toplumlarda günlük yaşam dingindir, sürprizler ekstra gayret gerektirir. Yaşanan keyifli anların sayısı çoğaltılarak adeta heyecan ve renk inşa edilmeye çalışılır. İşte, İzmir büyük ölçüde böyle bir yerdir. Kentin bu hakim kültürüne sonradan gelenler de dahil olurlar. Bu toplum dokusu, bu anlamıyla iyidir hoştur, ama maalesef ülkemizde son yıllarda yaşanan büyük sosyal çalkantılara karşı hazırlıksız ve dayanıksız bir örgünün de sebebidir. İzmirliler siyasete özel bir anlam yüklemenin, misyon biçmenin, geçmiş yüzyılda kaldığını düşünürler. Bu yüzden naiftirler. Bu yüzden radikal duygularla siyaset iştahı taşımazlar. Bağlı olarak, farklı anlayışların organize iktidar taleplerine nasıl karşı gelineceğini bilmezler. Şüphesiz bahse konu insanlar sadece İzmirliler değildir. Cumhuriyet değerleriyle yetişmiş on milyonlardan söz ediyoruz. Belki demokrasiyi, bedel ödemedikleri için yeterince içselleştirmemiş, ama bir biçimde “laiklik” kalitesi kazandırılmış insanlardır bunlar. Şimdi bu insanlar “an itibariyle” bu ülkenin “susturulmuşlarıdır.” 95 yıllık bir ağır mesaili yürüyüş sonrasında, Saat Kulesi’nin altında, öyle durup beklemek durumundadırlar. Nereye kadar mı? Ben cevabını bilmiyorum. Mesafelenerek bütünleşiriz YETERİNCE muhafazakar, Kürt, Alevi yüceltmesi yaptık. Tamam, ezilmişlerdi, sindirilmişlerdi, devran değişirken onlara yapılanların yapılmayacağı bir Türkiye için gönülden desteklemek her aydının vicdan borcu, vecibesiydi... Ama hayat aydın iyimserliğine paralel tecelli etmiyor. Gelişmeler hiç birimize evrensel demokrasiyi vaat etmiyor. Her kesim sadece kendi heybesine odaklanıyor. Geçenlerde bir gazetecinin benzetmesi tüyler ürperticiydi. “Tünelin ucunda ışık göründü. İlerisi uçurum.” İçe dönük, dışlayan, tecrit eden, empatiyi rafa kaldıran bir telaş, bir endişe ve giderek bir kanaat pekişiyor kıyılarda yaşayan insanların zihninde. Avrupa Birliği Konseyi Yerel Yönetim Özerklik şartları şayet doğru yönetilirse, bu kutuplaşmayı dengeleyecek, şahinlerin sürüklediği felaket ortamından hepimizi kurtaracak en önemli seçenek gibi gözüküyor bize. Bu ülke bu denli birbirine mesafelenmişken, artık 80 milyonu tek bir “ülkü” altında toplamayı ummak, maalesef gerçekçi değil. Ülke bütünlüğünü temin edecek parametreler değişiyor. Bizi bir arada tutacak unsur “korku, şiddet ya da kuvvet kullanımı” olamaz. Devlet yepyeni bir anlayışla yeniden tariflenmeli. Anayasa, modası geçmiş hamaset yapıştırıcılığı yerine, rasyonel, menfaatleri tarifleyen, demokrasiyi hayatın her alanına yayan bir anlayışla oluşturulmalı. Laik değerleri önceleyen, Cumhuriyet değerleri ile yetişmiş kitleler, hiçbir etnik ya da dini aidiyete yaslanmadan, yoğun yaşadıkları topraklarda merkezi vesayetin etkisini azaltacak yapılanmalar için çaba göstermeleri gerekiyor. Galiba Demokrasi tembeli İzmirlilerin kıpırdanma zamanı geldi, geçiyor. ANKARA SİYASET kazanı Ankara’da kaynıyor. Bizler buralarda kendi aklımızla mantık yürütüyoruz. Oysa Başkent “gerçekleri” bambaşka. Bizim anladığımız, “ince taktikler” devri geçmiş. Kimin eli güçlüyse, kıvamı bozulmadan darbeyi indirme peşinde. Bu cümleden hareketle, MHP ve HDP sendelemişken, CHP saçma sapan muhalefette ısrarcı(!) iken, iktidar her an “sandık” üzerinden yeni kazanımların peşine düşebilir. Artık 14-15 vekil transferi ile Başkanlık referandumu mu dersiniz yoksa bir erken seçim mi, bilinmez. “Yeteerr”, dediğinizi duyar gibiyim. Maalesef sesimiz Ankara’ya ulaşmaz.",https://www.hurriyet.com.tr/yazarlar/sitki-sukurer/saat-kulesinin-altinda-bekliyoruz-40054148
Sıtkı Şükürer,İzmir boş çekti,"Kasım 28, 2015 17:53","Hani Nükhet Hotar Kültür Bakanı oluyordu, İbrahim Turhan ekonominin kurmayları arasındaydı. Binali Yıldırım’ı saymayın. O zaten AK Parti’nin ağır topu. İzmir’den vekil olduğu için Bakan yapılmadı. Hadi İzmir’i geçtik. Nihat Zeybekci, tamam Denizlili’ydi ama bizler onu yarı İzmirli addediyorduk. Bakan Yardımcımız Adnan Yıldırım ha keza İzmirli’ydi. O da bildiğimiz kadarıyla Nihat Bey’e bağlı olarak görevinden ayrılacak. Tamam, İzmirli AK Parti’ye oy vermiyor. Ama AK Parti’nin de alttan aldığı söylenemez, anında mesafesini hissettiriyor. Bakalım bu zıtlaşma ne kadar sürecek, kimler bükülecek, kent daha ne kadar zarar görecek. ----- Bu iş ekip çalışmadır SURİYE, Irak, Ortadoğu... Dünya enerji haritasının en kritik yerleri. Buralarda hiçbir şey öylesine sıradan sebeplere dayanarak gerçekleşmez. Hele bir Rus uçağı, açık sıklet farkı olan diğer bir ülke tarafından “sınır ihlali” gibi gerekçelerle düşürülemez. Bu olayın NATO’dan, ABD’den bağımsız gelişemeyeceğini teşhis etmek için strateji uzmanı olmaya gerek yok. Anlaşılıyor ki, öngörülenden daha fazla ağırlık kazanmaya başlamış Rusya’nın fiyakası bozulmuş, haddi bildirilmiştir. Üçüncü dünya savaşını göze alamayacağı için tabii ki, uçağı doğrudan ABD düşüremezdi. Hiç şüphesiz 5 dakika içinde onay prosedürünün işlemiş ve bundan sonra düğmeye basılmış olduğu masalına inanmamız beklenemez. Açıktır, önceden kararlaştırılan ve Türkiye’ye sipariş edilmiş görev, şartlar olgunlaşınca ifa edilmiştir. Rusya bu vesileyle gücünün sınırları konusunda, “karşı blok” tarafından hizaya çekilmiştir. Ha, Türkiye’nin bu işten doğan ve doğacak zararı karşılanır mı? Muhtemelen vaatler, taahhütler, alınmıştır. Sonuçları yaşayıp görürüz. ------ Bayır Bucak Türkmenleri YAHU, şu Suriye meseleleri çıktı da bu vesile Bayır Bucak Türkmenleri diye birilerinin olduğunu öğrendik. Şahsen, cehaletimize verin, biz daha önceleri hiç duymamıştık. Bir gayret, internetten öğrenmeye çalıştık. Yine de tam anlayabilmiş değiliz. Kaç kişiler, ne zamandır oralılar, Türkiye’den ya da Çeçenistan’dan takviyeliler mi? Neyse, dersimizi çalışıyoruz, yakında kavrarız. ------ Yine mi siz BAZI fıkralar “bir İngiliz, bir Alman, bir Fransız” diye başlar. Mevzu Türk futbol dünyasındaki teknik direktörler olunca; Fatih Terim, Mustafa Denizli, biraz zorlama ile Şenol Güneş deyip diğerlerine büyük takım kısmetini kapatıyoruz. Hani Temel’in tren vagonunun kapısını açıp, bahse konu İngiliz, Alman ve Fransızı görünce “Yine mi siz” demesi gibi, Denizli’nin tekrar Galatasaray’a getirilmesi, açık söylüyoruz “bu ülkede başka seçenek yok mu” sorusunu sorduruyor. Tamam, bilgisine, kariyerine kimse laf söyleyemez ama resmen bir alt kuşağa geçilmez, görülmez bir engel, ambargo uygulanıyor. Hele Terim konusunda söylenecek çok şey var, ancak bu başka bir yazı konusu. Bize bu satırları yazdıran üç kupalı Hamza Hamzaoğlu’nun göz göre göre harcanmasına duyduğumuz tepkidir. Sayın Denizli’ye bu duygularla hayırlı olsun diyoruz.",https://www.hurriyet.com.tr/yazarlar/sitki-sukurer/izmir-bos-cekti-40020232
Sıtkı Şükürer,İzmir Yayın Kurulu oluşturalım,"Ocak 09, 2016 14:55","Bizim yaş kuşağında olup da dedesi İzmir’de doğmuş herhangi bir Müslüman kişiyi ben tanımıyorum. Yani 8 bin yıllık kent tarihinin kültürel kodlarına sahip olduğumuz pek iddia edilemez. Nitekim, o güzelim İzmir’i körfezinden mimari dokusunu pek koruyamadığımız da açık. Ancak, şu anda netice itibariyle bu kentin sahibi ve sakinleri bizleriz. Bağlı olarak çocuklarımız ve torunlarımız bu yerde yaşayacaklar. Dolayısıyla bugünden geleceğe İzmir’i kıymetlendirmek vazgeçilmez görevimizdir. Biz acaba Cumhuriyet öncesi dönemlere dair İzmir’le ilgili ne ölçüde bilgi sahibiyiz. Acaba o dönemlerden bugüne, bu kenti parlatacak ne gibi üstü örtülmüş değerlerimiz var, bunları biliyor muyuz? Uzun yıllar ODTÜ Yayın Kurulu Başkanlığı’nı yapan ve yenilerde Urla’ya yerleşen bir arkadaşım, Sayın Levent Gönül, Avrupalı Gezgincilerin, bırakın çok geçmişi, 17-18. yüzyıllarda Osmanlı topraklarında onlarca gözlem ve araştırma yaptıklarını ve kitaplaştırdıklarını söylüyor. Bu eserleri öncelikle Türkçe’ye kazandırma gayretine girmemiz gerekiyor. Sonrasında da 20-25 yıl önce Mısır’ın Piramitler üzerine dünyayı dalgalandıran turistik kitapları gibi, biraz illüzyon, biraz fantezi bu kentin tarihinden gelen hikayeler kurgulamamız çok zor olmayacaktır. Belediyelerden, üniversitelerimize ve STK’lara bu işe soyunmaya ve bir yerlerden başlamaya ne dersiniz? Hareketli dönemler bitmedi SAYIN Cumhurbaşkanı, Başkanlık sistemini istiyor. Bu husus herkesin malumu. Bunun için Anayasa değişikliği gerekiyor. 1 Kasım’da Meclis’te bu amaç için yeterli çoğunluk sağlanamadı. AK Parti’nin artık anlaşılıyor ki, kemik oyu %40’lar mertebesinde.Bu sebeple, arzuladığı sistem değişikliği için ilave oya ihtiyacı var. CHP’nin %25 oyundan kendisine bir hayır gelmeyeceği aşikar. Barış süreci devam ederken Kürt oyları HDP’ye yöneldi. 7 Haziran’da %40’ların altına düşmeleri, bu politikanın kendilerine yaramadığının tescili gibiydi. Makarayı sarabilmek için, geriye sadece milliyetçi oylar kalıyordu. Kürt politikasında kapsamlı bir dönüşle sertleşme yaşanmaya, bağlı olarak milliyetçi oylardan kazanımlar sağlanmaya çalışıldı. 1 Kasım, tekrar %50 averajın yakalandığı seçimdir. Aradan geçen süre içerisinde MHP’de yaşanan “seçim dağınıklığı” muhtemelen AK Parti’ye yaramaya devam etmektedir. Dolayısıyla AK Parti, Başkanlık sistemi için ülkeyi referanduma götürecek bir gayret içinde olacaktır. Tekrar bir erken seçim ters tepebilir. Acaba seçmen nezdinde MHP’de yaşanan milliyetçi oylardaki çözülme Meclis’te AK Parti’ye kaymaya dönüşür mü? Bakınız, tüm bunların hepsi spekülasyondur. Şayet “Başkanlık” mutlaka zorlanacaksa, şu andaki fotoğraf bu işin Kürtlerle “paslaşarak” yapılmayacağı şeklindedir. Dolayısıyla bir “şahin dayanışması” ile “oldu bitti referandum”unun kotarılması gerekiyor. Bu işin uzaması beklenmemelidir. Zira bu haliyle Kürt politikası “sürdürülemez” gözüküyor, “yumuşama” mecburi ve kaçınılmazdır. Yani, 2016’nın Sayın Erdoğan’ın elini çabuk tutmasını icap ettiren siyasi satrancına şahit olacağımız hareketli bir yıl olacak gibi... Kamu spotu(!) 20 ay önce sigarayı bıraktım. Hep çok zor olacağını varsayardım. Bu iradeyi asla göstermeyeceğimi düşündüğümden “yahu bu keyiften vazgeçenin aklına şaşarım” türünden ambalajlanmış ezik kalıplar kullanırdım. Esasen bizim gençliğimizde “sigara” sağlığa zararlı bir nesne olarak pek addedilmezdi. Özel arabalarda, şehirlerarası otobüslerde, vapurda, uçakta, evde, restoranda, kahvede... Akla gelen her yerde fosur fosur içerdik. Yanımızda çocuk mu varmış, kalp hastası mı pek önemsemezdik. Hatta gençlik idollerimiz, mesela Alain Delon, üç günlük sakalı, yakasını kaldırdığı beyaz pardesüsü ile yağmurlu bir havada ağzında filtresiz sert sigarası ile müthiş karizmaydı. Hele Tanju Okan, “içkim-sigaram, benim tek dostum” şarkısını terennüm ederken, “bohem, eyvallahsız, serseri” tarzıyla özenmemizi tetikleyip “tüttürmeye” daha bir bağlanmamıza vesile oluyordu. Yani, geçen hafta “yeni yıl yeni başlangıçlar” diye yazmıştık. Tütün müptelası olanlar, lütfen bu alışkanlığınızı gözden geçiriniz.",https://www.hurriyet.com.tr/yazarlar/sitki-sukurer/izmir-yayin-kurulu-olusturalim-40038151
Sıtkı Şükürer,Terör,"Kasım 21, 2015 17:58","Pek tabii onları kullananlar, onların kirlettiği “mazlum İslam” meselenin diğer boyutları. 21. yüzyıl maalesef bu korku filmini hep yaşayacak gibi. Dua edelim kullandıkları teknoloji canlı bomba ya da makineli tüfeklerle sınırlı kalsın. Galiba ağır ağır bir istihbarat ve gözetim dünyasına doğru gönüllü olarak “teslimiyete” yelken açıyoruz. George Orwel’in “Büyük Birader”i belki aradığımız sükûneti sağlayacak, ama bu defa özgürlüğümüze “elveda” demek durumunda kalacağız. Dehşet gecesini yaşayan Parislilere sorsanız muhtemelen Abraham Maslow’un “İhtiyaçlar Hiyerarşisinden” hareketle “güvenlik” talebini mahremiyetlerinin önüne çıkartmayı tercih edeceklerdir. 7 milyarı geçtik, gittikçe çoğalıyoruz, geliri adil bölüşmüyoruz, adaleti kovalamıyoruz, aynı gemide olduğumuzu yok sayıyoruz ve dörtnala mutsuz, ürkek bir dünyaya doğru gidiyoruz. ----- “Lakırdı” zamanı geçti YUKARIDA belirttiğimiz hüküm cümlelerinin benzerini Ali Koç D20 toplantısında Kapitalist sisteme dair eleştirileri ile seslendirdi. Sadece Ali Koç değil, dünyanın en varlıklı insanları da aynı türden kaygıları ifade ediyor ve sorumluluk üstleniyorlar. Örneğin Bill Gates, eşiyle birlikte kurduğu vakıfla tüm servetlerini küresel sorunları çözmeye adıyor. Diyeceğim; herkes, hepimiz kendi çapımızda insan olmanın ortak paydasını hissederek, elimizin değdiği, gözümüzün gördüğü, kulağımızın işittiği acılara karşı duyarsız kalmamalıyız. Medyada gördük, İsveç Kralı bir kısım monarşi mülklerinin Suriyeli mültecilere tahsis edileceğini söylemiş. Peki, bizler bu konuda neler yapıyoruz? Sivil toplum kuruluşları neden “gölgede” kalıyor mülteciler konusunda? Daha evvel de vurgulamıştık. İzmir çevresinde yüzbinlerce “yazlık” bu mevsimde atıl konumda. Basit düzenlemelerle bu insanlara geçici süreyle de olsa tahsis edilemez mi? Sivil toplumculuk, “lakırdı” üretmek yerine fedakârlıktır, elini az da olsa taşın altına koymaktır. Gençler, özellikle EGİAD, lütfen aksiyon alın, liderlik yapın, örnek olun. ----- Otistik evlatlar GEÇENLERDE, Milli Eğitim Bakanlığına bağlı “Konak Moris Bencuya Özel Eğitim Uygulama Merkezi”ne ziyarete gittik. Okul otistik çocuklara eğitim veriyor. Hep biliyoruz, devletimizin imkanları sınırlı. Bu sebeple hayırsever insanlara ihtiyaç var. Moris Bencuya 2010 yılından beri bu okula çok ciddi bağışlarda bulunuyor. Ziyaret esnasında eğitim gören o genç çocukların, onlara adeta kendilerini vakfetmiş değerli öğretmenlerin Moris Bey’e sevgisini görünce inanın gözlerimiz doldu. Moris Bencuya 500 küsur yıllık İzmir’li, Manisa’lı. İş dünyasından sivil toplumculuğa herkesin bildiği, takdir ettiği çok özel bir insan. Bu kentte, onun gibi fazla toz kaldırmadan, “kaliteli insan” olmanın gereğini ifa eden daha pek çok kişi var. Moris Bey’in şahsında bu insanlara selam ediyoruz. Böylesi “gizli değerleri” tanıtmak medyanın görevi olmalı. Hem bu vesileyle, hayatları boyunca hayır işlerinden vebalı gibi kaçanları utandırmış ve bir ihtimal o kişilerde de bir heyecan (!) uyandırmış oluruz.",https://www.hurriyet.com.tr/yazarlar/sitki-sukurer/teror-40016993
Sıtkı Şükürer,20. Yüzyıl anlayışı geri döndü,"Ocak 02, 2016 17:58","Meydan, öyle anlaşılıyor ki artık şahinlerindir. “Türk kimliği ile Türkiyeli olmak mecburiyeti”, bu ülkenin doğusunda yaşayan milyonlarca Kürt’ü ikna edemiyor. Tıpkı, bundan 13-14 yıl öncesine kadar dayatılan “Az Müslüman, Türk ve Türkiyeli” formülünün muhafazakarlarca kabul edilmemesi gibi. İyi niyetle inanmıştık ki, demokratikleşme “kuyudan ilk çıkan” muhafazakarlar eliyle başlayacaktı. Ancak olmadı. Ülke bütünlüğü için “Türk” kavramının vazgeçilmezliğine iktidarın yeni sahipleri de, kısa bir kafa karışıklığından sonra, yanaşmaya başladı. Yani bir nevi, ittihatçı gelenekle uyumlu “taç giyen baş akıllanır (!)” mutabakatı oluştu. Bağlı olarak barış süreci “yalan” oldu, PKK yine terörist, HDP onun sivil uzantısı addedildi. Şimdi artık “şiddet iklimi” hakim. Gerçekçi bakıldığında tarihin bu dönemde Kürtler için en uygun konjonktür yaşanıyor. Irak ve Suriye’de uluslararası toplumun desteğini hissederek, ayrı bir devlete giden bir süreç yaşıyorlar. Zengin petrol yatakları onlara güvence veriyor. Beri yandan, Türkiye için, aynı devlet çatısı altında kalma adına, açıkça “bölünmeyi aşan bir cazibe” oluşturulmasını talep ediyorlar. Hayat giderek siyah-beyaz ikilemine dönüşüyor. Devleti yönetenler, onun etkilediği “Türk Kamuoyu”, demokrasinin asgari seviyesine bile tahammül edemez hale geliyor, getiriliyoruz. İyi, makul, normal kavramları, yükselen toz bulutunun altında kalıyor, sonunu kimsenin göremeyeceği bir tırmanmayla akla ziyan dehşetlerin tohumları atılıyor. Bu aşamada meseleye evrensel demokrasi kalıplarıyla çözümler önermek pek mümkün ve pratik gözükmüyor. Ancak 1930’lu yılların merkeziyetçi anlayışlarının da sürdürülebilir olmadığı açık. Bu ülkenin batısı, başta İstanbul, Mezopotamya halkları için bir refah ve çekim merkezi. Bu sebeple, her şeye rağmen daha fazla demokrasiden ürkmemek gerekiyor. Bu denli iç içe geçmişlikle bu ülke vatandaşı Kürtler, üniter yapı içinde problemlerini çözdüğünde Irak ve Suriye’de oluşan bağımsız yapılanmaların Türkiye ile en azından ekonomik entegrasyonuna vesile olabilirler. Ortak menfaatlerin çoğaltılması kötü senaryoları silikleştirir, bunun yolu da istikrarı temin edecek adımları cesurca atmaktan geçer. Yeni yıl’la birlikte sağduyunun egemen olmasını temenni etmekten başka elimizden bir şey gelmiyor. ----- İTALYA ESİNTİLERİ İzmir’de son dönemlerde pizza mekanları atakta. Tavsiye edeceklerimiz sırasıyla şöyle; Çeşme Reisdere’de Kolburan Alsancak 1390 Sokak’ta Locale Kıbrıs Şehitleri Caddesi’nde Viking’s Urla’da Luna Romana Bu yerlerin şubeleri yok, zincir değiller, bu işi bilen insanların açtığı butik mekanlar. Şüphesiz, İzmir’e pizza kültürünü getiren Pizza Venedik, yine Konak Pier ve Çeşme’de yıllardır belirli bir kaliteyi koruyan Mezzaluna pizzaseverlerin gözdesi olmaya devam ediyor. Görünen o ki, hareket, bereket, rekabet, sonunda bizlere yarıyor. -------- YENİ YIL YAZISI Abdestsiz namaz olur mu, diye sormuşlar Bektaşi’ye. “Ben kıldım, oldu” demiş. Yaşamımızı, sebebi meçhul öylesine fazla “olmaz”larla sınırlandırıyoruz ki. Bu defa ortaya kısır, tekdüze, moralsiz zamanlar çıkıyor. Oysa, insanoğlunun her daim hayalleri vardır. Hayat koşuşturması bizleri adeta “mum” yapıyor, içine düştüğünüz “atalet” tembelliklerimizi katmerliyor, paslı prangalarımızla depresif bir dengeyi yaşamak zannediyoruz. Yeni yıl işte bu prangalarımızla hesaplaşmak için çok iyi bir vesiledir. Yeni yıl yeni başlangıçlardır. “Ertelemelerinizi” yepyeni niyetlenmelerle “tekmelemeniz” dileğiyle, herkese iyi yıllar.",https://www.hurriyet.com.tr/yazarlar/sitki-sukurer/20-yuzyil-anlayisi-geri-dondu-40034894
Sıtkı Şükürer,Gazeteci kovduran adam,"Aralık 12, 2015 17:51","Tüm futbolcular, idareciler, taraftarlar... Sadece bir kişi hariç. Fatih Terim, her zamanki gibi gergindir, sinirlidir, kaşları kalkıktır, sebepsiz mutsuzluğunu çevresine ihraç etmeye çalışmaktadır. “Hoca, işte budur” diye anlatmıştı Faruk Süren. Belki de her daim başarılı olmasının sırrı, onun bu karakter özelliğinde yatıyor. Fatih Terim sürekli adrenalin yüklenerek önce kendini sonra çevresini motive ediyor ve başarısına muhtemelen bu yolla ulaşacağına inanıyor. Sonuçları itibariyle baktığınızda da teknik direktörlük kariyeri hakikaten müthiş. Açık söyleyelim, ağzını yüzünü büze büze megaloman tavırları, bir kamu görevi olan Milli Takım hocalığı için kendisine ödenen astronomik ücretler, görünürde “veliaht” yetiştirme çabasının 20 küsur yıla bakıldığında hep her nedense “fos” çıkması, her devrin etkin siyasetçileri ile sıcak ilişkiler, sanki acelesi varmış gibi futbol tesislerine isminin verilmesine karşı çıkmayan “tevazu” (!)... Tüm bunların bizde yarattığı tortu, bu beyefendiye yönelik “karışık” hislerimizin olduğudur. Tamam, “Yiğidi öldür, ama hakkını ver” cümlesinden hareketle susmamız gerektiğinin farkındayız ama “gönlümüzün” de bu kişiyi taşımakta zorlandığını ifade etmek istiyoruz. ---------- Küçük dokunuşlar büyük adımlar attırır GEÇEN hafta “İzmir metropol oluyor” yazımız üzerine, kentimizin değerli kanaat önderlerinden Sayın Kemal Çolakoğlu bir katkı yazısı gönderdi. Çolakoğlu, ekonomik metropol olmak için en önemli adımın, İzmir Havalimanı’nın Türkiye’nin ikinci HUB’u, yani aktarma ve uçuş limanı olduğunu, bunun için ikinci bir piste ihtiyaç bulunduğunu, İstanbul’a 3’üncü havalimanı yapılırken, İzmir’e ikinci pistin fazla görülmemesinin icap ettiğini, ifade etmiş. Çolakoğlu’na aynen katılıyorum. Pek tabii “temiz bir körfez” de tıpkı HUB gibi, kentin önce moralitesini sonra üçüncü kişiler nezdinde “cazibe”sini tavana vurdurur. Büyükşehir Belediyesi hala merkezi hükümetten bu işlemi başlatabilmek için ÇED raporu alabilmiş değil. Aynı proje kapsamında İzmir limanının derinleştirilmesi de söz konusu olacak. Anladığımız, esasında ufak dokunuşlarla bu kenti müthiş hızlandırabilmek mümkün. Geçmişte karar mekanizmaları ve icrası ağır işleyen bir Büyükşehir Belediyesi vardı ve sitem ediyorduk. Ancak, son bir yıldır, pratik ve becerikli bir belediyecilik gözlüyoruz. Artık, herkesin beklentisi, hükümet ile yerel yönetim arasında uyumun güçlenmesi. Başbakan Ahmet Davutoğlu, Bakanlar Kurulu toplantılarının sıklıkla İzmir’de yapılmaya başlayacağının müjdesini verdi. Nasıl ki “gözden uzak gönülden ırak” oluyorsa, tersi de geçerlidir. En azından İzmirliler öyle umuyor. --------- Kemal Anadol SADECE duayen politikacı kimliği ile değil, yazar ve sanatçı kişiliği ile hepimizin bildiği, sevdiği ve saydığı Kemal Anadol’un yeni bir kitabı yayınlandı. Sayın Anadol’u 12 Eylül rejiminin acılarını anlatan kitapları ile izlemeye başlamıştık. “12 Eylül günleri”, “Milattan sonra”, “Kartal Maltepe’den Sağmacılara İnsan Manzaraları” hep bu konulara işleyen eserlerdir. Devamında, çevreci karakterini öne çıkartan “Termik santrallere hayır” kitabını okumuştuk. Daha sonra “Karşı Yaka Memleket” ve “Büyük Ayrılık” ile halklarının kardeşliğini anlatan kitapları geçmişte yaşanan acıları hepimize edebi bir dille hatırlatmıştı. Sevgili Kemal Ağabey’in yeni kitabı “Filmi Geriye Sarınca”da ise 1950 ile 1980 arası siyasi gelişmeleri anlatıyor. Berrak ve lezzetli bir kalemin, olağan üstü bir hafıza ile birleşmesi, ortaya bahis konusu dönemlere dair birinci elden detayların sunulduğu nefis bir eser çıkartmış. Herkese tavsiye olunur.",https://www.hurriyet.com.tr/yazarlar/sitki-sukurer/gazeteci-kovduran-adam-40026251
Sıtkı Şükürer,Sanki bir film var Güneydoğu’da,"Aralık 19, 2015 18:06","Makul akıldan bahsetmek, hümanistik duygularla meselelere yaklaşmak aşırı romantik bir tutum mu oluyor? Neden tüm güvenlik güçlerimizle memleketin bir tarafında operasyonlar yapma durumunda kalıyoruz? Devleti hissettirmenin gereği neden “vurma, kırma, yıldırma”dan geçiyor. Niçin “ipin ucunu bırakırsam tüm varlığım tehlikeye girer” endişesi ile meşru şiddette “ön almak” çoğumuza ikna edici geliyor? Barış sürecinde sarf edilen onca söz bir yalan mıydı? Biz haklıyız, onlar hep haksız mı? İnsanların öldüğü, bombaların patladığı, acıların tavan yaptığı bir çözüm kalıcı olabilir mi? Evrensel demokrasi ilkeleri tümden rafa mı kalktı? Batı’da yaşayan bizler ülkemizin doğusunda yaşanan “iç savaşı” sanki bir illizyon gibi algılıyoruz, yeterince içselleştirmiyoruz, akşamları çekirdek çitleyerek “O Ses Türkiye’yi” seyretmeye devam ediyoruz. Bu hallerimizle, aklımıza mukayyet olunması gereken bir duyarsızlık içerisindeyiz. Ne oldu bizlere, nasıl becerdiler de bu duruma geldik, daha nerelere gideceğiz, neleri göreceğiz? -------- Böbreğinizi kollayın İSTANBUL garip bir yer. Herkes, “gol” atabilmenin ön koşuludur diye ceza sahasında dolaşma gayretinde. Son 10-15 yıl içinde öylesine bir gayrimenkul kaynaklı bir rant iştahı oluştu ki, köşeyi dönen dönene. İşin enteresanı, bu sıçramayı beceremeyenler asla moralini bozmuyor. “Her an her yerde bir fırsat çıkar, ben de sınıf atlarım” duygusu “mesnetsiz ve arsız bir ruh hali” olarak milyonlarca İstanbullu’yu sarmış durumda. Dolayısıyla, tüm insan ilişkileri bu esas üzerinden yürütülüyor, “Fayda odaklı sahte tavırlar; ister kenar mahalle çakalı olun, ister plastik plaza uyanığı, hiçbir şekilde değişmiyor, yamyamlık, fütursuzluk, kuralsızlık, acımasızlık, şımarıklık ve benzeri kavramlarla bezenmiş olarak” hükmünü icra ediyor. Özetle; bu “bir kısım” İstanbul’da, bırakın cüzdanınızı, sanki “böbreğinizi kollayarak” yaşamak durumundasınız. ------- Hayat genelde normal mecrasında akar KAKOFONİK bir coğrafyada yaşıyoruz. Baktığınızda, “kötü ihtimaller” pek çoğumuza gerçekçi geliyor. Örneklersek; Rusya’yla kapışır mıyız? IŞİD, metropollerimizde bomba patlatmaya devam eder mi? Ülke bölünür mü? Dolar 4 lira olur, ekonomide lastik patlar mı? Bakınız, tüm bu yaklaşımlar doğru çıkabilir. Ama “hayat” genelde böyle “tecelli” etmiyor. Kötü senaryoya göre bir strateji tespit ederseniz, bozuk saatin günde iki defa doğruyu göstermesinden az biraz daha fazla haklı çıkarsınız, ötesinde hayat normal ve az sürprizli mecrasında akmaya devam eder. Bu lafları etmemizin sebebi iş dünyasında var olan bazı tedirginliklerin bazı çevrelerde bir “paranoya”ya dönüşmüş olması. Netice de 800 milyar dolar yıllık değer üreten 80 milyonluk bir ülkeyiz. En ince ayrıntısına kadar düzenlenmiş bir Devlet organizasyonumuz var. Diyelim, tepede bir yönetim boşluğu oluştu, hiç telaşa gerek yok. Zira Artvin’deki Tapu Dairesi de Marmaris’teki Nüfus Müdürlüğü de sabah 08:00’de görevinin başında, vakti gelen askere gidiyor, rakı içerken ÖTV ödüyoruz... Yani, Karamürsel sepeti değiliz, bu toprakların bin yıllık aktörüyüz, engel tanımaz bir tren gibi geleceğe doğru “çuf çuf” gideriz, hep gittik. Ha arada “Tren” sert fren yapar, sıkı tutunmayanlar kapıdan, bacadan uçar. O, onların problemidir, yoksa tren yine gider, gidecektir. Bu cümlelerden hareketle, özellikle Türkiye ekonomisine güvenmenizi tavsiye ediyorum.",https://www.hurriyet.com.tr/yazarlar/sitki-sukurer/sanki-bir-film-var-guneydoguda-40029268
Sıtkı Şükürer,Güldürmen gerekmiyordu,"Aralık 26, 2015 18:08","Bir Roman’ın kendisini ifade ederken “bizler neşeli insanlarız, her kapı gıcırtısında oynarız” şeklinde şirinlik ihraç etme baskısı altında kalması daima içimizi acıtmıştır. Romanlar, hep biliyoruz, bu ülkede ikinci sınıf vatandaş muamelesi görürler. Maalesef çoğumuzun zihninde, ne ayıptır ki “dikkat edilmesi gereken” kişilerdir. Bu önyargımız ister istemez bahse konu mazlum insanları tedirgin ediyor, sıkıntısız kabul gördükleri tek alan olan “neşeli müzisyen” pozisyonundan kalplerimize el uzatmaya çalışıyorlar. Oysa Romanlar her daim fakirler, iş–aş sorunu yaşıyorlar, adi suçlara adeta itekleniyorlar... Yani, öyle mutlu olmaları için çok fazla sebepleri yok. Hatta tüm dünyada uğradıkları ayrımcılıklar nedeniyle, “dramlarının” ciddiyetle savunulması ihtiyacı içindeler. İşte işler bu noktadayken Özcan Purçu, konuşması ile Türkiye Büyük Millet Meclisi’ni kahkahalara boğdu. Sanki, “İyi ki vekil seçmişiz onu, bir güzel hepimizi eğlendirmeye devam ediyordu...” ----- Arada kalan pembe bulutlar HAVALARIN soğuk, işlerin acaip yoğun olduğu aralık-ocak aylarında keyifli olma konusunda sebep bulmak zordur. Hatta sabırla bir an önce “birinci cemre”nin düşmesi dört gözle beklenir. Psikolojimiz bu haldeyken, durumu daha da vahim hale getirip, ülkemize dair can sıkıcı meseleleri gündeme getirmek, zaten tekrar düşmeye başlayan “tüketici güven endeksine” darbe vurmak anlamına geliyor. Bu cümleden hareketle, Türkiye’ye ilişkin bazı pozitifleri ön plana çıkarmakta yarar var. - Genel ve yerel seçimler maratonundan çıktık. Bu iyi bir şey. Dört yıl rahatız. - Gönlümüzden geçenin olup olmaması bir yana, “tek parti” iktidarı da iyi bir şeydir. “Siyasi” ve bağlı olarak “ekonomik istikrardır”. - AB ile ilişkilerimizde az da olsa bir ısınma yaşanmaya başladı. Bu yolda alacağımız her mesafe “otokratik özentilerin” törpülenmesi demek. - ABD ve İsrail’le ilişkiler yumuşamaya başladı. Hani, “uluslararası toplum” diye isimlendirilen bunlardır. Mevcut dünya ve bölge dengelerinde onlara “atarlanma” şansımız yoktu. - Enerji maliyetlerimiz düşüyor. Diğer bir değişle cari açık problemimiz 30 milyar dolarlık seviyeye geriliyor. FED’in faiz arttırımına başladığı bu süreçte çok talihli olduğumuzu idrak ediyor olmamız lazım. Zorladığımızda, akla gelen “iyi şeyler” bunlar. Kötüleri, yürek daraltılanları, hep biliyoruz, müsaadenizle bilerek ihmal ettik. ----- Yakışıyor mu? KARŞIYAKA, PTT 1. Ligi’nde bile en dipte. “Nedir bu ya” diyerek isyan edesiniz geliyor. İş lafa, küfür etmeye, futbol terörü yaratmaya geldiğinde bir takım “Kaf Kaf”lardan daha önde olanı yok. Bu neviden holigan tipleri kaale almıyoruz. Zaten kişisel fedakarlık gerektiren her projede bu arkadaşlar toz olurlar. Ama KSK, 104 yıllık bir camia. Halihazırda kulübün değerlerinin bilincinde olan çok sayıda saygın kişi var. Ancak bu denli birikime rağmen bir türlü kurumsal düzen oturtulamadı. Basketbolda Yaşar Holding’in disiplinli tutumu ile farklı bir çizgi var. Futbol ise tam bir karakucak düzeninde. Göztepe ve Altınordu, belirli bir plan ve program dahilinde hareket edildiğinde ne gibi sonuçlar elde edilebileceğinin canlı örnekleri. KSK’da ise aynı paralar harcanıyor olsa da tam bir karmaşa hakim. Erdal Acar’ı hala çözemedik. Tamam para veriyor, tamam iyi niyetlidir, itirazımız yok. Ama, kalıcı mı, gidici mi, kurumsal sabır sahibi mi... Bunlar bir türlü belli olmadı. Neticede tarihi bir kulübe yazık ediliyor. Ancak Karşıyaka öyle bir mücevher ki, gün gelecek bu işlere Göztepe ve Altınordu kıvamında sahiplenecek birileri çıkacak, tüm yükü Holding’e bırakmadan, camianın ileri gelenlerini de ikna ederek, yeşili zümrüte, kırmızıyı yakuta döndürmeyi başaracaktır. Yani öyle olmasını umuyoruz.",https://www.hurriyet.com.tr/yazarlar/sitki-sukurer/guldurmen-gerekmiyordu-40032355
Sıtkı Şükürer,İzmir ekonomik metropol oluyor,"Aralık 05, 2015 17:52","Çok değil, 10-15 yıl sonra 200’ün üstünde gökdeleniyle İzmir’in yeni silueti olacak. Tamam, bazı eksiklikler nedeniyle yargı frenleriyle karşılaşsa da Akdeniz’in incisi kentimiz bir “Manhattan” görüntüsü verecek. Peki, 10 milyon metrekareni üstündeki bu arza acaba yeterli talep olacak mı? Bakın, bu yerler canlı bir iş yaşamı oluşturabilirse bir anlam kazanır. Hep diyoruz, 80 milyonluk bir ülke, tek ekonomik metropol ile yürümez. Özellikle İstanbul – İzmir Otoyolu tamamlandığında, mesafe kaygısı azalacağından kentimiz tercih nedeni olacaktır. Bir gün gerek yabancıların gerekse Anadolu’nun müteşebbis kesimlerinin İzmir’e yönelmeleri bu bölgeyi daha da değerlendirecektir. Zaten hareketli bir ticaret ve hizmetler sektörü oluşturulamaz ise bu neviden yerler değerleriyle orantılı talep görmezler. Halihazırda bu tip yerlerin metrekare maliyetleri arsa payı dahil 1000 dolar mertebesindedir. Satış fiyatlarının ortalamada 2500 ile 3500 dolar civarında olduğunu biliyoruz. İzmir iş insanları bu yerlerden satın alsalar bile kendilerini buralarda oturmaya pek layık görmemektedir. İstanbul tüccar ve sanayicisinin aksine, belirli iş hacimlerini aşan şirket sahipleri bile depolarının ya da fabrikalarının bir köşesine sıkışmayı marifet bellemektedir. Hal böyle olunca bugün bölgede hizmete giren gökdelenlerin kira fiyatları yerlerde sürünmektedir. Kira bedelinden hareketle gayrimenkul fiyatının belirlendiği bir dünyada, İzmir’imiz bir an önce ekonomik açıdan hareketlenmez ise mevcut satış fiyatlarıyla “müşteri” bulmakta zorlanılacağı açık olarak görülmektedir. Yani diyeceğimiz, bölge “yarım kalmış inşaat cennetine” de dönüşebilir. Neyse, moral bozmanın alemi yok. İzmir iyi olacak, her şey iyi gidecek, bu yerler ikinci bir İstanbul olununca kentimize yetmeyecek, dar gelecek. ----- Bazen kaybetmek kazandırır DEVLET dediğiniz kavram, nihayetinde bir arada yaşama iradesini gösteren insanların oluşturduğu toplumsal sözleşmenin icra organıdır. Bu irade, farklı kesimlerin “asgari müştereklerinin” mutabakatı üzerinden şekillenir. Türkiye, maalesef giderek “asgari müştereklerini” kaybetmektedir. Anayasal kurumların ve devletin tüm toplumu kucaklayıcı, adil ve objektif olduğu hissi hepimizde azalmaktadır. İktidar bünyesinde de bu sıkıntıyı gözleyen ve törpülemeye çalışanlara şahit oluyoruz. Ancak hiç kimse “hakim üsluba” karşı koyamıyor. “Keşke” diyesi geliyor insanın “1 Kasım’da da koalisyon çıksaydı”. Samimi kanaatimiz odur ki, esneyen, merkeze yönelen, uzlaşmak zorunda kalan bir AK Parti’nin siyasi geleceği çok daha kalıcı hale gelir, 80 milyonun, oy verse de vermese de sindirdiği bir merkez sağ parti olurdu. Mamafih Sayın Davutoğlu’nun son dönemlerindeki söylemleri, ülkeyi yumuşatma adına umut vaat ediyor, az da olsa “ferahlama” veriyor. ----- Tahir Elçi “PKK terör örgütüdür”, derseniz, kimse itiraz etmez. Zira sivillere, masum insanlara yönelik öyle vukuatları var ki, sadece bunlar yüzünden bile terminolojik olarak terör tarifi asla sırıtmaz. Beri yandan, meseleye siyasal tarih ve siyaset sosyolojisi açısından baktığınızda, PKK’yı ‘bir Kürt kalkışması ve isyanını örgütleyen, giderek Ortadoğu’da taban bulmaya başlayan bir siyasal harekettir’, diye de tanımlayabilirsiniz. Bu durumu seslendirdiği için Tahir Elçi hedef tahtasına konmuştu. Tıpkı Hrant Dink gibi, bir “Barış Adamı” kimliği, anlamından kopartılan cümleler yüzünden yıpratıldıkça yıpratıldı ve maalesef sonu onun gibi oldu. Bu topraklar neden aydınlık yüzlü evlatlarına sahip çıkamıyor, koruyamıyor, bilemiyoruz. Güvercin Kasapları, “barış, kardeşlik, huzur” diye çırpınan bir mazlum kuşu en verimli çağında biçti, doğradı. Onu unutmayacağız.",https://www.hurriyet.com.tr/yazarlar/sitki-sukurer/izmir-ekonomik-metropol-oluyor-40023303
Sıtkı Şükürer,“IŞİD İslamsa ben...”,"Ekim 17, 2015 17:40","YAŞAR Nuri Öztürk ve İhsan Eliaçık İslam ilahiyatı konusunda yetkin kişiler. Bu iki insan bizlere dinin aydınlık yüzünü bambaşka bir bakış açısından anlatıyor. Geçenlerde Prof. Yaşar Nuri Öztürk, komünizmle ilgili çarpıcı tespitlerde bulundu. Hoca bugünkü din anlayışının “zulüm hizmetçisi” olduğunu, halbuki dinlerin “paylaşımı sistemleştiren bir idrak” olması gerektiğini, komünizm bu “sahte din” yüzünden din düşmanı gibi algılandığını söylüyor. “Kapitalizm”, “emperyalizm” ve “dinci zulümden” bunalan insanlığın komünizmi yeniden sahneye çağırabileceğini belirten Öztürk, Muhammed İkbal’in Marks ve Das Kapital’den Cebrailsiz Peygamber ve Cebrailsiz Kuran, diye söz ettiğini belirtiyor. Hoca, Lenin’in Marks’ı yanlış anladığını, Sovyet barbarlığının bireyi robotlaştırıp yok ettiğini, oysa komünizmin özgür benliğin ortaya çıkartılmasını esas aldığını ifade ediyor. İhsan Eliaçık’ı da dinlendiğinizde benzer tespitlerine tanık oluyorsunuz. Hani, İslam modernite ile uyuşur mu, onun emir ve telkinlerini seslendirdiklerini iddia edenlerin bakış açısıyla insan haklarına, hukuka, demokrasiye saygılı bir toplumsal doku oluşabilir mi, şu anda maalesef “pratik” bu izlenimi vermiyor. Ama, bu haliyle, bu dünya için giderek “taşınabilir” olmaktan çıkan bir din görünümüne bürünmeye başlayan İslam, insanlığın geleceğinde kendine bir yer açmak istiyorsa, acilen Yaşar Nuri, İhsan Eliaçık gibi münevverlerini çoğaltıp, arkasında durmaya başlaması gerekmektedir. İsyanlardayız HER ölüm, patlayan her bomba sadece bu dünyadan o masum insanları eksiltmiyor. Bizler de hepimiz 78 milyon, her bir birey bir taraflarımızdan yok oluyor, azalıyor, çürüyor, kararıyoruz. Bu şiddet, bu terör; ruhumuzun, vicdanımızın, idrakimizin bir bölümünü, geri dönüşsüz öldürüyor, yok ediyor. Kim ne derse desin, acıdır ki, bu tablonun oluşmasından baş sorumlu siyasi iktidardır. Ülkeyi, tüm aklı başında insanların uyarılarına rağmen, ısrarla bu iklime sürükleyen politikaların “marifetçisidir” onlar. Hiç kem küm etmesinler, hiç “ülkeyi böldürmeyeceğiz” türünden çarpıtmalara girişmesinler. Son birkaç yıldır, adeta bu güzel toprakların makul insanlarına kabus yaşatıyorlar. Bu ağır vebalin sonuçlarına muhtemelen 1 Kasım’da katlanacaklardır. Baskın abiler DOMİNANT kişilikleri bizleri yoruyor, hatta kasıyor. Artık onları az konuşmak, az görmek istiyoruz. Asabi halleri, hep haklı olmaları, bizlere kendilerini “kader” diye belletmeleri... Bardaklarımızı doldurdu, taşırdı, “yeter artık” noktasına geldik. Aziz Yıldırım’dan Fatih Terim’e, sabah akşam bizi fırçalayan tüm bilindiklere, lütfen artık devranınız bitsin, modanız geçsin, hep birlikte rahatlayalım. Gönül Soyoğul HANİ tüm toplumu ilgilendiren çok önemli bir şeyler olmuştur. Gözleriniz hemen bu olayı yorumlayacak yazarlara çevrilir. Biliriz ki, bazı kalemlerin diğer tüm kalitelerine ilave olarak bir başka türlü “kelimeleri cebindedir”. Hele mevzunun duyguları da ilgilendiren boyutu varsa, işte o bahse konu yazarların ifadeleri ayrıca merak konusu olur. Ertuğrul Özkök, Bekir Coşkun, Can Dündar mesela böyle kalemlerdir. Bölge medyamızda da bu özelliklere tekabül eden kişi, bize göre Gönül Soyoğul’dur. Artık, ona bu yetkinliği kazandıran Allah vergisi yeteneği midir, sol gelenekten beslenmişliği midir, “Duayen” kıvamındaki mesleki tecrübesi midir, bilmiyoruz, ama 2015 model Gönül Hanımı “Ege’de Son Söz” internet gazetesinde okumak, izlemek büyük bir zevk ve şans. “Cesur Yürek” gazeteciye saygılarımızı sunuyoruz.",https://www.hurriyet.com.tr/yazarlar/sitki-sukurer/isid-islamsa-ben-30336749
Sıtkı Şükürer,Laikler hayal kırıklığına abone,"Kasım 07, 2015 18:24","Bu iki ana akım tek parti de konsolide olduğunda, bu ülkede daima iktidar olacak çoğunluğa kavuşurlar. Bu bütünleşme, içe dönük bir modeldir, evrensel demokratik ilkelerle ilişkisi mesafelidir, uluslararası topluma ihtiyatlıdır, ülke içindeki muhalefete tahammülsüzdür. Bu yapı, “otokratik kapitalist” bir ekonomik modelle AB ve ABD nezdinde “menfaatler” parantezinde kabul gören konumunda olur ve Şii dünyasına yakın duran Şangay Beşlisi bloğunda da itibarı çok sınırlı olur. Yani bir “ortada kalmışlık” hali söz konusu olacaktır. Türkiye uzun zamandır 4 kutuplu olarak tarif edildi. Muhafazakarlar, Kürtler, Türkçüler, Laiklerle birlikte Aleviler. Muhafazakarlar Türk Milliyetçileri ile konsolide olma yoluna girdiğine göre, geride; Kürtler, Aleviler ve Cumhuriyet değerleri ile yetişmiş Laikler kalıyor. Açıktır ki, Türkçülük vurgusunun ön plana çıktığı, desteklendiği, Sünnilikle bezenmiş bir ideolojik çerçeveye oturtulduğu düzende, Kürtçülük kendi içinde tepkisel bir kilitlenme yaşar ve ülke bölünmesine kadar giden süreçlere tanık olabiliriz. Aleviler, ağır ağır kan kaybetse de varlığını korumak için direnir. En çabuk çözülecek olan kitle, bu tespit hoşlarına gitmese de, “laik”lerdir. Özellikle de “Beyaz Türkler”dir. Zira, onlar ne Kürt’tür, ne Alevidir ne de muhafazakarların anladığı anlamda müslümandır. Onların milliyetçiliği, zihinlerindeki Türk kavramı, birçoğunun gönüllü asimile olarak kaybettiği etnik kökenleriyle dertlenmeyen, yüzü ve hevesi batıya dönük bir Jön Türk prototipidir. Esasında Arap da sevmez Kürt de. Katı müslümanlık anlayışı kafdağı kadar uzaktır onlara. Yaşam biçimlerinin hak edilmiş bir mücadeleden kaynaklanmadığının farkında olduklarından “endişeli modern” olarak kıvranarak yaşarlar. Soru şudur; Bu kitle acaba ülkenin kamplaşan bu yapısı içinde aykırı siyasi pozisyonunda ısrar edebilecek midir? Bizim düşüncemiz, bunun zor olduğudur. İçler acısa da 92 yıllık Cumhuriyet diğer bahse konu aidiyetler kadar derin, vazgeçilmez, sarsılmaz değildir. Laikler, biraz da pragmatik gerekçelerle, Alevilerden daha hızlı, ama tabii ki “bir anda” değil, yıldan yıla “muhafazakarlaşma”ya başlarlarsa çok şaşırmamak gerekir. Kabullenmeyenler olacaktır, onların da (sınırlı bir kısmı) yurtdışında yaşamaya yönelik bir B planı oluşturmaları beklenebilir. Kendimizi aldatmayalım. Bu ülke, bu insanlar, bizim insanlarımız, 78 milyon adına, kendi gerçeklerinden hareketle, böyle bir Türkiye arzuluyor. İzmir, kıyılar, bu gelişmeye karşı koyacak gücü barındırmıyor. ------ Anketler telaşlandırdı ANKET şirketleri hepimizi ikna etmişti. AK Parti tek başına iktidar olamıyordu ve koalisyon zorunluydu. Bu durumda her necip ülke vatandaşı gibi, AK Parti; CHP veya MHP ile nasıl ortaklık kurar, rehin alınmayı nasıl kabul eder, diye yorumlar yapıyor, siyasi kilitlenme halini teşhis ediyorduk. İşte, anket şirketlerinin verdiği bu “alarm” sayesinde seçmen basireti yepyeni bir tavır şekillendirmeye başladı. Her şey bir ay içinde gelişti. Hakikaten tek parti iktidarı olmasa idi, şu anda zengin intikam senaryoları ile dopdolu çalkantılı bir dönem yaşıyor olacaktık. Sadece siyasi değil, ekonomik istikrar da kötüye gidecekti. İnsanlar bu denli belirsizlikten mutluluk duymazlar. Görünürde tek parti iktidarı için tek seçenek AK Parti’ye yönelmekti. Tam da öyle oldu. HDP, MHP, Saadet, Büyük Birlik, toplam 5 milyona yakın oy, istikrar adına en büyük partiye aktı. ------ İzmir yine aynı İZMİR’de oylar yine CHP’de toplandı. AK Parti, 7 Haziran’a göre oylarını %5 arttırdı. Ama İzmir, Türkiye genelinden farklı davranmaya devam ediyor. İzmirliler’in endişeleri istikrar taleplerini bastırıyor. Oysa, AK Parti ülkenin diğer yörelerinde, merkezi temsil eden, eski merkez sağ partilerinin yerine geçen ve muhafazakar omurgayı ifade eden bir konuma sahip. İzmir, doğru bildiği ile ülke genelinden ayrışıyor ve ters makas tavrını sürdürüyor. Acaba, hani oy verilir, verilmez, ama AK Parti’ye yönelik bu aşırı alerjik tutumu sorgulama zamanı gelmiş midir?",https://www.hurriyet.com.tr/yazarlar/sitki-sukurer/laikler-hayal-kirikligina-abone-40011210
Sıtkı Şükürer,Sen demokrasiden haber ver,"Eylül 26, 2015 13:41","DEVLETİ yönetenlerden siyasi partilere, herkes, hepimiz “Terörü” lanetliyoruz. Terör ve terörist derken, PKK’yı kastediyoruz. Böylelikle ülkenin Doğu ve Güneydoğu’sunda yaşananları, Devlet olmanın getirdiği meşruiyet gücü nedeniyle alt seviyede bir problem olarak kodluyoruz. Oysa 1984’den beri devam eden olaylar bir terör hareketinden çok daha kapsamlı. Devlet fiili olarak etnik bir “kalkışmaya” karşı, “düşük yoğunluklu savaş” yürütüyor. PKK bir Kürt isyancısı. ANAYASALAR ARASINDAKİ FARK Meselelere güncel telakkiler yerine siyasal tarih gözlüğü ile baktığınızda, 1921 ve 1924 Anayasaları arasındaki farktan hareketle, diğer tüm kimliklere olduğu gibi, Kürtlere yönelik bir “baskılama hali” hiç şüphesiz bir vakaadır. Bu hakların alınması asla şiddetle olamazdı. Neticede 50 bin insanımız hayatını kaybetti. İnsani açıdan baktığınızda, karşılığında elde edilebilecek hiçbir şey bu müthiş maliyeti izah etmez. Neyse buraları geçelim... Şu anda bir durum tespiti yapıldığında; Doğu ve Güneydoğu’da yaşayan Kürt vatandaşların çok büyük kısmı, söz konusu şiddet örgütünün siyasal uzantısı olan HDP’ye oy vererek, meseleye “taraf” oldukları mesajını verdi. Yani, gelişmeleri hala “terör, terörist” tanımlarıyla izah etmek yetersiz kalmaktadır. Karşımızda, Kürtlerin yaygın kabulü ile güçlenmiş bir siyasal hareket bulunmaktadır. Nitekim, Devletimiz de aynı idraktan hareketle “çözüm süreci” denilen politikalar üretmiş, beri yandan Kürt hareketi, HDP eliyle, ayrılıkçı olmayan demokratik bir siyaset için, kendi ifadeleri ile “Tüm Türkiye’ye ellerini uzatmış”, adeta her makul insanı mutlu eden gelişmeler yaşanmaya başlanmıştı. DEMOKRATİKLEŞME PROJESİ Ancak son birkaç ay içinde “şemsiye” bir anda terse döndü. Gerekçeyi sadece Devleti yönetenlerin siyasi hesaplarında aramak “sığ” bir yorum olur. Zira, barış süreci, günün sonunda bir topyekün “demokratikleşme projesi”dir. Örgüt, katı, totaliter bir yapıdır. Oysa, refere edilen “Avrupa Birliği Konseyi Yerel Yönetim Özerklik” statüsü, özünde Maastricht Antlaşması ile uyumlu liberal ve demokratik bir çerçevedir. Bu sebeple, tıpkı Türkler gibi, o cenahta da demokratik bir dönüşüme gidilmesi kaçınılmazdır. Kaldı ki, Kürt ve Türklerin beraberce kurdukları en az 6 milyon aileden söz ediyorsak, bu denli iç içe geçmişlikte “demokratikleşme” hepimizin problemidir.  ---------  Vatan - Bayrak  “Vatan” heyecanlandırıcı bir kavram. Şüphesiz sosyolojik ve kültürel anlamı çok daha derin. Bu kavramı sadece tansiyonu yüksek çağrışımlarla değerlendirmemek gerekir. Maalesef, hakim otoriteden güç alan milliyetçi söylemler “Vatan” vurgusunu, “düşman, ülke bütünlüğü, onu tehdit edenlere karşı safları sıklaştırma, uğrunda kendini feda, geri her şeyin teferruat olması...” gibi kalıplarla sınırlı olarak kullanıyorlar. Bu sebeple, hakkaniyet, adalet, demokrasi, eşit vatandaşlık gibi, bir toprak parçasını “vatan” yapan ana bileşenler ikinci planda kalıyor, “hamasetçiler” bu özel olması gereken kavramı “bitap” hale düşürüyorlar. Aynı kader “Bayrak” için de geçerlidir. İşin enteresanı Vatan ve Bayrak üzerinden gerçekleştirilen bu neviden “edebi” söylemler, geniş halk kitlelerinde karşılık buluyor. Siyasilerimiz; Tek Millet, Tek Devlet, Tek Vatan, Tek Bayrak, Tek Dil nutuklarını pek seviyor ve fakat her birinin Türkiye tasavvuru farklı olduğu için kim neyi kastetmiş, zorlanıyoruz. Yanı sıra, içeriğini kendilerine göre anlamlandırdıkları için, örneğin MHP’nin “Vatan” vurgusu HDP nezdinde kabul görmüyor, hatta, muhtemelen “dışlayıcı” bir çağrışım yapıyor. TOBB’un yürüyüşü ile ilgili ortaya çıkan “Bayrak” polemiği de böyle bir şeydi. Burada Selahattin Demirtaş’tan beklenen tavır, toplumun büyük kısmının hoşuna gitmeyen bir negatif çıkış yerine, kendi yüklediği anlam üzerinden bir birleştirici Bayrak tanımı yaparak, bu yürüyüşe destek vermesiydi. HDP bir fırsat kaçırmıştır. Anlaşılan tırmanan olaylar onları da soğukkanlı olmaktan alıkoyuyor.",https://www.hurriyet.com.tr/yazarlar/sitki-sukurer/sen-demokrasiden-haber-ver-30166478
Sıtkı Şükürer,An itibariyle Türkiye,"Ekim 10, 2015 16:57","AK Parti içinde, bizim gözlediğimiz iki ana damar var. Birinci damar; ki şu anda partide hakim, daha ziyade “otokratik kapitalizm”e heves duyuyor. Yani bir anlamda Putin onların rol modeli. İkinci damar; daha demokrat ve AB yanlısı. Birinci grubun lideri Tayyip Erdoğan... Binali Yıldırım ve Ömer Çelik bu ekibin en önemli oyuncuları. 1 Kasım sonrası koalisyona mecbur kalınırsa, hiç şüpheniz olmasın CHP yerine MHP’yi tercih edeceklerdir. Binali bey mesela, iyi bir mühendis, başarılı bir icracı, ama en az onlar kadar milliyetçi eğilimleri ağır basan bir kişi. Şu aralar Kürt politikasının rota değiştirmesinden en fazla memnun olanların başında geliyor. Muhtemelen bu konularda çok katı görüşlere sahip olduğunu bildiğimiz Vecdi Gönül’le iyi anlaşıyorlardır. Ömer Çelik, Ayşe Arman röportajlarında farklı izlenimler veriyordu. Ama zamanla onun da şahinleşmeye başladığına tanık olmaya başladık. 7 Haziran sonrası CHP ile koalisyon görüşmelerini “içeriden” bombalayan bir isimdi Çelik. CHP ile “ontolojik” (yapısal) uyumsuzluk olduğundan söz ederek MHP’ye yönlenmenin alt yapısını yapıyordu. Diğer kanat, şu an itibariyle partide etkin değil. Abdullah Gül’den Hüseyin Çelik’e, Ali Babacan hatta Bülent Arınç’a uzanan kanattan söz ediyoruz. Sayın Davutoğlu’nun kafası karışık gibi geliyor bizlere. Bir yandan akademisyenliği, diğer yandan örneğin marjinal Ortadoğu tasavvurları ile her an her iki kanada da savrulabilir izlenimi veriyor. Neticede, “milliyetçi” anlayışın yükseldiği, AK Parti-MHP koalisyonun kurulduğu, “az demokrasi” ile sert politikaların arttığı bir ortamda CHP ve HDP’ye demokrasiyi ısrarla savunmak dışında başka politik seçenek kalmıyor. Ha, bu arada askerin, Kürt politikası nedeniyle bahis konusu “milliyetçi” hükümete sıcak bakacağı söylenebilir. Pek tabii, AK Parti derinlerde saklı tuttuğu “mezhepçi” politikaları abartmaz ise. Açık söyleyelim, bu politik fotoğraf bize sürdürülebilir gibi gelmiyor. Türkiye bu seçenekle bir-iki yıl çalkalanır, bilahare su yolunu bulur ve yüzümüz tekrar “batı”ya döner. Yaz bitmedi HAVALAR serinlemeye başladı. Ancak, ısrarla sayfiye yerlerine gitme arzularımıza gem vuramıyoruz. Tamam işte, sonbaharın ikinci ayı da yarılandı, yaz çoktan bitti, kabullenelim. Ama yok, kulağımızın üstüne yatmak işimize geliyor, hoşumuza gidiyor. Hani, hayat koşuşturmasının henüz yokuş yukarı çağlarında olsak, sorumluluklarımız ve metropol meşguliyetlerimizle işimiz başınızdan aşkındır. Ama, böylesi bir baskı altında değilseniz, hele hayatın ikinci baharındaysanız, öyle kolayından mevsimlerinin “bir bir” elinizden kaçmasına müsaade etmezsiniz. Yazın kırıntısı bile, size göre israf edilmemesi gereken bir “deli güzellik, gümüşi ışıklı huzur”dur, üstelik deniz “hala sıcak”tır. Oysa artık “hazan”dır yaşanan. Abartıp da zatürreye davetiye çıkartmanın alemi yoktur. Ahmet Büke ÇOK önemli bir edebiyatçı, çağdaş bir öykü anlatıcısı İzmir’li Ahmet Büke’yi acaba yeterince tanıyor muyuz? Telaşsız, dingin, durmuş oturmuş bir temiz ruhun; keskin gözlemlerle, derinliğine, mahalleden, yaşanmışlıklardan, dedelerden anneannelerden, geçmişte kalmış köklerden beslenen bir zenginlikle size sunduğu bir edebiyat resitaline tanık olursunuz bu genç adamın öykülerini okuduğunuzda. Ahmet Büke’nin son öykülerini topladığı “insan kendine de iyi gelir” adlı kitabını okurken içimiz yine takdir hisleriyle doldu. Ahmet Büke sizi kutluyoruz.",https://www.hurriyet.com.tr/yazarlar/sitki-sukurer/an-itibariyle-turkiye-30282826
Sıtkı Şükürer,Ekrem Demirtaş Parkı,"Ekim 25, 2015 02:06","Açık kalplilikle bir tespitimi paylaşayım. Kordon’da bir bina yıkılıp da denizden gerilere doğru bir boşluk açılınca, ortaya inanılmaz bir ferahlık çıkıyormuş. Hani, insanın aklına gelmiyor değil, İzmir’i sevmek, işte böyle bir durumda fedakarlık yapabilmek midir? Bir kıyı parkından söz ediyoruz. 1960’larda kıyı bandına çekilen Çin Seddi’nin bu vesileyle, küçücük de olsa bir rehabilitasyonu ve özrü sağlanmış olur. Evet, Ticaret Odası’ndan Belediye’ye bağış bekliyoruz. Bu amaçla başta Mimarlar Odası olmak üzere sivil toplum kuruluşlarından “çaba” göstermelerini umuyoruz. Hiç olmadı, mağduriyeti giderme amaçlı, zaten yarı kamu malı olan arsaya dair “kamulaştırma” opsiyonunun zorlanmasını talep ediyoruz. --------- Ekonomik kriz olur mu? DİKKATİMİ çekiyor. Siyasi iktidar uluslararası toplumla olan ilişkilerini, son dönemlerde yumuşatmaya çalışıyor. Bu iyi bir şey. Kendilerine de seçimde fayda sağlayacaktır. Özellikle ABD menfaatleri üzerinden dış politika yürütür. Sanki İncirlik üssünün açılmasından sonra Sayın Cumhurbaşkanı’na yönelik dışlayıcı katı tutumları, yerini “tahammül edilebilir” bir tavra terk etti. Suriyeli göçmenlerin ülkemizde kalmalarına rıza gösteriyor olmamız AB ile de bir “bahar havası” oluşturuyor gibi... Ama tüm bunlar iç siyasi istikrarımız üzerindeki tereddütleri dağıtmaya yetmiyor. EKONOMİ NE OLUR Geçen hafta Metropol Araştırma Şirketi Başkanı Prof. Özer Sencer’in analizlerini dinledik. Anlaşılan seçimlerde tek parti iktidarı görünmüyor. Hoca’ya göre 17-25 Aralık Dosyası soruşturulmadan AK Parti’nin herhangi bir koalisyona razı olması, “rehin alınmayı” kabul etmek demek. O yüzden Sencer koalisyonu olası görmüyor. “Ne yani bir erken seçim daha mı” dediğinizi duyar gibiyim. Hep söylüyoruz. Siyasi kilitlenme had safhada ve çözüm pek gözükmüyor. Belki azınlık hükümeti ile fiili AK Parti iktidarı yine sürüp gider. “Demokrasi, kurallar” diyorsanız, “boş verin” derim. Peki, ekonomi ne olur derseniz, kısa ve orta vadede iki tehlikeden söz etmemiz gerekiyor. İKİ TEHLİKE VAR Birincisi; 4 Aralık 2015, yani Moodys’in Türkiye’ye dair not açıklayacağı tarih. Biliyorsunuz negatif izlemeye aldığı ülke puanımız, şayet bu tarihe kadar bir hükümet kurulamayacağı anlaşılırsa, muhtemelen düşürülecek ve ülke yatırım yapılamaz kategorisine gerileyecek. Bu durumda “Çarşı karışır mı?” Yanıt “evet”tir. İkinci tehlike; özellikle FED’in faiz artırımlarına başlamasıyla, giderek finansmanı zorlanacak cari açığımızın, hele bir de enerji fiyatlarında olası bir yükselme yaşanırsa ekonomimizde sebep olacağı büyük bir krizdir. Hani, 1-1,5 yıl içinde böyle bir gelişme yaşanırsa, işte “erken seçim” tam o noktada kaçınılmaz olur ve tıpkı 2001 krizi sonrasındaki siyasi tasfiyeleri hep birlikte yaşarız. Şüphesiz ülkemiz için böylesi bir durumu temenni etmeyiz, ancak bir iktidar değişikliğinin memlekete iyi geleceğini düşünenlerdenseniz, %40’lık oy blokunu çatlatacak en gerçekçi gelişme de geçmişe baktığımızda bu... -------- CHP – HDP yakınlaşması CHP’ye oy veren kıyı seçmenlerinin önemli bir kısmı iktidar partisini “Siyasi İslam” olarak algılıyor, ürküyor. AK Parti’nin; askeri, polisi, yargıyı kontrol ettiğini, kendi tasavvurlarındaki İslam toplumu ve düzenini gün geçtikçe dayatacaklarını düşünüyorlar. Beri yandan, öngördükleri bu gelişmelere karşı ülke içinde artık onları koruyacak bir gücün olmadığını, uluslararası toplumun da duyarsız kalacağının farkındalar. Eh, kendilerinin de bir bedel ödeme kültürü, niyeti ve cesareti olmadığına göre... O zaman, bedel ödemeden kaçınmayan Kürtler ve Aleviler, naif kıyı seçmenin yanaşacağı hatta yaslanacağı kesimler olmaya başlayacaktır. Üstelik bahse konu bu kesimler “seküler”dir, gün gelir kıyıdaki Türkçüler de bu koalisyona eklemlenir ve iki kutuplu bir ülke fotoğrafı ortaya çıkar.",https://www.hurriyet.com.tr/yazarlar/sitki-sukurer/ekrem-demirtas-parki-40005504
Sıtkı Şükürer,"Başkanlar ne polis, ne yargıdır","Ekim 31, 2015 17:10","Mesela Barcelona ile Real Madrid ilişkisi böyledir. Bizde de kimi taraftarlar bu kutuplaşmaya özenir, hatta militanlığa heveslenir. İzmir ölçeğinde de biliyorsunuz, yıllardır şiddete prim veren bir Göztepe – Karşıyaka gerginliği sürüp gidiyor. Sebep aradığınızda, lümpenlik ve zavallı bir özenti dışında bir izah bulamazsınız. Şimdi iki kulübün başkanları bu şımarık tutumu ortadan kaldırmaya uğraşıyor. Kusura bakılmasın, bu iyi niyetli gayret bile “bir ayıbın parçası olma” tehlikesini içerir. Ortada o denli bir “mesnetsiz saçmalık” var ki, sanki bu konuda gösterilen çaba bu duruma sebep olanları primlendirmek gibi geliyor bize. Yani, sanki sorumluluk hissetmek bu tipleri “öfkeli gençler” düzeyine çekiyor ve satır arası bir tolerans içeriyor. Keyifli rekabeti vandallıkla karıştıran bu kriminal tiplerin aralarını düzeltmek sayın başkanların işi olmamalı. ---------  ÇETİN ALTAN ÇETİN Altan vefat etti. Çetin Altan’dan söz ederken, “Büyük yazardı, gazeteciydi” demek yetmez. O bu toplumun yaşayan en önemli filozoflardan biriydi. Resmi öğretinin biçimlendirdiği zihin yapılarımızda şimşekler çaktıran, fırtınalar yaratan ve düşün haritamızı yepyeni ve evrensel değerlerle besleyen hatta değiştiren bir “Cesur ihtilalci” idi. Dış dünyadaki gelişmelere gözünü kapayanlara inat, hep gardını almadan ringe çıkan bir şövalye boksör gibi, özgürlükçü bir ruhla demokrasiyi, insan olmayı, gustoyu, mutluluğun ve keyfin peşinden gitmeyi, “önemli” değil, “değerli” olmayı öğütledi bizlere. Doğru bildiğini içinde bulunduğu ortamın olanaklarını sonuna kadar zorlayarak savundu, yaşamın sonuna kadar sadece “kalemiyle” mütevazı yaşadı. Sosyalistliğinde de, liberal demokratlığında da hep dürüst ve samimi oldu. O sebebe vicdanın rehberliğinde değişmekten hiç çekinmedi, her daim taze kaldı. Huzur içinde uyu “Büyük Usta...” -------- Nasıl – Niçin? İNSANOĞLUNUN 6 milyon yaşında olduğu söyleniyor. Evren çok daha uzun, 13.7 milyar önce oluşmuş. Dünya da evrenin bir parçası olduğuna göre “insan” olarak kıdemli değiliz, hatta çömezin çömezi sayılırız. Ama diğer canlılardan bir farkımız var. Sebebi her neyse bizler düşünebiliyoruz, akıl yürütebiliyoruz. Aklımızla “Nasıl?” sorusuna yanıt arıyoruz. Buldukça bilgiyi biriktiriyor, onları sentezliyor ve yeni bilgiler oluşturuyoruz. Bilim ve teknoloji dünyayı kolaylaştırıyor, işleyişi kavramaya çalışıyoruz. Ancak idrakimiz bir yerde sınırlı kalıyor. “Niçin?” sorusunu doyurucu biçimde cevaplayamıyoruz. Sezgilerimiz aklın iskelesinden fazla uzaklaşınca fantezi de boğuluyoruz. Bu yüzden bir “tek”e kendimizi emanet edip rahatlama yolunu seçiyoruz. Bu kaçınılmaz teslimiyet beraberinde “istifade zeminleri” oluşturuyor. Kitaplar, öğretiler, reçeteler ortaya çıkıyor, yeryüzündeki hakim otoritenin değirmenine su taşırken buluyoruz kendimizi. Ulaşamayacağımız “Niçin?”in içimizde yarattığı endişe çoğaltılıyor, hakimi-mutlak’ın “sözde yeryüzü gölgelerinden” medet umuyoruz. Evet, bugün ülkemiz “Nasıl?”la “Niçin?”in, hangisinin temel omurgamız olacağını sorgulayacak, bakalım tercih ne olacak?",https://www.hurriyet.com.tr/yazarlar/sitki-sukurer/baskanlar-ne-polis-ne-yargidir-40008289
Sıtkı Şükürer,Böyle mi olacaktık,"Ekim 03, 2015 13:37","TÜRKİYE’nin “az demokrasi” deneyimi vardır. Tamam, sistem merkeziyetçiydi, kimlikleri bastırırdı... Falan, ama onun çizdiği çerçeveye uyumlu olduğun takdirde önün de açılırdı. Devlet bürokratik bir tarifle ağır aksak da olsa işler, asgari ölçüde bile olsa bir “müesses nizam”dan söz ederdik. AK Parti “çok demokrasi” vaadi ile iktidara geldi. Başlangıçta çoğumuz heveslendik, sevindik, “daha iyi olacak, fıstık gibi olacak” demeye başladık. Ancak öyle olmadı. Askeri vesayetin güdümündeki “az demokrasi”yi aratan ve “hiç demokrasi” endişesi yaşatan gelişmelere tanık olmaya başladık. Şu anda çoğumuz 1 Kasım seçimlerinde şayet mevcut iktidar seçimleri kaybederse hiçbir problem yaşanmayacağının garantisini göremiyor. Bu ülke Tanzimattan beri çalkalana çalkalana doğruyu, makulü bulmaya çalışıyor. Artık net bildiğimiz, 19. Yüzyıldaki milliyetçilik akımlarının tüm coğrafyamızı perişan ettiği. Küçülen, parçalanan imparatorluğun elde kalanlarıyla, “yasaklayan, dışlayan, kovan, eziyet eden bir anlayıştan türetilmiş” bir payda oluşturmaya ve bunun üzerinde tutunmaya çalıştık. Biz de bilirdik demokrasiyi yaşamayı. Ancak o dönemler başka türlüsüne imkan vermedi. Nihayet şartlar olgunlaştı, demokrasi güneşi, baharın tazeliğinde içimizi ısıtacak kıvama geldi. Ama, heyhat. Sanki tek ezilenler onlarmış gibi, kuyudan ilk çıkan muhafazakar bir hizbin birikmiş duyguları, intikam dolu bir ortam dayatmaya başladı. Ahmet Hakan’a yapılan saldırı, yaratılan bu iklimin sonucudur ve sorumlusu maalesef bahse konu “arızalı zihniyet”tir. Yine maalesef ülke süratle “hiç demokrasi”ye doğru sürüklenmektedir. İşin acısı, “demokrasi acemisi, demokrasi tembeli” olan bizler ne yapacağımızı bilmiyoruz. Elimizde kalan “Hürriyet”in de gittiği gün, eksik halkanın tamamlanacağını dehşetle yaşıyor, “böyle mi olacaktık” tablosunun hüznünü hissediyoruz. ------ İnsanlık dramıdır mübadele BAYRAMDA 36 kişilik bir grupla Nedim Atilla’nın önderliğinde Girit’e gittik. Mübadele izlerinin hala yoğun olarak yaşandığı bir yer Girit. Mübadele “din esaslı” yapıldığı için pek çok İzmirli’nin Hristiyan akrabaları bu adada yaşamaya devam ediyor. “Türk tohumu” diye tanınan Maria Teyze’nin lokantasında yemek yerken, yaşlı kadının gruptan bir arkadaşımızın büyük teyzesi olduğu, o esnada tesadüfen keşfedildi. Bu inanılmaz olaya tüylerimiz ürpererek şahit olurken, arkadaşımızın nerede ise nutku tutulmuş, Maria Teyze ise ağlayarak haç çıkartıyordu. Tamam, resmi tarih üzerini örttü, fazla kurcalamayalım, “mecburduk” falan diyelim, ama “mızrak da çuvala sığmıyor be birader”. Böylesi bin yıllık dengeleri paramparça etmeye kimin ne hakkı, haddi vardı, açıkça düşünmeden edemiyor insan. ----- Nedim Atilla GİRİT’ten söz ederken Nedim Atilla’nın organizasyonu demiştik. Ancak, Nedim’den söz ediyorsak, burada biraz duralım. Nedim Atilla, çok kişi tanısa da eksiksiz herkesin bilmesi gereken çok özel bir değer. Sevgili Nedim bir Ege aşığıdır, müthiş içselleştirdiği bu kültürün, keyifle sentezlenmiş senfonisini bir virtüöz edasıyla, hiç sakınmadan, hiç yüksünmeden, hiç üşenmeden, olağanüstü haz vererek uzun yıllardır bizlerle paylaşır. Sevgili Nedim; Homeros, Kazancakis, Halikarnas Balıkçısı, Şadan Gökovalı... Damarının günümüzdeki mirasçısıdır... Seni “pamuklara sararak seviyoruz” Nedim Atilla. İyi ki varsın. ----- Uzayan dal bizden olsun SEVGİLİ Necip Kalkan büyük bir ihtimalle hayalini kurduğu milletvekilliğine nihayet ulaşacak gibi. Uzun yıllar Ticaret Odası Meclis Başkanlığı yapan Necip Bey, insan ilişkilerinde sıcaklığı, sempatikliği ile iş dünyasının çok sevdiği bir isimdir. Karabağlar’dan AK Parti Belediye Başkan adaylığından sonra 1 Kasım seçimlerinde 1’nci Bölgeden seçilebilecek bir sırada milletvekilliği için yarışacak olan Necip Kalkan, çoğumuzda “partiler üstü bir aday” algısı yaratıyor, tıpkı Işılay Saygın gibi. Hani o söz nasıldı? “Uzayan dal bizden olsun”. ----- Ayıp oldu SİYASET çok özel bir zanaat. Hani fedakarlık falan denilir, alakası yok. Hele iktidar olduğunuzda müthiş bir tatmin sağlar. O yüzden, bu tadı alanlar bir türlü bırakmak istemezler. Ama, şaşmaz kural, “olgunluğun bir üst aşaması çürüme”dir. Üç dönem kuralını bu sebeple çok takdir etmiştik. AK Parti 12 yıl boyunca bu prensipleri var diye, diğer partileri “eksiklendirdi”, rantından istifade etti, bizlere de “helal olsun” dayatması yaptı. Ama, hepsi yalanmış. Tek kelime ile “ayıp oldu”.",https://www.hurriyet.com.tr/yazarlar/sitki-sukurer/boyle-mi-olacaktik-30224216
Sıtkı Şükürer,Binali Yıldırım,"Kasım 14, 2015 18:00","Sanki politikacıdan ziyade deneyimli bir mühendis izlenimi veriyordu. Becerikli, hizmet odaklı, kendisini kanıtlamış üstelik esprili bir figür vardı karşımızda. Sonra, 1 Haziran seçimlerinde üç dönem kuralı nedeniyle aday olamadı. O dönemlerde parti içinde kendisine muhalif olanlar tarafından yıpratıldığını ve siyaseten bir irtifa kaybı yaşadığını gözlemiştik. Derken, seçimler yenilenmeye ve üç dönem kuralı kaldırılmaya karar verilince, “ibre” tekrar kendisine dönmeye, Davutoğlu’nun Cumhurbaşkanı’na karşı ön görülenden daha fazla güç kazanmasını önlemek üzere, Saray nezdinde “ilave itibarlandırılma” rüzgarı almaya başladığını izledik. Artık Binali Bey morallenmişti. 1 Kasım’a giden süreçte kendisini defalarca dinleme fırsatımız oldu. Ancak, sanki bildiğimiz Binali Yıldırım’dan farklı bir insan vardı karşımızda. O teknisyen nitelikli, her daim gülen ve güldüren kişi gitmiş yerine gergin bir politikacı tiplemesi gelmişti. Konuştuğu insanları zaman zaman “uslandırmayı” tercih ediyor, ölçüyü zorladığında alışık olunmayan sessizliklere sebep oluyordu. Ayrıca, muhafazakar yapısının yanında katı Türk Milliyetçisi karakteri ilk defa bu kadar ön plana çıkıyordu. Erzincan’dan kopup gelen gençlik esintileri, “barış süreci”, “demokratik uzlaşı” gibi kavramlara aşırı bir mesafe koyuyordu. Şimdilerde, kendine seçtiği yeni rolle artık, AK Parti’nin şahin kanadında yer alan, siyasi ikbalini Erdoğan’la örtüştüren, sadece hizmet adamı değil, aynı zamanda iddialı politikacı olmayı tercih eden yepyeni bir Binali Yıldırım var. Açık söyleyelim, bize eski Binali Bey daha sempatik geliyordu. ----- Problem dörtnala geliyor ANTAKYA’ya gidenler bilir. Büyük ölçüde bir Arap kentindesinizdir. Ahali’den mutfağına, sınır ötesine dolmuşlar, sokaklarda çalınan müzik... Renkli bir Türkiye gerçeğini yaşatır bizlere. Şimdilerde benzer görüntülere tanık olmak istiyorsanız, fazla uzağa gitmeden Dönertaş, Basmane, Hatuniye Camii civarı, Aya Vukulos Kilisesi etrafında kısa bir gezinti yapın. Sayıları onbinleri aşan Suriyeliler buralarda kapsamlı bir yerleşiklik örgüsü oluşturmuşlar. Adeta kendinizi Halep’te zannediyorsunuz. İşin enteresanı bölgenin esnafı da bu değişime ayak uydurmuş, yepyeni, gıcır Arapça tabelalarla, Araplara özgü yemeklerle yeni sakinlerine hitap ediyorlar. Bakın, artık kış geliyor. Bu insanlar Kemeraltı’nın metruk binalarında bir köşeye kıvrılıp durumu idare ediyorlardı. Soğukların artması bir yandan, Avrupa’ya geçişlerin zorlaşması diğer yandan, giderek büyüyecek bir sosyal facia tam “bağrımızda”, kentin en orta yerinde helmelenip duruyor. Aç insana kimse meşruiyet sorgusu yapamaz. O genç insanların çok yakın zamanın acımasız suç örgütleri olacağını kestirmek için kahin olmaya gerek yok. Devlet hiç şüphesiz bir şeyler yapıyordur. Ama işin içinde çoluk, çocuk, kadın, genç olunca, üstüne üstlük, sefalet, açlık kol geziyorsa, rahvan tutumlar, sorunu zamana çiğnetme yöntemleri geçerli olamaz. Ticaret Odası, Esnaf Odası, diğer tüm STK’lar; somut, akut, yakın bir tehlike, bir sıkıntı önümüzde duruyor, lütfen bu meseleye bir el atın. ----- Lastiği enerji fiyatları patlatır GEÇEN hafta ABD ekonomi verileri beklenenden de iyi gelince Amerikan Merkez Bankası’nın (FED) aralık ayında faizleri artırması çok muhtemel hale geldi. Yani, bizim gibi ülkelere ucuz ve bol döviz dönemi bitecek. Türkiye %5’lerin üstünde büyümek istiyorsa 50 ile 80 milyar dolar civarında dış finansman bulma durumunda. Şimdilerde %3’ler mertebesinde büyümeye razıyız. Bu halde bile yıl sonu itibariyle 37-38 milyar dolar civarında cari açık bekleniyor. Üstelik dünya enerji fiyatlarının “yerlerde süründüğü” seviyeleri yaşıyoruz. Ekonomistler önümüzdeki 1,5-2 yıl içinde, Rusya’nın da tazyikiyle enerji fiyatlarının tekrar yükselebileceğini öngörüyorlar. Bu senaryo gerçekleşir ise, FED’in oluşturduğu ekonomik iklimde, dışa bağımlı enerji yapımızla %3’lük ekonomik büyüme bile hayaldir. Hatta açık söyleyeyim, dış ödemeler dengesinden kaynaklanan çok ciddi bir kriz, tıpkı 2001 yılında olduğu gibi, garip ihtimal yaşanabilir. İşte o aşamada, şimdiden uyaralım ne %49,5 kalır ne de iktidar partisi. Neyse, Türkiye büyük ülkedir, felaket tellallığı yapmanın alemi yoktur diyelim. Ama siz, yine de de ekonomistlerin söylediklerine kulaklarınızı verin, yüreğiniz ağzınızda dünya enerji fiyatlarını dikkatlice izleyin.",https://www.hurriyet.com.tr/yazarlar/sitki-sukurer/binali-yildirim-40014057
Sıtkı Şükürer,Milleti oyuncak gibi kurmak kolay mıdır?,"Ağustos 02, 2015 01:40","SON Kürt kalkışması 1984 yılında başladı. 40 bin insanımız öldü. Bu böyle gidemezdi. Uluslararası toplumun da baskısıyla AK Parti hükümeti silahlı Kürt örgütünü muhatap alıp bir anlaşma zemini yakalamayı hedefledi. Esasında işler iyi gitti. 2013 Nevruzu’nda örgüt liderinin kamuoyuna okunan mektubuyla çözüm ihtimaline iyimser bakanların sayısı epey arttı. “Dolmabahçe mutabakatı” ile de artık bu meselenin “geride” kalacağına dair inançlar yükseldi. Barışçı yüzler gülüyordu. Bu arada Kürtlerin partisi HDP, sempatik genel başkanıyla, demokrasi temelinde Türkiye’nin partisi olmak istediklerini söyleyerek, Kürtlerin barış elini uzattıklarını ifade ediyordu. Tüm bu gelişmeler halkta karşılık bulacak ve HDP 7 Haziran’da her kesimden yüzde 13’ler mertebesinde oy alarak barajı aşacaktı. DENGELER BOZULDU Seçim sonuçları hiçbir partiye tek başına iktidar imkanı vermemişti. İşte bu noktada bu durumdan HDP’yi sorumlu tutan iktidar, mutsuzluk emareleri göstermeye başladı. Vaka, seçim sürecinde milliyetçi oylara oynanmış, ancak iktidar için yeterli olamamıştı. Bu gelişme sonrasında, zihinlerinde “barış sürecinin” ipini çekmeye karar vermeleri zor olmadı. Beri yandan örgütün silahlı kanadı da kendisinin tasfiyesine hazırlıklı görünmüyor, parlamentoya yansımış Kürt temsilcilerine hazımsızlık gösteriyordu. Neticede pamuk ipliğiyle örülen dengeler bir internet fenomenin çizdiği çerçeveye uyumlu olarak bir anda bozuldu. Ölen insanlar, ailelerin feryatları, patlayan ve patlayacak bombaların acısı, tedirginliği, yükselen duyarlılıklar, şehitler... Tüm bilindik kareler, yine tekrarlanmaya başladı. BAKALIM NE OLACAK Bu arada henüz hükümet kurulamamış ve erken seçim ihtimali iyice artmıştı. HDP ve onun başkanının işi zordu. Bir izah ve tavır belirleme güçlüğü yaşaması mukadderdi. Kimin haklı, kimin haksız olduğu yine köşelenmiş, hamasetin kuralları makul zihinleri esir almaya başlamıştı. Ortam, erken seçimde milliyetçi oylara göz dikenler için elverişli hale geliyordu... Evet bakalım şimdi ne olacak, toplum bu “kurgu” gibi duran gelişmeleri değerlendirip, olası seçimlerde nasıl tepki verecek? Koalisyon ihtimali yüksek YENİ seçilen vekilseniz, sevinciniz daha kursağınızdaysa, ister şu parti ister bu, erken seçim istemezsiniz. Hele AK Partili iseniz, bir yandan birkaç aylık beklemeyle 3 dönem şartını aşanlar, diğer yandan belki de sizin üçüncü döneminizin dolması ve beklemeye alınmanız, huzursuzluğunuzu, belki de isyanınızı tetikleyecektir. Ancak belirtmek gerekir ki, mevcut durum, gün geçtikçe, kaçınılmaz olarak seçime hevesli görülmeyen Başbakan’ın konumunu güçlendiriyor. Zira sistem, Başbakan’ı devlet işlerinin icrasından birinci derece sorumlu görüyor. 7 Haziran başkanlık sisteminin reddi gibi algılandığından, siyaset Cumhurbaşkanı için acımasız hükmünü ağır ağır icra etmeye başlayacaktır. Cumhurbaşkanı, “Kıblenin” Başbakan’a dönmesini engellemesini bir erken seçim başarısında görebilir. Bu durumda dahi başkanlık için anayasal bir çoğunluk sağlanamazsa Sayın Davutoğlu bu başarıyı kendine mal edip gücünü artırarak koruyabilir. Benzer durumlar CHP için de geçerlidir. SEÇİMİ BANKO GÖRMEYİN CHP’nin bugünkü yönetim kadrosunun pozisyonunu koruması, ancak hükümete koalisyon ortağı olunması halinde mümkündür. Aksi durumda, erken seçim sonucunda AK Parti’nin tek başına iktidar olması Sayın Kılıçdaroğlu’nun tasfiyesini gündeme getirir. Tamam, siyaset ilkeler üzerinden yapılır, şahsi ikballer, ihtiraslar ikinci plandadır. Ama siyasi hayat böyle tecelli etmiyor. Hiç kimse, ülkesi için güzel temenni ve tespitlerini kendinin dahil olmadığı bir denklemden soyut düşünmüyor ve gücü varsa sonuna kadar rakiplerini elemeye çalışıyor. Yani, demek istiyoruz ki, erken seçimi banko görmeyin. Deyin ki oldu, Sayın Davutoğlu’na daha uzun vadeli bakın, muhalefette kalacak bir CHP’nin de Sayın Kılıçdaroğlu’nu taşımayacağını galip ihtimal olarak değerlendirin.",https://www.hurriyet.com.tr/yazarlar/sitki-sukurer/milleti-oyuncak-gibi-kurmak-kolay-midir-29704032
Sıtkı Şükürer,"""Şerefsiz onbaşı""","Ağustos 09, 2015 01:36","TANSU Çiller siyasete tepeden inmişti. Rahmetli Yavuz Gökmen’in deyişle, ‘şarışın, güzel kadın’dı o. Tecrübesizliği nedeniyle unutulmayan gaflara imza atmıştı. Siyasi muarızı Mesut Yılmaz’dı. Bir gün bir sebepten çok sinirlenmiş ve ona “Şerefsiz onbaşı” deyivermişti. Hala bu nitelemenin gizemi çözülebilmiş değildir. Neden onbaşı, niçin şerefsiz, hangi çağrışım, neden bu “çıktı”. Sarf edilen söz gazetelere manşet olunca, onbaşılar ayağa kalkmış, hatta onbaşı dernekleri dava açmıştı. Netice ne oldu, hatırlamıyorum. Yani, “HDP’ye oy atan şerefsizlere” sesleniyorum, öyle hemen üzülmeyin. Tarih bazen tekerrür eder. Maalesef “şeref” kelimesi “öfke kontrolünün” yumuşak karnı olmaya devam ediyor. Rıdvan gibi RIDVAN Dilmen topla aniden hızlanır, bir anda kazık fren yapar, peşinden sürükledikleri yerdeyken ters istikamette çalım atardı. AK Parti’nin temel meselelerdeki yaklaşımlarını gözlediğimizde, hatıralarımızda “Rıdvan” canlanıyor. Futbol için faydalı sonuç üreten bu özellik, konu siyaset olunca hepimizi “serseme” çeviriyor. Avrupa Birliği, Esad, Fetullah Gülen... Ve daha bir çok kişi ve konuda çok radikal değişiklikler yaşandı. En son “Kürt politikası” da bu zigzag kültüründen nasibini aldı. Mantıklı gerekçeler Esasında siyasetçinin pragmatist olmasında, zaman, zemin ve şartlar değişince tutum ve tavırlarını gözden geçirmesinde bazen gereklilik vardır. Hani omurgasını sağlam tutmanız koşuluyla, değişen beklenti ve menfaatlara uyumlu farklı yaklaşımları savunabilirsiniz. Ama savrulmanın da bir ölçüsünün bulunması, daha da önemlisi izah edilebilir, mantıklı gerekçelerinin olması icap eder. Pek tabii, “ben duruşumu hep muhafaza ettim” anlayışını kutsamıyoruz. Bu tarzla da ancak “bozuk saat” olunur. Siyaset, yine futboldan örnekle, “Kale direği” gibi dimdik durularak yapılamıyor. Zira hayat dinamik ve doğru bildiğimiz her şey, ilave gelen her “veri” ile yeniden tanımlanıyor. Diyeceğimiz, “makul” denilen tanrısal kriterin ipine sarılmadığımız zaman, sınırları zorlayan esnek ya da katı tutumlar, aynı derecede faydası tartışmalı sonuçlar doğuruyor. Bayıltan satranç SİYASET artık bir satrança dönüştü. En şaşırtıcı hamleler de MHP’den geliyor. Hani, derin bir taktik anlayış içinde siyaset yapmak, kendini aşırı akıllı zannetmek bazen ters tepebilir. MHP, oy kaybedeceğini varsaydığı AK Parti seçmenini ürkütmeden kendine çekmeyi hedefliyor. Ama, heveslerini biraz fazla fark ettiriyor. Galiba insanlarımızın siyasetçilerden beklediği “açık ve anlaşılır” olmaları. Şeffaf, hesapsız, samimi, sahici bir politik anlayış, kurnaz siyasetten yorulanlar için mutlaka tercih nedeni olacaktır. Etkisine sınır Hissiyatımızı odur ki, erken seçime mesafeli duranlar makul çoğunluğu arkalarına alıyor ve basireti temsil ediyorlar. CHP, şu aşamaya kadar en sakin ve yapıcı duruş sergileyen parti görünümünde. Esasında onlar yönünden sanki en öncelikli olan Sayın Cumhurbaşkanı’nın etkisini sınırlandırmak. Pek tabii bunun yolu da, fazla zorluk çıkartmadan Sayın Davutoğlu’nun kuracağı koalisyona “evet” demek. Ha, bu tercih belki de AK Parti’nin tekrar güçlenmesine vesile de olabilir. Ancak, gördüğümüz kadarıyla CHP’liler yönünden Cumhurbaşkanı’nı sınırlandırması her şeyden daha önemli. HDP’ye gelince... Bence hiç gelmeyelim. Zira gariplerin işi zor, çok zor.",https://www.hurriyet.com.tr/yazarlar/sitki-sukurer/serefsiz-onbasi-29762903
Sıtkı Şükürer,Kara bulutlar çoğalıyor,"Ağustos 29, 2015 14:11","ULUSLARARASI derecelendirme kuruluşları ülkemize pek sevimli bakmamaya başladılar. Moody’s zaten negatif izlemeye aldığı notumuzu muhtemelen düşürecek. Hatırlayın Nisan 2014’de ülke görünümünü “durağan”dan “negatif”e çevirmiş, “yatırım yapılabilir” seviyede bulunan kredi notunu Ağustos 2015’te pas geçerek güncellememişti. Şimdi Aralık 2015’te görüş açıklaması yapması bekleniyor. Şayet, beklendiği gibi bir not düşümü olursa, bu hiç iyi olmayacak. Standart&Poor’s ise, geçen hafta ülkenin belirsiz siyasi manzarasına vurgu yaparak, kırılgan yapımızın sıkıntı oluşturacağını ifade etti. Fitch ise, Mart 2015’te, “yatırım yapılabilir” seviye olarak gördüğü kredi notumuzu, tekrar teyit etmişti. Ama köprünün altından sular çok hızlı akıyor. Hani zaten dünya da karışık. Çin’de garip şeyler oluyor, 2008 Mortgage krizinin dip dalgaları buralara ulaştı ve bu durum dünya borsalarını aşağıya doğru çekiyor, global endişeler kabarıyor. FED, bir türlü şu meşhur faiz artış takvimini açıklayamadı, belki de vazgeçecek. Bizde ise, ekonomik verilerde bozulma en fazla kendini döviz kurlarında gösteriyor. Allah’tan kamu finansman dengemiz şimdilik iyi. Umarız seçim nedeniyle o da popülist uygulamalara kurban gitmez. Özetle; 2016 yılı da dahil, ufukta hiçbir iyimserlik bulutu gözükmüyor. ------ Halife, Tanrı’nın gölgesidir ÇOK tanrılı dinler beşeri dünyada, monarşinin zihinsel alt yapısının oluşmasına ciddi katkı sağlar. Öyle ya, alemlerin tek bir hakimi varsa, ezeli ve ebedi düzen buysa, onun yarattığı insanın yönetim düzeni de bu esasa uygun şekillenir. Mamafih, mevzu beşeri iktidar olunca “çok tanrılı eski Türkler’de” bile, bir biçimde “kaynağı” ilahi bir kökene bağlamak hep işe gelmiştir. Emeviler “halife”yi Allah’ın gölgesi addetmeye meyillenmişlerdir. Tüm Hristiyan ortaçağ felsefesinde kilise, “Omnis potestos a deo” formülasyonuyla “her iktidarın Tanrı’dan geldiğine” vurgu yapmıştır. Yani, ülkemizin necip yöneticilerinin Allah’ın bir lütfu, hatta takdiri olduğu gerçeği(!), çok bilindik ve eski bir teze dayanıyor. İktidarları devam ettiği müddetçe muktedirlerin bu yaklaşımı itibar görmüştür. Ancak devran değişince, Tanrı’nın nasıl olur da bu kadar sık ve hızlı fikir değiştirdiğine hep şaşılmıştır. ------ İnadına barış BİRİLERİ bir sebepten çözüm sürecinden vazgeçiyor. Hemen arkasından acılar yaşanmaya ve “şehit cenazeleri” ile tetiklenen müthiş bir tepki ve duygusallık toplumu sarmaya başlıyor. Sanki bir düğmemize basılınca hep aynı hareketi yapan kurulmuş oyuncaklar gibiyiz. Birbirinin karbon kopyası davranışlarımızı eksiksiz yerine getiriyoruz ve adeta “kıvama gelmişliğimizle” projeyi başlatanları mutlu ediyoruz. Şimdi herhalde sıra, kabaran milliyetçi duygularımızla bu işleri köpürtenlere oy vermeye geldi. Böylesi anlarda makul seslere kulaklar kapanıyor, meydan şahinlere kalıyor. Şayet dünya görüşünüz “insan” odaklıysa, üzerinde yaşadığınız topraklara bağlılığınız “yurtsever” ve “sevecen” bir temele dayanıyorsa, demokrasi dışındaki zihniyetleri hastalıklı buluyorsanız, mutluluk ve huzurun paylaşmaktan geçtiğine inanıyorsanız, çoğulculuğun ve farklılığın yaşam kalitenizi yükselten bir zenginlik olduğunun farkındaysanız, yani sizler bu toplumun en az %60’lık kesimiyseniz... Böylesi anlarda kaldırılan toz bulutunun bizleri kör etmesine müsaade etmemeliyiz, inadına, yalpalamadan, bu yaklaşımları sahiplenenlerle omuz omuza barış, barış, barış demeliyiz.",https://www.hurriyet.com.tr/yazarlar/sitki-sukurer/kara-bulutlar-cogaliyor-29938426
Sıtkı Şükürer,Bayatlıyoruz,"Ağustos 16, 2015 01:24","EKONOMİ ne olacak? Şüphesiz kısa vadeli “dolar, borsa” tahmini falan asla yapmıyoruz. Artık öğrendik ki, öyle bakışları ufka salarak, sallamakla bu işler olmuyor. Ancak genel trendi de gözleyebiliyoruz. OLUMSUZ GELİŞMELER Evet, Türkiye açısından gelişmeler olumlu gözükmüyor. Sebepleri ortada: - Hükümet yok. - İç siyaset belirsiz. - Barış süreci tersine döndü. - Dış siyaset çuvallamaya devam ediyor. - FED faiz artırdı, artıracak. - Cari açığın finansmanı zorlaşıyor. - Üretim hız kesti. - İnşaat sektörüne dayalı büyümeyle ilgili karamsar tahminler çoğalmaya başladı... Listeyi uzatmak mümkün. TAM ORTASINDAYIZ Tamam 14 yılı aşkın bir süredir, arada bir yalpalasak da, ekonomik performans hep idare etti. Gerçi son 6-7 yıldır ortalama büyüme oldukça düştü ama moralli olmaya hep alıştık, özgüvenimizi koruduk. Ama, hem tedbirsiz davranmak hem de “okunmuş, üflenmiş” gibi hiçbir şey olmadan yola devam edeceğimizi ummak, maalesef bir arada olamaz. Çevremiz kötü örneklerle dolu, siyasi istikrar mesela Ukrayna’dan Mısır’a, Suriye, Irak, Sırbistan’a, bu ülkelerin başına neler geldi? Biz de uzayda değil, tam bunların ortasındayız. KOLLARI SIVAYALIM Ekonomik kriz mesela ABD’den Çin’e diyelim, başka örnek bile vermeyelim. Bunların başına gelen bize de olmaz mı? Kırılgan yapımız her şeyin hep iyi gideceğine dair hiçbir güvence vermiyor. Özetle, son on beş yıllık göreli iyilik gösteren ve son birkaç yıldır kan kaybetmeye başlamış siyasi ve ekonomik istikrarımız açık bir şekilde “bayatlama” sinyalleri veriyor. Bu sebeple, “aman dikkat”, 2016 bahar aylarında kriz bekleyenleri haklı çıkarmayacak tedbirler için acilen kolları sıvayalım. Şeref Haktanır OĞUZ Aral’ın unutulmaz tiplemesiydi “Utanmaz Adam, Şeref Haktanır”. Gırgır dergisinde her hafta maceralarını heyecanla bekler ve zevkle okurduk. “Şeref” kavramının bu denli popüler olduğu günümüzde Utanmaz Adam Şeref, her türden şerefsizliğin sembolüydü. Sözlerinin eri değildi, beleşçiydi, kaypaktı, cerzebeli, renkli ve tehlikeliydi. Bu sebeple ironik bir şekilde Oğuz Aral ona “Şeref Haktanır” ismini layık görmüştü. Esasında “Şeref” gibi soyut kavramlarla insanları nitelendirdiğinizde, en fazla “size göre” bir tanımlama yapmış olursunuz. SAMURAY KÜLTÜRÜ Bu sebeple şerefsizlikle itham ettikleriniz, aynı nitelenmeyle ve kolaylıkla size dönebilir. İşin tuhafı böylesi durumlarda herkes kendine göre haklıdır. Bu arada Şeref’in şoförü Korna Kamil’i de unutmayalım. Her Utanmaz Adam’ın mutlaka “ebüvee, vanki de vanki” diyen yancı Korna Kamil’leri vardır çevresinde. İşte bu Korna’lar, her daim tezahüratla karşılar Şeref Haktanır’ları. Galiba Şeref, Onur, Haysiyet, Gurur gibi kavramlar Doğu toplumlarında “hamaset mezesi” olmaya çok müsait. Hatırlayın, İzmit Körfez geçiş projesinde gecikmeye sebep olan bir hatadan kendini sorumlu tutan Japon mühendis intihar etmişti birkaç ay önce. Daha ziyade bir şövalye veya samuray kültürüdür bu tip kavramlar. “Bizans artığı” bu topraklar, çok şeye limon sıktığı gibi, maalesef bu kavramının da içini boşaltıyor, masum canların acılarından beslenmeye çalışıyor.",https://www.hurriyet.com.tr/yazarlar/sitki-sukurer/bayatliyoruz-29821681
Sıtkı Şükürer,Yurtseverlik bilinci,"Eylül 12, 2015 17:04","MUHALEFET partilerinin tepki koyması, gazetelerde köşe yazarak çabalamalar, STK’ların cesur çıkışları, sosyal medyada dedikodu ile karışık protestolar, 300 - 500 kişinin Beyoğlu’nda yürümesi... Tüm bunlar demokratik bir zemin varsa anlamlıdır. Demokrasi; naif, uzun soluklu, ince ince dokunan, vicdanların utandırıcı denetiminde, değişime dayalı yaptırım oluşturan bir medeniyet seviyesidir. Halkın nabzını tutan kamuoyu şirketlerinden biri yüzde 54’ümüzün siyasi iktidardan korktuğunu belirlemiş. Yani daha ötesi var mı? Bu ülkenin makul insanları giderek içlerinde isyanlarını kabartıyorlar. Bu insanlar devlet otoritesine saygı ve itaat gösterirler, başka türlüsünü bilmezler. Demokrasiyi askerlere güvenmeden yaşatmak gereğinin bilincine çoktan vardılar. Uluslararası toplumun dertlerine derman olmayacağını görüyorlar. Hani, ”biraz kıpırdanalım” deseler, devlet gücünü elinde bulunduranların hoyratlığından ürküyorlar. Sandığın bile, giderek iktidar değişikliğinde kriter olma ağırlığını kaybettiğinin farkındalar. Tamam, tüm bu manzarayı sadece kişilere endeksli yaklaşımlarla açıklamayalım ama yöneticilerimizin tavrının problemli olduğu da çok açık. Ülke; giderek Dinciler, Laikler, Kürtler, Türkçüler, Aleviler, Sünniler... Tasnifi nasıl yaparsanız yapın, bölünüyor, keskinleşiyoruz, kutuplaşmalar umutlarımızı karartıyor. Çetin Altan “enseyi karartmayın” der. Bu cümleden hareketle 77 milyonun her bir ferdinin bir taraflarında muhafaza ettiği sağduyuya hitap edecek bir “bütünleştirici çözümün” bu ülkeyi mevcut durumdan çekip çıkartacağına inanmak istiyoruz. Her şeye rağmen koruduğumuz “demokratik çerçeve” böylesi bir mucizeyi yaratabilir. Yaşar Kemal ne derdi. “ O iyi insanlar, o güzel atlara binip gittiler”. Gittikleri yer, 77 milyonun her birinin yüreklerinin diplerinde, kuytularında. Gittikleri gibi, barış için, huzur için, paylaşmak, hoş görüyü yeniden tesis etmek için gelmeliler. Yani her birimizin bir yerlerinde sakladığımız “yurtseverlik bilinci” artık bu güzel ülkenin kaderine el koymalıdır. Bu beklentiyi “romantik” buluyorsanız, uzatmayın, çekin memleketin ipini, ne olacaksa olsun. ---------- TALES MATEMATİK MÜZESİ Geçenler de bir vesile Aydın Başak Koleji’ni ziyarete gittik. Okul yöneticileri müthiş bir projeyi hayata geçirmişler. Türkiye’de bir ilk olarak, “Tales Matematik Müzesi’ni” bu yıl açmışlar. Okullarda hepimize matematik ve geometri ile ilgili bir şeyler öğretilmiştir. Benim aklımda, ihtimal sonrasında fen bilimlerini tercih etmediğimizden, pek bir şey kalmamıştı. Tamam, suçun büyüğü bize ait, ama inanın Matematik Müzesi’nde bu yaşta bile görüp kavradıklarımı okul çağlarında yaşasaydım, mesela Pisagor ve Leonardo Da Vinci çok daha farklı anlam ifade eder, bağlı olarak yaratıcı ve analitik düşünmenin ipuçları erken yaşlarda, üstelik “kalıcı” olarak hayatıma girerdi. Neyse, bu sütunlar kendimiz için üzülme yeri değil. Gençler ve gençleri oraya götürecek olanlar, Aydın Tales Matematik Müzesi’ni programınıza almanızı şiddetle tavsiye ederim. -------- 7 BİLGELER Rotamız güneye dönmüşken, Selçuk Çamlık yolunda yeni farkına vardığımız bir lezzet vahasından söz etmeden geçemeyeceğiz. Yedi Bilgeler Restoran, Şarapçılık, Butik Oteli. Yeme-içme kültürü deyince hepimizin aklına ilk gelen isim olan Nedim Atilla vasıtasıyla bu çok özellikli yeri tanıma fırsatımız oldu. Ana yoldan Demiryolu Müzesi kavşağında sağa dönüp, bir müddet gidince özenli yapılmış mimarisi, küçük bir bağı, Michelin yıldızlı restoranları andıran özenli menüsü ve sunumu ile bir Bilbao esintisi yaşıyorsunuz. Bu ülkede çok sayıda “lezzet avcısı” var. Bir yerin namı duyulursa bizim gibiler mesafe tanımaz, gider ve gereğini “ifa eder”. Bu sebepten yer uzakmış, sapaymış hiç önemi yoktur. Yeter ki siz iyi bir şeyler yapın, kalitenizi istikrarlı şekilde sürdürün. Mutlaka takdir görürsünüz. Ha, bu arada “7 Bilgeler” ne demek, o da uzun ve apayrı bir yazı konusu.",https://www.hurriyet.com.tr/yazarlar/sitki-sukurer/yurtseverlik-bilinci-30057724
Sıtkı Şükürer,‘Üç dam kare ası’ gerçeği,"Ağustos 22, 2015 17:13","VAHŞİ Batı’da bir gazinoda poker masası. Jilet gibi giyinmiş kumarbaz rest çekiyor. Altın aramasından aylar sonra yeni dönmüş kovboy “gördüm” diyor. Kumarbaz “Kare as” diyerek elini açıyor. Kovboy, belindeki kılıftan uzun namlu Smith Wesson tabancası çıkartıp masanın üstüne, sağ tarafına koyuyor. “Benim elimde” diyor, “üç dam var, üç dam bu masada kare ası geçer”. Akabinde masanın ortasındaki paraları önüne çekiyor. İşte burada da yeni bir hukuk oluşmuştur. Dengeler değişinceye kadar “üç dam kare ası” geçecektir. -------- Hukuk nedir ki? KÜRESELLEŞME, bilgi toplumu, teknolojik patlama, iletişim olanaklarının çıldırması, sosyalizmin fiyasko ile neticelenmesi, ucuz emeğin cazibesi, enerji kaynaklarının dengesiz coğrafi dağılımı... Bakınız, tüm bunlar 1980’ler den sonra yepyeni bir dünya düzeni oluşturdu. “Kapital”, bu yeni dünyanın fırsatları ile buluşunca yatırım oluyor, refah üretiyordu. O sebepten ulus-devlet sınırları engel oluşturmasın diye yapay addedildi. Yine o yüzden kapsamlı ekonomik birlikler (AB, NAFTA, Şangay işbirliği örgütü...) oluşturuldu. Hayat hızla değişirken, Marksist söylemle, ekonomik ilişkileri tarifleyen alt yapı kendine uyumlu üst yapıyı da (hukuk–ahlak...) ağır ağır biçimlemeye başlayacaktı. Yani fiili durum, hukukunu oluşturacaktı. Henüz olmadı. BOP bir hevesti, makyajı çabuk aktı. Hukuk, tarih boyunca güçlünün menfaatlerini koruyan kurallar bütünü olarak gelmiştir. İstediğimiz kadar “insani değerlerle” ambalajlayın, neticede, o bahse konu “gücün” devamlı kazanacağı bir “çifte standartlı” bir hikayeye dönüşüyor hukuk. ------- Keskin sirke küpüne zarar İNGİLTERE Premier Ligi’nin kalburüstü takımları Rus, Amerikan, Arap zenginleri tarafından satın alınıyor, sponsorluk sözleşmeleri imzalanıyor. Bu işler, doğrudan karlılık hesapları yerine, dolaylı katkıları ile birlikte düşünülüyor. Yani, dünyanın her yerinde, spor kulüpleri kendilerine güç katan finansörlerle bir araya geliyor. Bu sebepten Erdal Acar–KSK ilişkisinde itiraz edilecek bir durum yok. KSK bir dernek. Erdal Acar olayında, “ilişki” belirli bir tarife oturtulmadığı için hep sıkıntı yaratmaya müsait. Hani, neden geldi, kim getirdi gibi suallerden çoktan vazgeçtik, “niyet sorgulaması” yapmıyoruz. An itibariyle bu kişi kulübe katkı sağlamak hususunda kararlılığını sürdürmeye devam ediyor. Paldır küldür davranırsa Karşıyakalılık ruhunu inciteceğini ve kapıya konacağını da giderek idrak ediyordur herhalde. O halde yapılması gereken, medya üzerinden veya sürpriz bildirilerle dövüşmek yerine kulübün akil insanlarının hakemliğinde (örneğin 1912 Derneği) bundan sonrasını hukuki ve sürdürülebilir bir çerçeveye oturtturmak. Diyeceğimiz, bu devirde para vereni bulmak zor. Hadsizlik yaparlarsa şüphesiz “al atını ver tımarını”. Ama aşırı alıngan bir ruh halinden de sıyrılmakta fayda var. İngiltere örneğini bu nedenle verdik.",https://www.hurriyet.com.tr/yazarlar/sitki-sukurer/uc-dam-kare-asi-gercegi-29879120
Sıtkı Şükürer,Kim dur diyecek,"Eylül 05, 2015 12:04","DOĞU’da, güneydoğuda neler oluyor, bilmiyoruz, bilgilenmiyoruz. Anladığımız, Devletin kararlı ve sert bir tutum izlediği. Umarız 90’lı yıllarda yaşananlar tekrarlanmaz. O dönemler kurunun yanında yaşın da yandığı, utanç duyulan örneklerin yaşandığı süreçlerdi. Hiç şüphe yok askerimiz ve polisimizin ölüm haberleri yüreklerimizi dağlıyor. Ama, çocuk ölümleri, failli meçhuller, tecrit edilen bölgeler... Biliyoruz ki, sürdürülebilir ve adil sonuçlar üretilmiyor. Aynı bayrak altında, kendi dili, kültürü, yaşadığı coğrafya ile binlerce yıllık aidiyet ilişkisi olan insanlarla şiddet dili dışında ortak bir zemin pekala yakalanıyordu. Ne oldu da bugünlere gelindi. Her makul insan bu soruyu ısrarla soruyor, sormak durumundadır da. 21. yüzyıl “insan” odaklı bir medeniyet yüzyılıdır. Yani “Avrupa Birliği Konseyi Yerel Yönetimler Özerklik Şartları” neden bazılarımızın kanını donduruyor, niçin şehit haberlerinin acılarıyla toplumumuzun duygularını keskinleştiriyor, zehirliyoruz. HDP’yi sürekli dışlayarak, “istiskal” ederek, nereye varmayı hedefliyoruz. Bakınız bu ülkede şiddet yanlıları adeta koalisyon içindeler. Hiç şüphesiz insan hakkı ihlalleri en fazla Kandilleri mutlu ediyordur. Siyasi partiler, başta CHP olmak üzere, “kafayı çıkartmaktan ürküyor”, barış mücadelesinde bayraktarlık yapmıyorlar. Yani, böyle bir geleneğe sahip olmadığını bildiğimiz makul insanlar, İspanya gibi, maalesef sokaklara dökülemiyor, “dur demeyi” beceremiyoruz. Bindik bir alamete, gidiyoruz kıyamete... Allah’ın hakkı üçtür 7 Haziran sonuçlarından AK Parti mutlu olmadı. Varsayalım 1 Kasım sonuçlarından da muhalefet memnun kalmadı. Bu durumda acaba “Allah’ın hakkı üçtür” kuralı işleyecek mi? Açık olarak gözlüyoruz ki, iktidar partisi 1 Kasım’a kadar olan sürede seçmen tercihlerini lehine değiştirmek için zorlama politikalar uygulayacak, belki şapkadan bu anlamda daha pek çok tavşan çıkaracak. Hani, insanlar “yılıp, istedikleri tek parti iktidarını verelim, yeter ki huzur gelsin, ekonomi kendini toplasın”, diyebilirler. Böyle bir ihtimal gerçekleşirse, muhalefet bu sonuçları, “halkımız istikrar şantajına boyun eğmiştir” diye değerlendirecek ve içine asla sindirmeyecektir. Yanlış tercih SİYASİ partiler birbirlerinin sinir uçları ile oynamayı iyi becerirler. Böyle anlarda tuzağa düşen farkında olmadan makuliyet çizgisinden uzaklaşıverir. CHP ve MHP’nin seçim hükümetine temsilci vermemesinden söz ediyoruz. Siz, hem başta Cumhurbaşkanı olmak üzere iktidar partisini sürekli bir şekilde anayasal çerçevelerine çekilmeleri konusunda uyaracaksınız, hem de bir anayasal hüküm olan seçim kabinesine dahil olmayacaksınız. İki, üç ay olsa da gücünüz oranında milli iradeyi, icra makamı olan hükümette yer almayı reddetmek, en başta seçmeninize haksızlıktır. “Ama”ları, “ancak”ları boş verin, bu tercihiniz size “eksi” yazmıştır, bilesiniz. Karpuz tarlası GEÇEN cumartesi televizyonda aynı anda farklı kanallarda Karşıyaka–Samsun ve Konya-Galatasaray maçları vardı. KSK, Buca Arena’da oynuyordu. Tesis gecekonduyu andırıyordu. Zemin evlere şenlikti. Çim yok gibiydi ve tümseklere denk getirmeden top oynanmaya çalışılıyordu. Beri yandan Konya Stadyumu, Anadolu da pek çok iktidar muteberi ilde gördüğümüz gibi, görkemliydi. Yani, iktidara mı, belediyeye mi, beden terbiyesine mi, kulüplere mi... Kimlere kızalım, bilmiyoruz. Ancak, İzmir iktidar partisine oy verseydi bu fotoğrafın böyle olmayacağını, diğer örneklerden, anlıyoruz ve ayıplıyoruz.",https://www.hurriyet.com.tr/yazarlar/sitki-sukurer/kim-dur-diyecek-29995028
Sıtkı Şükürer,Mortingen Finiş,"Eylül 19, 2015 14:22","BU toplumun çok büyük çoğunluğunun “sonsuz kredi” açtığı bir insandır “Kibariye”. Her daim pozitiftir, sevgi doludur, kalbinde kötülük yoktur, hani çam bile devirse hiçbir mühimi yoktur. Sevgili Kibariye bu aralar radyolarda bir ürünün şarkılı reklamını yapıyor. Her zamanki gibi muhteşem gırtlağı ile şarkısını tamamladıktan sonra, aniden susuyor ve “Mortingen Finiş” diyerek reklamı bitiriyor. Şimdi... Efendim, tekrar “Şimdi...” Bu laf; ne alaka, hangi sebepten, neye hizmet, hiç şüphesiz bilinmiyor, bilmiyoruz. Ancak, bu çılgın kadın hayatın her alanında kullanabileceğimiz müthiş bir kalıbı adeta bizlere hediye ediyor. “Mortingen Finiş”. Argo var, Roman esintisi, Almanca, İngilizce, ağızın dolu dolu dolması... Ne ararsınız bu sihirli sözcüklerde var. Her gün binlerce şey bitiyor, her şey bir gün nihayet ediyor. Yani, yüce yaratan dışında, istisna yok, herkes, zamanı gelince “Mortingen Finiş”. --------- Laf olsun torba dolsun GENİŞ tabanlı odalar, iş dernekleri, ekonomi dünyasının nabzını hisseder ve yansıtırlar. Sorumlulukları sadece ekonomi ile sınırlı değildir. Esasında günümüzde siyaset ekonomi ile iç içedir ve birbirlerini etkileyen bir bütündür. Hal böyle olunca, bu neviden kuruluşların kamuoyuna yapacakları açıklamaların siyasi bir içeriğinin de olması kaçınılmazdır. İşte sıkıntı da bu noktada başlamaktadır. STK yöneticiliğine seçilmişseniz, üstlendiğiniz sorumluluğa paralel, kritik anlarda cesur ve riskli tavırlar geliştirmekten de geri kalmamalısınız. Sade suya tirit açıklamalar yapılıyorsa, açık söyleyelim, suskunluğu tercih etmek çok daha etkileyicidir. Makul cümleler kurarken, toplumun en şahin kesimlerini bile mutlu etmeye ve hamasete selam çakmaya kalktığınızda, mecburen deklere edilen metin uzuyor, dağınık ve çelişik ifadeler beslenen amacı yok ediyor. EBSO’nun geçen hafta sonu şiddet olayları ile ilgili yayınladığı bildiri, tüm iyi niyetine rağmen bahis konusu dengeleri gözettiğinden olacak, arzu edilen sonucu doğuramadı. Hani bekliyorsunuz ki, iş dünyası liberal özüne uygun katıksız özgürlükçü olsun, barışı, uzlaşıyı, huzuru; ilkeli, gerçekçi, empatik bir sistematikle savunsun. EBSO açıklamasından iki gün önce BASİFED’in basın toplantısı, vurgulamak istediklerimize örnekti. Anlaşılır ve net olmak kısa, basit cümlelerle de mümkün olabiliyor. ------- Sermaye ürkmeye başladı HEPİMİZİN zihnine yerleşmiş bir kalıptır. “Sermaye ürkektir”. Sermaye ürkünce neler olmaz? İş dünyası en azından frene basar, yatırım planlarını erteler, büyüme heyecanı duymaz, ödemelerini çaktırmadan uzatmaya çalışır... Hele bir de tedirginliği tırmanmaya, memleketin geleceğinden endişe duymaya başlamışsa, şahsi servetinin güvenliğini masaya yatırmaya başlar. Önce, dolarize olmaya, bilahare gayrimenkullerini elden çıkartmayı düşünmeye, mümkünse “çifte vatandaşlık” girişimlerinde bulunmaya, neme lazım deyip tasarruflarını yurtdışına götürme eğilimine girmeye... Bakın, bunlar olmayan şeyler değil, hukukun üstünlüğünü ve siyasi istikrarını koruyamayan tüm ülkelerde hatta Türkiye’nin geçmişinde aynen yaşanmıştır. Maalesef, ülkenin “kasvetli” iklimi, imkanları olanları böylesi arayışlara itiyor. Bakalım “endişe” endeksimiz ne zaman normale dönecek.",https://www.hurriyet.com.tr/yazarlar/sitki-sukurer/mortingen-finis-30118103
Sıtkı Şükürer,Vermeselerdi enayiler!,"Temmuz 12, 2015 01:29","BİZLER, refahla mutluluk kavramlarını uzun bir süredir eş anlamlı kullanır hale geldik. Oysa, yüksek tüketim kalıbına sahip olmak mutlaka mutluluk getirmiyor. Yaşı 50’nin üstünde olan ve belli bir başarıyı yakalamış insanların dillerinde pelesenk olmuş cümledir. “Gençken paramız yoktu ama çok mutluyduk.” Esasında 1980’den itibaren dışa açılım politikaları ile “köşe dönmeci” bir kültürün etkisi altında kalmaya başladık. Oysa hemen yanı başımızdaki bir ülke, böylesi sert liberal rüzgarlara teslim olmaya hep direndi. Yunanlılardan bahsediyoruz. Onlar yaşam keyiflerini hiçbir zaman ikinci plana almadı. “Tembel” dedik, “kurnaz” dedik, “ülen şimdi siesta mı yapılır” diye çemkirdik, onlar hep bildikleri gibi yaşadı. Haa, Grek insanının bu özelliğini bile bile, onlardan bir tüketim toplumu yaratmayı hayal edenler, kusura bakmasın kaptırdıkları paralar için hiç ağlaşmasın. Bu noktada Yunanlıların payını da ancak küçük bir “sitem” düşer. Hazretler, kuşkusuz alınan bu borçların ödenmeyeceğinin bilincinde olmalarına rağmen hiç uyandırmadan kemali afiyetle götürmekte bir beis görmedi. Hani solcu duygularla, “Helal olsun” diyelim mi? Semt takımı UFUK Sarıca, “Karşıyaka bir ‘semt takımı’ olmanın avantajını kullandı” deyince bazılarımız bu tanımlamadan hoşlanmadı. Karşıyaka’nın bir semt olmadığı, 500 bin nüfusa sahip olduğu, hatta KSK’nin tüm İzmir’i temsil ettiği, semt takımı deyiminin daraltıcı bir izlenim verdiğini ifade ettiler. Bize göre tam aksi, semt takımı diye tanımlanmak yüceltici bir tını içeriyor. Semt takımı deyince, zihnimizde dağınık olmayan, bütünlüklü, bu sebepten duygular ve heyecanların daha yoğun ve dolaysız olabildiği, daha naif, daha amatör, daha temiz kulüp ve taraftarlık hissiyatı uyanıyor. Hani bu benzetme, Beşiktaş’a bir zamanlar “Kolej takımı” denmesi gibi bir şey. Diyeceğimiz, tüm Türkiye’nin takımı olmak biraz da yük gemisini andırır. Oysa, semt takımı zarif bir kotradır, tıpkı Karşıyaka gibi. Hayırlı enişte KONU yine Kaf Kaf. Basından izliyoruz. Erdal Acar isimli bir İstanbullu işadamı futbol takımına “sponsor” oldu. Şu ana kadar milyonlarca lira vermiş. (Divan Başkanı Sayın Sadri İşçimenler 8 milyon TL olduğunu söyledi.) Kulübün 30 milyon civarında borcu olduğunu biliyoruz. Dolayısıyla Sayın Acar’dan gelen bu “ilaç” desteğe kimse ses çıkarmak istemiyor. Ama 100 küsur yıllık bir kulüpte bu denli suskunluk, açıkça çok kimseyi de şaşırtıyor. NİYE ÖPMEKTEDİR Biliyoruz, camia kendi içinde sorguluyor, kaynıyor ama hiç kimse veya grup ortaya çıkıp “neden” diye sormuyor. Tamam, “Yaşar Holding’den sonra kulüp ikinci bir ciddi rakamlar veren sponsor buldu, dolayısıyla huysuzlanmanın bir anlamı yok”, diye düşünebiliriz. Ama yine de bazı soruları sormaktan vazgeçmemeliyiz. Devletin en üst kademelerinin ve iktidar partisi milletvekillerinin sıcaklaşan yaklaşımları niçin Erdal Acar üzerinden yürüyor? Kulübü taahhüt altına sokan uzun vadeli sözleşmeler sponsorluk çeşmesi kesilirse ne olacaktır? Bayram değil, seyran değil, eniştemiz niye bizi öpmektedir? Çeşme akıyor diye kulağımızın üstüne yatan duyarsız olmak bize bir sorumluluk yüklemekte midir? Evet, camianın büyüklerinin dikkatlerine sunulur.",https://www.hurriyet.com.tr/yazarlar/sitki-sukurer/vermeselerdi-enayiler-29523650
Sıtkı Şükürer,Kemal Çolakoğlu,"Haziran 28, 2015 01:05","GEÇENLERDE İzmir Kalkınma Ajansı’nın seçimleri yapıldı. Normalde bu tip kuruluşların seçimlerinin yerelde büyük heyecan yaratması gerekir. Zira kalkınma ajansları bölgenin yatırımlarına yön veren, dünya örneklerinde çok önemli ağırlıkları olan kuruluşlardır. Ama maalesef bizde bu iş, arzu edilen özerkliğe bir türlü kavuşamadı ve merkezi yönetim etkisi, tıpkı eski DPT düzeni gibi devam ediyor. Hatta bu merkeziyetçi iştah o kadar fazla ki, örneğin İzmir Kalkınma Kurulu Başkanlığı için bile, üyelerin serbest iradesine tahammül edilemiyor ve el altından birileri işaret ediliyor. Ancak bu denli yönlendirme gayreti bazen ters tepebiliyor. Nitekim iki dönemdir Kalkınma Kurulu Başkanlığı’nı başarıyla yürüten Kemal Çolakoğlu, önünün kesilmek istenmesine rağmen yine seçildi. Bakalım demokrasi bu ülkede Ankara nezdinde ne zaman içselleştirilecek? İki defa tebrikler sayın Çolakoğlu. --------- Halk yumuşama istiyor DEMOKRASI uzlaşmaktır. Uzlaşma kavramı lügatınızda yoksa, üstelik “uzlaşmamayı” bir marifet bellemişseniz, geçmişte kalmış bazı alışkanlıklara gizli davetiye çıkartırsınız. Halk siyasi iklimin yumuşamasını istiyor. 7 Haziran, siyasi partilere ülkeyi birlikte yönetin talimatıdır. Ne yani, deyin ki erken seçim oldu, tablo değişmedi. Katı tutumlarınızda ısrar, demokrasiyi beceremiyoruz algısına yol açmayacak mı? Yani şu kırık dökük demokrasinin devamında gözünüz mü var? Anlayamıyoruz, anlaşılamıyorsunuz. -------- Hancıdan yolcuya! SAYIN Cumhurbaşkanı “siyasiler anlaşamaz ise yetkilerimi kullanırım” diyor. “Siyasiler” lafını geçmişte askerler pek bir sever, kullanırdı. Bu söz sanki milli irade temsilcilerine bir “üstten bakış” tınısı içerir. Herhalde amaç bu değildir. Ancak yine de sayın Cumhurbaşkanı’nın bu söylem tercihi, kendi konumunu öne alan ve milletvekillerini “değersizleştiren” bir anlayışı çağrıştırıyor. Kaldı ki sayın Cumhurbaşkanı en baş ‘siyasi’dir. ------- Köfteci Top 11 ŞUBESİ olmayan, lezzeti efsane olmuş, uğrunda seyahati göze alacağımız köftecilerden bildiklerimizi listeledik. Lezzet avcılarının ilgi ve bilgisine sunulur. Ödemiş: Köfteci Hurşit Tire: Hacı’nın yeri Çamdibi: Köfteci Tamer Ankara Asfaltı: Seçkin Çiğli: İnegölcü Kemal Usta Şirinyer: Bergama Halkapınar 1. Sanayi: Asil ve Oğlu Kalearkası: Nam Köfte Dikili: Devecioğlu Köfte Salonu Bodrum Yalıkavak: Kavaklı Köfteci Bergama: Çiçek Köfte Salonu ------- Bize göre koalisyon terkibi KİMLİK siyaseti 21. yüzyıla yakışmıyor. Önce “insan” olduğumuzun idrakinde olmak ve siyasi duruşumuzu bu temel kabulün altında çeşitlendirmek gerekiyor. Yani, ister İslamcı olun, ister Kürtçü ya da Türkçü, bu tercihleriniz “insan” olmaktan kaynaklanan temel hak ve özgürlüklerinizin dominant olmayan alt renkleri olmaktan öteye geçmemelidir. Bir liberal demokrat bakış açısıyla, medeniyet de budur, demokrasi de. Gözlemimiz odur ki, ülkemizdeki siyasi partiler ağır ağır bu çizgiye geliyor. CHP: Giderek sosyal demokrat kimliğe bürünüyor ve bahse konu anlayışa yaklaşıyor. AK Parti: 2002’de böylesi bir umut vaat ediyordu. Yalpaladı. Umarız o özgürlükçü ruh yine geri döner. HDP: Zaten bir etnik azınlık Türkiye partisi olmaya soyunmuşsa, tabii ki insan odaklı siyaseti savunacak. Şahsen niyet okuma yapılmasına karşıyız, samimiyetlerini tartışmıyoruz. MHP: İşte bu parti, henüz katı durmaya devam ediyor. Belki de geçmişin tecrübeleri onları hala aşırı temkinli olmaya itiyor, bağlı olarak Türkçü kimliklerini ön planda tutuyorlar. Bu tablo da, açık söyleyelim AK Parti + MHP koalisyonu, ülkeyi gerer, eski milliyetçi cephe dönemlerini hatırlatır ve MHP’yi eritir. Tercihimiz, AK Parti + CHP + HDP’li üçlü koalisyondur. Her yönden (uluslararası toplum, ekonomi, barış süreci, restorasyon…) ülke için faydalıdır, hem AK Parti, hem de MHP’ye daha iyi gelir, kanaatindeyiz.",https://www.hurriyet.com.tr/yazarlar/sitki-sukurer/kemal-colakoglu-29398833
Sıtkı Şükürer,Onun sermayesi de yaşam biçimiydi,"Temmuz 26, 2015 01:03","BİZİM komşu, Avrupa Birliği organizasyonuna uyum sağlayamadı. Avrupa, “uygarlık tarihi” karnesinde en fazla mesafe almış bir kültür. Esas itibariyle Hristiyanlık geleneğini evrilterek insan odaklı bir dünya görüşü oluşturan, teorik planda mutabık olduğu değerleri, sadece kendisi için değil, tüm insanlık adına talep eden bir ideal çerçeveye sahip. Ancak hayat böyle tecelli etmiyor. Dünyanın çok büyük, nüfusun çok fazla, kaynakların kıt olduğu bir yerküre düzeninde, ister istemez yontulmamış beşeri zaafların çizdiği kurallar geçerli oluyor. BAŞKA DEĞERLER Öteye gitmeyin. Almanya, bırakın dünyanın geri kalanını, içine aldığı Yunanistan’la bile, mevzuya maddiyat girince anlaşamadı. İnsani değerler, dengeli bir ekonomik düzen kurulamamışsa, yerini kolaylıkla acımasız kapitalist değerlere terk ediveriyor. Oysa hayat “paradan” ibaret değil. En az onun kadar önemli olan başka değerler de var. Yunanistan örneğin, AB ortaklığında, diğer Akdeniz’e kıyısı olan ülkeler gibi, paranın ikinci planda olduğu değerlerin temsili ile, “terkibe” katkı sağlıyordu. Makine intizamıyla çalışan bir Alman’a farklı yaşam biçimleri, gustoları, ölümlü dünyada keyifli olmanın önemini, mutluluğun “azla” da mümkün olabileceğini enjekte ediyordu. Yani, “anlam sorgusu” veçhesinden özünde adaletli bir alışveriş vardı. Ancak ne var ki bu kritik katkı ortaklık hukukunda maddi bir ifadeye dönüştürülmemişti. REFAHLA MUTLULUK Geçen haftalardan birinde yazmıştık. Batı, refahla mutluluk kavramını karıştıralı epey bir zaman oldu, hala uyanmıyor. Galiba, karıştırılan sadece bu iki kavram değil. Çoğumuz uygarlık ve refah kavramlarını da aynı şey zannediyoruz. Diyeceğimiz Yunanistan; özellikle Almanya, Hollanda, Avusturya gibi ülkeler için, bugün adeta bir “Kızılderili Ruhu”nu temsil etmektedir. Kopartır atarlarsa, maddi zenginlik tamam ama “Avrupa ideali” ve daha da önemlisi “Prusya şapşallığı” çok daha büyük kan kaybı yaşayacaktır. -------- Valla bak oyumu ona atarım “HİÇBİR parti AK Parti ile koalisyon yapmasın” demek, bu amaçla bin bir dereden su getirmek, açık söylüyoruz, halkı muhtemel bir erken seçimde AK Parti lehine “köşeye sıkıştırmak” demektir. Ne yani, hangi parti sütten çıkmış ak kaşık. Her parti parçası olduğu Türkiye kumaşı kadar kaliteli, hemen herkesin geçmişinde sayılamayacak kadar “vukuat” dolu. Ama ne çare ki bu ülke siyasi partilere muhtaç, “daha az kötü” bir formül de yok. İsterseniz, 1930’ların CHP’sinden başlayalım, 1970’lerin MHP’sini hatırlayalım, vaktiyle ölçüsü kaçmış eylemlerle HDP’nin irtibatını kuralım. Diyeceğimiz, hiç kimse “steril” ya da “vebalı” değil. Bu sebeple sayın siyasi parti yöneticileri kimsenin gazına gelmesin, otursunlar, efendice anlaşsınlar. -------- Sadece işinizi yapın DOĞU toplumlarda iktidar olmak, tüm ülkenin “kaderi” olmaya soyunmaktır. Demokrasilerde ise devlet denilen aygıtın geçici süreyle yöneticiliğini yapmaktan ibarettir. Birincide ölümüne kalıcı olmaya çalışır, ikincide iktidar “hizmet nöbeti” olarak algılanır. Birincide, halk devletin finansmanını kendisinin sağladığının bilincinde değildir, hesap sormaya korkar, kutsallık masalına inandırılmıştır. İkincisinde içtiği portakal suyunu devlete ödeten politikacının bile işini anında bitirirler. Yani, madem “Batı tipi bir demokrasimiz var” iddiasındayız, bayıltıcı bir huysuzlukla koalisyon görüşmesi yapan sayın siyasi parti temsilcileri, “abartmadan şu koalisyonu kurun”. Ülkenin birikmiş problemleri belli. An itibariyle, eksik halka, 7 haziran seçimlerine göre şekillenecek sağlıklı ve sağduyulu bir hükümet. “Parlamento”, içinden hükümet çıkarsın diye vardır. Size yüklenmiş görevin gereğini yerine getirin, ötesini kendinize vehmetmeyin. O üstten bakan, atomun çekirdeğini parçalayacakmış hissi uyandıran garip bakışlarınızı terk edin ve lütfen hükümeti bir an önce kurun.",https://www.hurriyet.com.tr/yazarlar/sitki-sukurer/onun-sermayesi-de-yasam-bicimiydi-29642023
Sıtkı Şükürer,Kirvesi Gode Cengiz'miymiş?,"Haziran 21, 2015 01:13","KSK’nin başına talih kuşu kondu. Evet, Erdal Acar’dan bahsediyoruz. Bir anda belirdi ve kulübün önce futbol sonra basketbol branşına el attı. Birikmiş borçların bir kısmı ödenmeye, primler uçuşmaya, yeni parlak transferlerden söz edilmeye başlandı. İyi de bayram değil, seyran değildi. Eniştemiz neden bu denli ilgiliydi? Bir İstanbullu müteahhidin, üstelik kentsel dönüşümlerin bu kadar revaçta olduğu bir dönemde, işini gücünü bırakıp parasını pulunu Karşıyaka’ya saçmasının mantıklı ne izahı olabilirdi. Ayrıca AK Parti milletvekillerinin en başından Sayın Erdal Acar’ı yüreklendirmelerinin bir sebebi var mıydı? Hele Facebook’da Erdal Acar’ın bir anda zuhur eden kaf-kaf sevgisine dair satırları okuyunca, tamam diyorsunuz, biz atlamışız, Gode Cengiz beyefendinin kirvesiydi, ergenken bir Göztepeli ile dalaşmasından karakol macerası bile vardı. Ne diyelim, Erdal Acar bir proje, bu açık. Kulüp akıllı davrandığı müddetçe istifade etsin ama ipin ucunu asla bırakmamalı. Kötü senaryo gerçekleşir ve elma şekerlerin sapları ile başbaşa kalınırsa (ki hiç temenni etmeyiz), umarız hesap verecekler orada bulunurlar.   BEYAZ TÜRKLER YIKILACAK YER ARAR Bakmayın siz şimdiki siyasetçilerin “Yeni Türkiye” söylemlerine. Kapsamlı yeni Türkiye projesi Cumhuriyet’ti. Kendi değerleri üzerinden yepyeni nesiller oluşturmayı hayal etmişti. Çok büyük ölçüde başarılı da oldu. Oldurtulan model insan; geçmişini fazla kurcalamayan, kaynaşmış, sınıfsız bir kitle olduğuna inanan, Sünni fakat denetimli, Diyanet’in müsaade ettiği ölçüde dindar, Müslümanlığını Allah’la kul (kendisi) arasına sıkıştırılmış olarak yaşayan, Arap sevmeyen, yüceltilmiş Türk kültürü ile biçimlenen, din ve devlet işlerinin kesinkes ayrıldığı katı laik anlayış da bir beis görmeyen, esasında hep bir “batı” hayranlığı ile kıvranan ve birbirine benzetilmiş özelliklere sahip kişilerden oluşuyordu. Bu kitleye sosyologlar Beyaz Türk diyor. Beyaz Türkler bu ülkenin ayrıcalıklı kitlesi oldu. Ama bunun bedeli rızalarıyla az özgür olmaktı. Demokrasiden vazgeçip bu işi askeri vesayete ihale ettiler. Bu durum, devran değişince onları kendi haklarını nasıl koruyacaklarına dair pratiksiz bıraktı, acemi kıldı. Muhafazakar camileri ayağa kaldırabilirdi, Kürtler zaten silahlı mücadele veriyorlardı, Alevi gençler gerekirse sapır sapır öldürülüyorlardı.. Oysa Cumhuriyet değerleri ile yetişmiş naif kitlelerin, kıyı seçmenlerinin, kendilerini risk ederek bir hak arama kültürleri ve cesaretleri yoktu. Şimdi, 7 Haziran sonrasında, muhafazakarların iktidarı sallandı. Kağıtlar yeniden karılmaya başlandı. Haklarını, gerektiğinde çoluğunu, çocuğunu, yeğenini, kuzenini meydanlara sürmeden koruyamayanların masaya eğreti oturacağı bir Türkiye şekilleniyor. İşte bu aşamada, on milyonlara ulaşmış beyaz Türkler’in yine kendilerini emanet edecekleri bir vasi arayışında olduklarını gözlüyoruz. 1970’ler de sol parantezde, müttefik olmasalar da, birbirlerine sempati duymuş olanlar, bugün şayet becerirlerse “evrensel demokrasi” paydasında dayanışabilirler. Bu sebeple “Beyaz Türk, Alevi, seküler Kürt” koalisyonu önümüzdeki yıllarda yavaş yavaş kurumsallaşırsa kimse şaşırmasın.",https://www.hurriyet.com.tr/yazarlar/sitki-sukurer/kirvesi-gode-cengizmiymis-29339104
Sıtkı Şükürer,STK’lardan haberler,"Haziran 07, 2015 01:44","İZMİR sivil toplum dünyasından bazı haberleri paylaşmak isteriz. Birincisi; Uğur Yüce TTGV (Türkiye Teknoloji Geliştirme Vakfı) nezdinde, açık bir hak teslimi anlamında, İzmir’in akil adamı sıfatıyla, adına bir belgesel hazırlanarak onurlandırıldı. Kentimizin bu bilge insanı adına hepimiz mutlu olduk. Uğur Yüce’ye sevgi ve saygılarımızı sunuyoruz. İkincisi; Karşıyaka Spor Kulübü’nün ağır toplarının oluşturduğu ve kulübün sağduyu ve vicdanını temsil eden 1912 Derneği’nde nöbet değişimi yaşandı. Yaptığı hizmetlerle dönemini büyük bir başarıyla tamamlayan Sait Gürsoy yönetimi, bayrağı Muhittin Bilget başkanlığındaki yeni yönetime devretti. 1912 Derneği hakikatten işini biliyor ve İzmir’in gözbebeği insanlarını yönetim için ikna edebiliyor. Tebrikler ve yeni yönetime başarılar. Bu arada, bir Kaf-Kaf olarak Sayın Erdal Acar’ın kulübe olan ilgisinin “rahatlatıcı izahını”, açık söyleyelim, 1912’inin kovalamasını bekliyoruz. Üçüncüsü; Türkonfed Genel Kurulu’na 4 İzmir’linin seçilmesi. Türkiye çapında gönüllülük esasında çalışan en büyük sivil toplum kuruluşu olan Türkonfed’de, “Doğu’nun Sabancı’sı” diye nitelen Tarkan Kadoğlu’nun başkanlığında Süleyman Onatça’dan görev teslimi yaşandı. “İzmirlilerimiz kim” derseniz, BASİFED ve ESİAD yönetim kurulu üyesi Salih Özen, İZSİAD Başkanı Hasan Küçükkurt, EGİAD Başkan Seda Kaya, TÜSİAD Yönetim Kurulu üyesi Şükrü Ünlütürk. Değerli arkadaşlara başarılar dileriz. Demokrat olmak tutarlılık gerektirir ANAYASA Mahkemesi resmi nikah belgesi olmadan imam nikahı kıyılamayacağına dair kanun hükmünü iptal etti diye belirli kesimler epeyce kaynıyor. Bakın, artık şu halka “üsten bakış” garabetinden lütfen vazgeçelim. Şehirli çiftlerin birlikte yaşamalarına nikah cüzdanı sual etmek nasıl insan hakları yönünden kabul edilemez bir durumsa, bu yaklaşım herkes için geçerlidir. Denilebilir ki resmi nikah kadının haklarını korur. Hani imamlara pedofili sınırlarındaki evliliklerde ihbar zorunluluğu getirilmelidir, hatta sesini çıkarmayanlara suça iştirakten ciddi yaptırımlar öngörülmelidir. Ama medeni haklarını kullanma ehliyetine sahip insanlar ister nikahsız, ister imam nikahıyla paşa gönülleri nasıl isterlerse davranabilirler, kimse karışamaz, karışmamalıdır. Anayasa Mahkemesi’ne lütfen haksızlık yapmayalım. Estetik kaygısı firarda BU aralar İzmir çevre yolunda, Çeşme otobanında, Alaçatı’da peyzaj konusunda müthiş bir boşvermişlik, hatta vurdumduymazlık gözlüyoruz. Hani, giderek sararmış ve dağınık şekilde boyları uzamış otlarla, turizm sezonunun açıldığı bugünlerde bu beldelerin sorumluları ne iş yapıyor, açıkça tepkileniyorsunuz. Hele Çeşme. Bakın bu tatil beldesi dünya çapında bir mücevher olmaya aday. Lütfen, yolunuz düşüyorsa, bir bakın, bakımsızlık görüntüleri içinizi acıtıyor. Yahu, belediyelerin işi nedir? Hani tembelsiniz, gustosuzsunuz, beceriksizsiniz, hepsi tamam, ama memleketinizi de mi sevmiyorsunuz? Yani bir “katır tırnağı” ya da “zakkum” bile ekmek aklınıza gelmiyor. İnsan İstanbul’a bakınca, oralardaki çiçek deryasını, düzenini gördükçe bizim taraftakilerin “yatacak yeri olmadığını” açıkça idrak ediyor. Ayıptır, ayıp.",https://www.hurriyet.com.tr/yazarlar/sitki-sukurer/stk-lardan-haberler-29214055
Sıtkı Şükürer,Şimdi demokrasi zamanı,"Haziran 14, 2015 01:39","AK Parti 2002 ruhuna geri dönemez ise, giderek Kürt oylarından uzaklaşacak demektir. Gelişmeler bu yönde olursa, kuvvetle muhtemel, başta Sayın Cumhurbaşkanı olmak üzere artık daha milliyetçi (Türkçü) bir AK Parti görebiliriz. Bu durumda MHP tüm gücüyle AK Parti’yi “tapulu arazisinden” geri püskürmeye çalışacaktır. Bu sebeple bu iki partinin ilişkileri “gerginlik” vaat etmektedir. CHP’ye gelince bu seçimler onlar için çok öğretici olmuştur. Bir defa, öyle aşırı ulusalcı oyların halk nezdinden hiçbir kıymeti harbiyesi olmadığı anlaşılmıştır. Dolayısıyla CHP’nin “pür” bir sosyal demokrat parti olmasının önünde zihinsel bir engel kalmamıştır. CHP, tek parti dönemin kültlerinden kendini arındırır ve 21. yüzyıla yakışan kucaklayıcı, kompleksiz, hoşgörülü bir yapıya bürünürse önü açılır, iktidar seçeneği rolünü muhafaza eder. Aksi takdirde evrensel demokrasinin normlarını savunma bayrağı HDP’ye geçer. Tamam, HDP’nin hep bir “Kürt” omurgası olacaktır ama kadınlar, azınlıklar, marjinaller... HDP hem vesayet düzeninin dışladığı kitleleri sahiplenerek, hem de söylemlerini 78 milyona hitap edecek şekilde yaygınlaştırarak özellikle CHP’nin seçmen kitlesini etkilemeye başlamıştır. CHP, kendinden menkul ve bu yüce insana açık bir haksızlık yapan bir “Atatürkçü’lük” tanımıyla, partisi ipotek altına alan ve geniş kitlelere yabancılaştıran anlayışları artık tamamen tasfiye etmelidir. Zira bu tutum bir müddet sonra garip bir şekilde arkaik faşistik bir yapıya evriliyor ve partinin görünümünü berbat ediyor. Bu arada, MHP’ye dikkat edin. CHP’de beklenen performans gerçekleşmez ise “seküler MHP” gelecek dönemlerde ana muhalefettir. Neticede bu ülke üç kutuplu. AK Parti İslamcı damarı, MHP Türkçü damarı temsil ederken, Kürtçü damar bu seçimlerde tüm ülkeyle bütünleşme talebinde bulunarak etnik siyaset istemediğini beyan etti. Zaten hem azınlık, hemde seküler olmaları, onlara tıpkı CHP gibi, “insan odaklı” siyaset dışında başka bir seçenek bırakmıyor. CHP, uzun bir zamandır boşluktaydı ve bu yüzden erimeye mahkumdu. Şimdi “evrensel demokrasi” seçeneğinde, kaderi büyük bir ihtimalle HDP ile kesişecek ve bu iki kitle, sekülerlik paydasında daha demokratik bir Türkiye için, bir dayanışma, belki de “daha öte” bir sürece girebileceklerdir. Kısa dönem askerlik DİYELİM erken seçim kararı alındı. AK Parti’de üç dönem kuralına takılıp parlamento dışında kalan parti kıdemlilerine gün doğuyor demektir. Bir nevi’i “kısa dönem askerlik” yapıp, birkaç ay içinde yine milletvekilliğine dönmüş olacaklar. Pek tabii, onlardan doğan boşluktan istifade etmiş olanlarla, olası bir erken seçimde “liste tepişmeleri” yaşanması da mukadder gözüküyor. Ağzını yüzünü oynatmadan SEÇİM akşamı herkes televizyonların başında siyasi partilerin ilk açıklamalarını bekliyor. Derken, CHP adına açıklama yapılacağı anons ediliyor. Mikrofonların karşısında Haluk Koç var. Yani siyasi partiler böyle adamları nereden bulurlar. Hazretin; sinirden, hiddetten, birikmiş nefretten, ağzı yüzü, her tarafı oynuyor. İtici, gergin üslubun sandıkta cezalandırılmasından henüz birkaç saat geçmişken CHP’nin bu kişiyi “sözcü” olarak tercih etmesi anlaşılır gibi değil. Elinizde, mesela Selin Sayek Böke gibi birisi var. Sempatik, genç, ılıman, yumuşatıcı, ışığı olan insanların siyasette nasıl fark yarattığını Selahattin Demirtaş örneğinde yaşamadık mı? Haluk Koç gibilerinin siyaset tarzının artık milletin yakasından düşme vakti gelmiştir, hatta geçmektedir. AK Parti özerkleşecek KİM ne derse desin Davutoğlu hükümeti Sayın Cumhurbaşkanı’nın aktif siyasete müdahalesinden rahatsızdı. Ancak seslerini çıkaramadılar hatta kabullenip, kendilerinden vazgeçme pahasına Tayyip Erdoğan’ın arkasında sıralandılar. Şimdi, seçim sonuçları koalisyon vaat ediyor. Şüphesiz, ortaklık söz konusu olursa diğer üç parti de Cumhurbaşkanı’nın tarafsız kalmasını AK Parti’ye şart koşacak. Yani, “körün istediği bir göz” ya da “kestaneyi başkasına aldırmak” ne dersiniz deyin, kendilerinin de dahil olacağı bir koalisyonda, bu işten en fazla AK Parti yönetimi ve Davutoğlu memnun olacaktır.",https://www.hurriyet.com.tr/yazarlar/sitki-sukurer/simdi-demokrasi-zamani-29277358
Sıtkı Şükürer,Metropol nöbeti,"Temmuz 05, 2015 01:11","BU yaz, sanki insanlar tatili erteliyor, metropolleri sahipsiz bırakmak istemiyor. Tamam havalar tam ısınmadı, Ramazan etkisi de var, ama bunlar yaza mesafeli kalınıyor olmasının izahını yeterince vermiyor. İnsanlar, anlaşılan dış görünüşlerinde verdikleri izleniminin çok ötesinde, derinlerinde, tedirgin olmuşlar. Sanki, sayılarının, oylarının toplamının iktidar kompozisyonunda yetersiz kalacağına dair öylesine bir moralsiz kanaat pekişmiş ki, bir anda “masada” yerlerinin olduğunu görmelerinin şokunu henüz atlatamadılar. Bu sebepten emaneti verdikleriyle sıcak temastan uzaklaşmak istemiyorlar, takip ediyorlar, teyakkuz hallerinden gevşemeye geçişi, şu an itibariyle zamansız addediyorlar. Şehirlerde kalarak, nöbetçi hissiyatıyla vecibelerini bir nebze olsa da yerine getirdiklerini düşünüyorlar. ------- Sakinlik talebi 2015 yılının temmuz ayından Türkiye’ye bakınca bir tespiti net bir şekilde yapabiliyorsunuz. Toplum yorulmuştur, artık gerilimden uzaklaşmak istiyor. Makul çoğunluk siyaseti adeta yer çekimi kuvveti gibi merkeze doğru çağırıyor, aşırılıklara, köşeli tutumlara “hele bir soluklan” mesajı iletiyor. “Uzlaşmak” bu dönemin sihirli kelimesi, ihtiyaç duyulan mottosu. Bu sebeple bahse konu insanlar MHP’nin katı tavırlarını anlamakta güçlük çekiyor, yine bu yüzden Sayın Cumhurbaşkanı’nın siyasetin doğal akışına müdahale ihtimaline sıcak bakamıyor. Dediğimiz gibi, Türkiye iktidarın siyaset tarzından yoruldu. Kimse, ne erken seçim istiyor, ne de örneğin Suriye’deki savaş batağına sürüklenmek. Esasında “Dolu bardaklarımız” sirayetini yaygınlaştırarak, Emre, Volkan, Melo’ları bile istemiyor, futbol heyecanını huzurdan, centilmenlikten, sportmen mücadeleden yakalamak istiyor. Özetle, “kaşı kalkıkların” tümüne “fabrika ayarlarımıza dönmemize müsaade edin” mesajını veriyor. ------- Hepimiz LGBTİ’yiz TEK parti ideolojimiz kaynaşmış, sınıfsız bir kitle olduğumuza dair toplumu ikna etmeye çalışmıştı. Ancak demokrasi, birbirinin içinde farklılıklarını ergitmiş, adeta “Çorba” kıvamına gelmiş bir toplum hayal etmez, zaten hayat da buna imkan vermez. Demokrasi, aynı analojik yaklaşımdan hareketle “salata” toplum hedefler. Marulun, domatesin, dereotunun, zeytinin... Ayrı ayrı haysiyetini! koruduğu ve fakat birlikte, bir arada senfonik bir uyumun gerçekleştiği bir haldir bu. İşte karşılıklı saygı ve empatiyle örülmüş böylesi bir düzende insanlar, varlıklarının ağırlıklarını özgürce hisseder ve yaşarlar. Sözü, LGBTİ onur yürüyüşüne getirmek istiyoruz. İstanbul’da geçen pazar tüm dünyayla birlikte senede bir gün yapılan bu etkinliğe tahammül edilemedi. “Ama, ancak” diye başlayan cümlelere yer vererek bu köşeye kirletmek istemiyorum. Maalesef, bizleri yöneten işgüzar kafaların düzeyi üzüntü verici. Demokrat zihinlere “Hepimiz Hrant’ız” sloganı ne kadar yakışmıştı. Daha sonraları aynı içtenlikle, “Berkin, Yasin, Ferhat, Kobani, Mursi...” olduk. Şimdi de LGBTİ zamanı. Hiç tereddütsüz, hepimiz LGBTİ’yiz. ------- Şimdi de MHP’ye şaşırıyoruz BİZ, yani ülkenin batısında, kıyılarda yaşayan ve cumhuriyet değerleriyle biçimlenmiş insanlar bir türlü bu ülkenin bizim gibi olmayan insanlarını anlayamıyoruz. İslamcıları anlayamadık örneğin. Çoğumuz farkında değildi onların bambaşka değerlerle yetiştiğinin. Alnı secdeye değmeyenlerin muteber olmadığı, kendilerini baskılayan rejimin “zulüm” hikayeleri ile büyütülmüş bu insanlar, bizlere “doğrunun” sadece bizim bildiğimizden ibaret olmadığını gösterdi. Sayılarının tek başına iktidar sağlayabildiğini, az biraz demokrasi gelince biraz hayret, biraz dehşet içinde yaşadık. Bizim gibi olmayan insanlar muhafazakarlarla sınırlı değildi. Yine örneğin “milliyetçiler” vardı. Ama bu “ulusalcı” diye bildiğimiz küflenmiş tek parti dönemi artıklarından farklıydı. 7 Haziran seçimlerinde muhafazakarlar yüzde 40’ta kalınca, zannettik ki MHP de “bizim” yüzde 60’lık blokta. İlk şok Meclis Başkanı seçiminde yaşandı. Bu insanlar neden böyle davranıyordu? ASLINDA SÜRPRİZ DEĞİL Çinliler, Uygur Türkleri’ne baskı uyguluyor diye kendini kahredecek ölçüde teessür duyanlar sosyal medyanın altına üstüne getiren milliyetçilerdi. Anlayamadık. Bizim için folklorik bir değerin üstünde değildi Orta Asya Türkleri. Türk kimliğini “kültür milliyetçiliği” ile örtüştürmüştük zihinlerimizde. 36 ayrı etnisik yapı Türkçe konuşuyordu nihayetinde. Bu sebeple devletimizin adı Türkiye Cumhuriyeti idi, ötesi yapıştırıcı ve romantik bir atıftı. Ama böyle düşünmeyenlerin, milliyetçiliği çok daha katı algılayanların bu ülkede yüzde 16’larda olduğunu da görmeye, yaşamaya başladık. Onlara göre, AK Parti’nin kötü yönetimi rehabilite edilebilir bir şey, oysa HDP “bölücü” ve Türk değildi. Öncelik sıralamasında MHP’nin bu tutumu aslında sürpriz değildir. Beyaz Türkler, muhafazakarlardan sonra milliyetçileri de yeni yeni tanımaya başlıyor. Acı olan nedir biliyor musunuz? Bu ülkede kendini güçsüz hisseden her kesim o esnada “demokrat”...Ne zama eli kuvvetleniyor, aslına kök referanslarına, kültürel kodlarına geri dönüyor. Bu, muhafazakarlar, milliyetçiler, Beyaz Türkler ve muhtemelen Kürtler için de geçerli, maalesef.",https://www.hurriyet.com.tr/yazarlar/sitki-sukurer/metropol-nobeti-29460131
Sıtkı Şükürer,Tarih aslına iade olmalı,"Temmuz 19, 2015 01:06","AVRUPA Birliği bir projeydi. Almanya ile Yunanistan’ı aynı potada hayal eden, ABD ve Çin’e karşı dünyanın üçüncü gücünü oluşturmayı hedefleyen bir proje. Oysa sıradan bir beyaz ya da mavi yaka Alman’ın çalışma temposunu bilenler, isyan etmeden tipik bir Akdeniz tembeli olan Yunanlı’yı sürgit sırtında taşımayacağını öngörebilirdi. “Disiplin” ve “çalışkanlık” gibi iki ana unsuru yaşam biçimi haline getiren ve 3.7 trilyon dolarlık milli geliriyle yaşlı kıta Avrupa’nın lokomotifi konumunda olan Almanya, kendi yaşamından fedakarlıkla artırdığı değerleri, elbette yan gelip yatsın diye Yunan halkına bağışlayamazdı. AB’NİN PAÇASINDAN Dolayısıyla, bu “AB” işi sürdürülebilir gözükmüyor. Mesele sadece ekonomik değil, açık bir “kültürel doku uyuşmazlığıdır” yaşanan. Esasında Türkiye, barış sürecini demokratik bir anayasa ile nihayetlendirir ve yerel yönetimlerin ön plana çıktığı bir ülke fotoğrafı oluşturabilirse, kuşku yok, tarih tekerrür etmeye ve Yunanistan’la “gevşek federasyon” söylemleri yine gündeme gelmeye başlar. Ha, “Milliyetçi Grekler tarafından nüfusu artmayan, ekonomisi tıknefes Yunanistan, olası bir federasyonda Müslüman Türkiye tarafından yutulur endişesi duyulabilir ve bu yüzden AB’nin paçasından hiçbir zaman ayrılmazlar” diyebilirsiniz. İşte bu derin “dilemma” ancak Türkiye’nin demokratikleşmesiyle hafifler. Suyun iki yanındaki insanların ne denli kültürel olarak birbirine yakın olduklarını son dönemlerde artan turizm hareketliliğiyle giderek idrak ediyoruz. HEMEN REDDETMEYİN Gevşek federasyon, esasında “tarihin aslına iadesidir.” Yani bir yanınız Diyarbakır, bir yanınız Atina. Hemen hayalperestlikle suçlayarak reddetmeyin. Milliyetçi akımların bu coğrafyayı belirlemediği dönemlerde yüzyıllar boyu nasıl bir arada yaşanmışsa, neden yine eski haline ağır ağır, belki 50 yılda bir geri dönüş yaşanmasın. Pek tabii, öncesinde karar vericileri incitmeden bir insanlık dramı olan “mübadelenin” sorgulanması vaktinin geldiğini de itiraf etmeliyiz. ------- Atarlanma mevsimi geçti 6 Haziran seçimleri sihirli bir sükûnet ortamı yarattı. Yani, “Demokrasi sen nelere kadirsin” demek geliyor içimizden. Herkesin, bakmayan aradaki “atarlanma” numaralarına, bir anda yüzler makule çevrildi, patırtı çıkartan taraf görüntüsü vermemeye çalışıyorlar. Koalisyon olur-olmaz, sürer-sürmez, inanın çok önemli değil. Milli irade, başta iktidar olmak üzere tüm kesimlere gereken ayarı vermiştir. En önemli mesaj, “uzlaşsanız da, uzlaşmasanız da gerginlik istemiyorum” şeklindedir. İÇE SİNDİRME DURUMU Dolayısıyla, hani yolsuzluk iddialarından vazgeçmek kesin olarak mümkün değilse de, Cumhurbaşkanı’nın meşruiyetini sorguluyan, ne bileyim Beştepe Külliyesi’ne aşırı kafayı takmış izlenimler veren bir muhalefet anlayışı, sanki fanatikler dışında fazla kabul görmeyecek gibi duruyor. Neticede AK Parti, kuvvetli bir “elektrik” yemiştir, ama hala yüzde 41’dir ve milli iradenin uzak ara birinci eylediği partidir. Dolayısıyla, siyasi geleceğimiz bu gerçek göz önüne alınarak ve bu partinin ağırlığı hissedilerek şekillenecektir. Normali de budur, makulü de. Yanı sıra, Cumhurbaşkanı yüzde 52’yle 5 yıllığına seçilmiştir, az olur, çok olur, ama “masada” daima yeri olacaktır. Özetle iktidar yüzde 60’lık muhalefeti, muhalefet de iktidar unsurlarını içlerine sindirme durumundadır, kimsenin onların yarattığı suni gündeme tahammülü kalmamıştır.",https://www.hurriyet.com.tr/yazarlar/sitki-sukurer/tarih-aslina-iade-olmali-29580498
Sıtkı Şükürer,Kediye kedi diyememek,"Mayıs 03, 2015 01:14","KOCA imparatorluk 19’uncu yüzyılın sonlarına doğru yorgun düşmüştü. Osmanlı; o çok milletli, çok dinli, çok kültürlü yapı, bu denli bir çeşitliliği taşıyamıyordu. Tüm dünyada, özellikle de Osmanlı coğrafyasında milliyetçilik akımlarının önü kesilemiyordu. Ülkeyi yönetenler, ister istemez, çağın eğilimine uygun bir payda, bir nüve oluşturmak çabası içindeydi. Tamam, Türkçe konuşuyorlardı.  HERKES ÖYLE DEĞİLDİ Tamam Müslümandılar, tamam başat mezhep Sünnilikti. Ama ne çare, herkes böyle değildi. Yahudiler, Araplar, Süryaniler, Ermeniler, Rumlar, Aleviler, Çerkezler, Pomaklar, Boşnaklar, Tatarlar, Kürtler ve daha pek çok etnisite ve dini kimlik. Vatan diye bellenen toprakların sakinleriydi. Bunlar bir biçimde sindirilecek, gerekirse “halledilecek”, kalanlar Türk kimliği üzerinden konsolide edilecekti. Proje İttihatçı’larındı.  BİNLERCE YIL BURADA Cumhuriyet aynen benimsenerek devam ettirildi. Büyük lokma Ermeniler ve Rumlardı. Hem Hristiyanlardı, hem de binlerce yıldır yaşıyorlardı bu topraklarda. 1914, 1915, 1923, 1942, 1955, 1963… Çok sürmedi. Bugün kalsalardı Misakı Milli sınırlarında, en az 20 milyon nüfusları olacaktı. Şimdi... Yoklar, rızaları hilafına. Diğerlerine gelince, Araplar suspus, Aleviler, daha Dersim şokunu atlatmakla meşgul, Kürtler malum 50 bin candan sonra yeni yeni kaale alınır oldu. Çerkez’i, Boşnak’ı zaten saymayın, onların asimilasyona zaten dirençleri olamazdı.  SORUNLAR AĞIRLAŞIYOR Bugün bile hala bu konuların açıkça konuşulması çok zor. Kendini evrensel insan modeline kapatan katı yaklaşımlar, biliyoruz ki “tabuların” devamından yanadır. Fakat yüzleşmeye yanaşmadıkça, kafamızı kuma gömdükçe, bu sorunlar her yıl daha da ağırlaşıyor, büyüyor, yutulması imkansız hale geliyor. Bir cinnet ideolojinin gölgesi bu yönüyle hala üzerimizde. Kediye, kedi bile diyemiyoruz milletçe. Geçenlerde yazdı gazeteler.  HESABINI VERMELİYİZ Atatürk’ümüzün Çankaya Köşkü 1915’de Ankara’yı terk eden (!) bir Ermeni ailesininmiş. Biz neyi biliyoruz ki, bu denli karşı çıkıyoruz. Biz 21. yüzyıl Türkiye’sinin insanlarıyız. Çocuklarımız bu dünyanın evlatları. Onlara, tüm insanlara, varsa verilecek bir hesabımız, üstlenilecek vebalimiz. Verebilmeliyiz, kendimizi kilitlemeden. Onuru korumak, sadece kendimizi inandırdığımız gerekçelerle, mümkün olmuyor, bizi giderek yalnızlandırıyor zira. *** DANDİK LİG YANİ daha birkaç yıl öncesi futbol liginde böyle bir çekişme olacak, üç büyük takım nefes nefese mücadeleye girişecek, her hafta liderler değişecek... İnanın, hepimiz, Tüm Türkiye dumur olurduk, yemeden içmeden kesilir, başkaca bir şey konuşmazdık. Ama, heyhat. Tamam yine laflamıyoruz değil, takip de ediyoruz, ancak o saf heyecan maalesef yok. Dikkat ederseniz statlar bu aşamada bile zor doluyor, hatta boş kalıyor. Peki “düğünün tadı” neden kaçtı?  İTALYA’DAKİ GİBİ Cevabı, hiç şüphesiz şike tartışmaları. Bir zamanlar tüm dünyanın gözdesi İtalyan ligi, Juventus’un şike skandalı ile nasıl bir anda gözden düşmüş, prestij kaybetmişse, benzer durum bizim de başımıza geldi. Yani, pek çok konuda “kral çıplak” fotoğrafının şokunu yaşıyoruz. Mesele asla sadece Fenerbahçe değil. Belki de futbol ligimiz hiçbir zaman bizlerin o naif sevgi ve saygısını hak etmiyordu. Bu ülkede, demokrasiyi, hukuku, insana ve emeğe saygıyı ne ölçüde beceriyorsak, galiba futbolun yarışmacı ruhuna güven bu kalitelere paralellik arz ediyor, bağlı olarak ilgiyi diri tutuyor.",https://www.hurriyet.com.tr/yazarlar/sitki-sukurer/kediye-kedi-diyememek-28899742
Sıtkı Şükürer,Gecikmiş takdir,"Nisan 12, 2015 01:06","ADAY listeleri açıklanınca en fazla CHP listelerinde kendine yer bulan Roman Aday Özcan Purçu’ya sevindik. Toplumumuzda, belki de tüm dünyada en fazla ayrımcılığa uğrayan insanlardır çingeneler. Onlara yönelik toleransımızda bile bir acımasızlık tınısı vardır. Bize göre neşeli insanlardır hep. Oysa “her kapı gıcırtısında oynamayız be ya” diyen en insani haykırışlarını fısıltıyla bile seslendirememişlerdir. Toplum bu fırsatı onlardan hep esirgemiştir. Hep diyoruz ya, pandora kutusu açıldı. Eski düzenin mağdurları dayanışır diye beklerken Romanlara yönelik “ip uzatma” CHP’den geldi. Helal olsun... Taşralı çapsızlar MESLEĞİNDE çapsız olan veya çaptan düşenler, sanki biraz da vakit bolluğundan politikaya hevesleniyorlar ve “acar siyasetçi” olup çıkıyorlar. Bağlı olarak, bu işlere mesai vermenin karşılığı bir müddet sonra geliyor. Pek tabii, her meslek grubu bu imkana sahip değil. Biraz acımasız olacak ama, doktorlar, avukatlar, gazeteciler bu türden kulvar değiştirmeleri en iyi becerenler. Hani çok okunan, izlenen bir medya mensubunun, itibar edilen bir tıp adamının ya da parlak bir hukukçunun siyasete tahrik olması çok ender görülen bir durumdur. Hal böyle olunca meydan, beceremedikleri mesleklerinin torpilinden istifadeyle ortalıkta arzı endam eden taşralı beyefendilere kalıyor. Mideler kaldırmıyor HERKESE göre “makul” kavramı adeta intihar ediyor. Oysa “makul” kavramından söz ediliyorsa, insanlık birikimine, uygarlık tarihine uyumlu “etik, ahlak, vicdan, saygı, Allah korkusu...” ne derseniz deyin bir asgari baz olması gerekiyor. Maalesef bu ülkede bu baz giderek ortadan kalkıyor, “binbir doğru” arsızca sadece kendi doğrusunu dayatıyor. Ürkütücü ve sürdürülemez bir durum bu... Nostaljik kimlik canlandırıldı ZEKERİYA Temizel çok değerli bir Maliye Bürokratı idi. Meslek hayatının son dönemlerinde Ecevit Hükümeti’nde Maliye Bakanlığı, BDDK Başkanlığı gibi görevlerde bulundu. Zihnimizde bıraktığı izlenim katı bir devletçi olduğuydu. Ülkenin ekonomik kriz yaşadığı zamanlarda servet sorgusunu yasalaştırarak ekonomik krizin tetiklenmesinde pay sahibi olmakla eleştirilmişti. Hiç tartışmasız, iyi bir teknisyen ve dürüst bir adamdı. Ununu elemiş eleğini asmıştı. Yani şimdi ne oldu da tekrar milletvekili yapılmaya karar verildi? Keşke karar vericiler Sayın Temizel’den bu fedakarlığı talep etmeselerdi.",https://www.hurriyet.com.tr/yazarlar/sitki-sukurer/gecikmis-takdir-28712372
Sıtkı Şükürer,Ertuğrul Kürkçü,"Mayıs 24, 2015 01:32","MALUM HDP bu seçimin en ilgi çeken partisi. Bağlı olarak, adayları da merak ediliyor. ESİAD’ın bir toplantısında İzmir 1. Bölge 1. sıra adayı Ertuğrul Kürkçü’yü dinleme fırsatımız oldu. HDP bir muhalifler ve mağdurlar koalisyonu gibi. Gayrimüslim adaylardan eşcinsellere müthiş bir demokratik çeşitlilik ve renklilik içeriyor. Ertuğrul Kürkçü 68 kuşağının efsane ismidir. Kızıldere’de kurtulduktan sonra 14 yıl mahpus olmuş ve davası uğruna çok bedel ödemiş bir kişidir. Konuşmasında özellikle siyasi tahlilleri çok etkileyiciydi. Soru cevap bölümünde, kıdemli bir HDP sempatizanı olarak sayın Kürkçü’ye bazı kalbi tavsiyelerde bulunduk. İlki, ekonomi ile ilgili mevzulara pek bulaşmamasıydı. Vergiye dair bir takım hakim olmadığı kavramlarla garip laflar ediyordu, bizce bu işler onun işi değil. İkincisi, sosyalist kimliğini ısrarla ön plana alarak ve o jargonu kullanarak bir iş derneğinde etki bırakmaya çalıştı ki, bu pek mümkün olamazdı, olmadı. UMARIZ VEBALİN FARKINDADIR Biz, komünistlik söylemlerinin hoş bir nostalji olduğunu kendisine ifade ettik. Ama kendi cephesinden haklı olarak bu yaklaşımımıza “hafif gergin” bir tepki verdi. Üçüncü olarak, Kürtlerin haklarını doğrudan değil de evrensel demokrasinin ilkelerinin kucaklayacağından hareketle savunmalarının insanlara daha makul geleceğini ifade ettik. Kendilerinin Avrupa Birliği Konseyi Yerel Yönetimler şartının çekincesiz uygulamasından yana olduklarını söyledi. Bu söylemin doğal sonucu olarak Kopenhag ve Maastricht kriterlerinin serbest piyasa ekonomisine yaslanması sebebiyle yerel yönetimler şartını uygulamak isteyen bir zihniyetin sosyalist değerlerle sıkıntı yaşayabileceğinden dem vurarak eleştirilerimizi tamamladık. Şunu söyleyebiliriz. Kim ne derse desin HDP, kişisel planda çok kişiyi heyecanlandırıyor, evrensel demokrasiye dair ifadeleriyle umutlandırıyor ve açıkça bu insanlar bir hayal kırıklığı yaşamak istemiyorlar. Diyeceğimiz, söylemleriyle tüm Türkiye’yi beyaz bir sayfaya davet eden HDP, umarız bu icaba uyacaklara karşı çok özel bir sorumluluk ve vebal altına girdiğinin farkındadır. Selin Sayek Böke ve Zekeriye Temizel ESİAD toplantılarında CHP adaylarından Selin Sayek Böke ve Zekeriya Temizel’i de dinledik. Açık söyleyeyim. Selin Hanım, müthiş sempatik ve etkileyici bir insan. Aile geleneği olarak toplumsal sorunlarla iç içe geçmiş bir hayatı olduğunu biliyoruz. İktisatçı kimliğiyle çok parlak bir meslek kariyerine sahip. Esasında partisinin bol kepçe vaatlerini ülke imkanlarıyla bağdaştırmanın zorluğunu taşıyor. Ancak ne çare, ona da şu aşamada böyle bir rol düşüyor. Zira, politikacı olmak biraz da böyle bir şey. ESNEK VE DENGELİ LİDER Sert sorularımızı çok başarılı bir şekilde yumuşatarak göğüsledi ve Türkiye’nin özlediği esnek ve dengeli lider özellikleriyle adeta bir sonraki CHP jenerasyonu için bizlerin zihninde çok net bir izlenim bıraktı. Zekeriya Temizel, siyasetten uzak kaldığı dönemlerde özel sektörle iç içe bir on yıl geçirmiş. Anlaşılan, karşımızda artık masanın bu tarafını da bilen bir üstün teknisyen nitelikli tecrübeli bir politikacı var. Espri midir, bilmiyoruz ama, ısrarla olası CHP iktidarında gönlünün maliye değil tarım bakanlığında olduğunu vurguladı. Diyeceğimiz, CHP bu defa geçmiş seçimlerden farklı olarak çok moralli ve iktidar heyecanını açık şekilde duyuyorlar ve bağlı olarak karşısındakilere de geçiriyorlar. Temizel, Cumhurbaşkanı’nı değerlendirirken “otoriter” sözcüğünü kullanmıyor. Zira seçimle işbaşına gelenlerin bu şekilde nitelenemeyeceğini, bunun yerine “kişiselleştirilmiş iktidar” kavramının daha doğru olacağını belirtiyor. İlginç geldi. Empati yine empati  19 Mayıs’ta Anıtkabir’de on binler toplandı. Bermutad “Mustafa Kemal’in Askerleriyiz” sloganları ortalığı inletti. 10’uncu Yıl Marşı büyük bir heyecanla söylendi. Bakınız, “empati” işte böyle zamanlarda devreye girmeli. Trans halinde zikir yapan tarikat mensuplarına bizler nasıl bakıyorsak, bu ülkede tıpkı bizler gibi milyonlarla ifade edilen bazı muhafazakarlar nezdinde de bu ritüele o denli mesafeli bakılıyor. 78 milyon bir arada yaşayacaksa Ata’nın kutlamalarının paydasını genişletmeyi, onu sadece kendimize saklamamayı becermemiz gerekmiyor mu?",https://www.hurriyet.com.tr/yazarlar/sitki-sukurer/ertugrul-kurkcu-29085817
Sıtkı Şükürer,Kendi kendine kaynarız biz,"Mayıs 17, 2015 01:11","ŞEHİRLERDE yaşayan, “Beyaz Türk” diye tabir ettiğimiz kesimlerde özgürlük ve demokrasi talebi hiçbir zaman “hayati” olmadı. Bu kitleler haksızlığa uğradıkları kanaatiyle, tamam protesto yaptılar ama benzerlerini başka ülkelerde gördüğümüz türden “tanklar önünde” pek durmadılar. Hal böyle olunca, “orta sınıflar” böylesi bir yürekli inisiyatif ortaya koyamayınca, bu ülkede gücünü hissettiren daima borusunu öttürür hale geldi. Hep söylenir, 13 Eylül 1980 sabahı anarşi durmuşmuş. Bu durum, askerlerin kötü niyetli olarak ihtilal yapabilmek için şiddete göz yumduğu şeklinde yorumlanır.  SUS PUS KARAKTERİ Oysa mesele böyle anlarda veya sonraki süreçlerinde demokrasiyi, gerekirse hayatı pahasına, savunacak orta sınıflarımızın olmayışıdır. Korkak ve temkinli bezirganların bu değişmez sus pus karakteri despotları daima cesaretlendirmiştir. Bedel ödeme kültürü olmayınca, Tahrir Meydanı’nı da, Ukrayna’yı da dizi film gibi izleyip, eş zamanlı olarak “Türkiye otoriterleşiyor” dedikodularıyla, karalar bağlamanın ötesine geçemiyoruz. Hiç kimse, “ama Gezi…” falan demesin. Orada da bahse konu Beyaz Türkler bir adım sonrasında yoktu, üstelik devrin cumhurbaşkanı bile destek vermişken. Diyeceğimiz, şamata kültürü ile demokrasi kalıcı bir şekilde derinleşmez, tehdit edebilme potansiyeline sahip olanlar tarafından da hiçbir zaman ciddiye alınmaz. Güzelyalı Rotary GEÇEN hafta sonu Marmaris’te Rotary’nin 4 gün süren bölgesel konferansına katıldık. Güzelyalı Rotary Kulübü’nün müthiş organizasyonunda konuşmacı olarak Özden Toker ve Tunç Soyer’i dinleme fırsatı bulduk. Özden Toker 85 yaşında ve İnönü’nün kızı olması nedeniyle cumhuriyetin kuruluş dönemlerinin birinci elden tanığı. Çok hoş anektodlarla Atatürk ve İsmet İnönü’yü ve o dönemin koşullarını daha iyi anlamamıza vesile oldu. Diğer konuşmacı Seferihisar Belediye Başkanı Tunç Soyer, her zamanki sahici ve dolaysız kişiliğiyle bir kere daha bizleri kendine hayran bıraktırdı. Tunç Soyer, giderek felsefi karakterini ön plana çıkarıyor. Konuşmasında “yerelden evrensele demokrasi” tahlili çok etkileyici idi. Sayın başkanı yakından tanıyanlar onu daha etkin kamu görevlerinde görmek için sabırsızlanıyor. Sara Pardo KONFERANSTA Sara Pardo ile uzun boylu konuşma imkanımız oldu. Biliyorsunuz Sara Pardo İzmir ve Ege kültür dünyasına yaptığı katkılarla üzerine titrenilen “Anıt” insanımızdır. Sara Pardo bu aralar “Öykülerin İzinde Smyrna’dan İzmir’e ve Efes Arının Gizemi”nden sonra üçüncü kitap için araştırmalarını Kemeraltı üzerine yoğunlaştırılmış durumda. Soranlara “75 yaşındayım” diyor ama o tipik bir Bencuya geni taşıdığından her daim hiperaktif ve bu heyecanı ile İzmir’e katacağı daha çok şey var. Gözümüzden sakındığımız muhteşem bir mücevherimizsiniz Sara Hanım, iyi ki varsınız. GÖZ-GÖZ BULDOZER Fevzi, Kestane Gürsel, İngiliz Nevzat, Bombacı Halil, Fırtına Ertan, Kaleci Ali, Hüseyin, Adnan Süvari ve diğer kahramanlar... Her biri çocukluğumuzun, ilk gençliğimizin idolleriydi. O zamanların Göztepesi bir başkaydı. Gaskonyalı Toma’sı, Bonsair Pastanesi, Vadi, Gözümoğlu, Şeref yazlık sinemaları, Fuar Şehirleri Kupası, Atletico Madrid’i yenişimiz, artık o dönemlerde tamamı pislenen deniz, Güzelyalı Parkı, kara tarafına bakan balkon manzarasının muteber olduğu ilk yalı apartmanları, biletçi replikleri ile fenomen troleybüsler, inşaata direnen arsalara sıkışmış erik ve badem ağaçları, Fahrettin Altay Meydanı’nın John Kennedy olduğu zamanlar... Hemen hepsi zihnimizde, siyah-beyaz fotoğraf karelerinde. Ancak tüm bu görüntülerin vazgeçilmezi fondaki Göztepe takımıydı. Her iki semtte de yaşamış olmam sebebiyle aynı anda hem Kaf Kaf, hem Göz-Göz olan ben, takımımın yeniden dirilmesinden çok mutlu oluyor ve vesile olanlara şükranlarımı sunuyorum.",https://www.hurriyet.com.tr/yazarlar/sitki-sukurer/kendi-kendine-kaynariz-biz-29021942
Sıtkı Şükürer,Bu şekliyle başkanlık zor,"Nisan 05, 2015 01:12","SAYIN Cumhurbaşkanı yönünden kartların tamamen açıldığı çok özel bir dönem yaşıyoruz. Cumhurbaşkanı açıkça kendisini aşırı yetkilendiren bir başkanlık sistemi istiyor. Ülke ekonomisinin bu sayede “uçacağını” söylüyor. Bu dedikleri nasıl olacak, ikna edici mi, gelişmiş demokrasilerde örneği var mı? Tüm bunlar soru işareti. Dolayısıyla, Türkiye’nin böylesi bir seçeneği tercih etmesi zor gözüküyor. Şartları bu denli zorlamak, pek çok kişiye makul gelmiyor. Sayın Davutoğlu’nun da Cumhurbaşkanı’nın tasavvurlarından aynı ölçüde heyecan duymadığı anlaşılıyor. Bülent Arınç’tan, Hüseyin Çelik’e AK Parti kurmayları tereddütlerini ifade ediyor. Neticede 400 milletvekili kazanılsa bile AK Parti gönülsüz davranabilir. Kaldı ki 13 yıllık yorgun bir iktidardan söz ediyoruz. Seçimlerde hayal kırıklıkları da yaşanabilir. Yani, özetle bu proje serinkanlı bir dış bakışla “olmayacak duaya amin” gibi geliyor. Yanı sıra, az bir farkla HDP’nin baraj altında kalmasıyla sağlanacak bir anayasal çoğunluğun, şu aşamada ülke sosyo psikolojisinin kaldırabileceği, meşruiyetini kabul edeceği bir durum gibi de durmuyor. Halkın vekili olmak CHP, milletvekilliği adaylığı için önseçim yolunu açtı, çok iyi oldu. Bu yöntem umarız diğer partilere de sirayet eder. Bilinmelidir ki bu şekilde seçilen milletvekili “liderinin anlattığı fıkraya gülmek” zorunda değildir. Şüphesiz yine parti disiplini olacaktır ama artık aklını tartışmasız şekilde “merkeze emanet etmiş” “eğik başak” parlamenter prototipi yavaş yavaş ortadan kalkacaktır. Vefa kime neye? ÖYLE anlaşılıyor ki, partili CHP’liler Balyoz, Ergenekon ve benzeri davalarla gündeme getirilmiş iddialara pek itibar etmiyor. Mustafa Balbay, İlhan Cihaner, Dursun Çiçek, Atilla Sertel gibi, isimleri bu davalarla özdeşleşmiş kişilere önseçimde büyük teveccüh gösterdiler. Mağdur edilenlere sahip çıkmak çok anlaşılır bir tutum olsa da, CHP’nin eski düzene özlem duyan kültürel kodlarının hala canlı olduğu ve bahse konu saygıdeğer insanlar üzerinden askerlere selam çakılmaya devam ettiği gözleniyor. Darbeler ve vesayetçi anlayışlarla samimi olarak yüzleşmeyen bu parti iktidar seçeneği olmakta hep zorlandı, zorlanıyor. Bakalım, bu durumun sahici bir biçimde özeleştirişini yapan ve CHP örgütünün ezberlerini zorlayan insanlar ne zaman partinin direksiyonuna tamamen hakim olacak? Mamafih, önseçimde bazı eski tüfekler boyunun ölçüsünü aldı. Aylin Nazlı Aka, Özgür Özel, Aykut Erdoğdu, Selen Büke, Murat Bakan gibi isimleri örgütün sahipleniyor olması da sözünü ettiğimiz günlerin çok uzak olmadığını gösteriyor.",https://www.hurriyet.com.tr/yazarlar/sitki-sukurer/bu-sekliyle-baskanlik-zor-28647647
Sıtkı Şükürer,Globalleşmenin yeni anlamı,"Mayıs 31, 2015 01:30","DOKTOR Ünal Kocaman iş dünyasının uzun zamandır konuştuğu bir konuyu tüm çıplaklığı ile ortaya koyan bir makale yayınladı. Artık tüm dünyada yüksek ve düşük maliyetli ülkeler sınıflaması değişiyor. Çin, Hindistan, Türkiye, Brezilya, Rusya ucuz ülke olmaktan çıktı. Rekabet avantajlarında sadece nominal ücretlere değil, emeğin verimliliğine de bakmak gerekiyor. Bu esasa göre 10 yıl önce saat ücretleri dolar cinsinden Çin’de 4.35, Rusya’da 6.76, ABD’de 17.54’lı iken, bugün aynı sıra 12.47, 21.90 ve 22.32 oldu. Yani ABD farkı nerede ise kapatıyor. Enerji maliyetleri 2004 yılından bu yana Çin’de yüzde 66, Rusya’da yüzde 132, doğalgaz Çin’de yüzde 138, Rusya’da yüzde 202 arttı. Ayrıca söylemeye gerek yok, örneğin Rusya iş yapma kolaylığında dünyada 92’nci, lojistik performansında 95’nci, yolsuzluk beklentisinde 125’nci sırada. Oysa, ABD’de, emek verimli, hukuk zemini sağlam, iş yapma kolaylığı, sektörel uzmanlık, altyapı gibi imkanlar cezbedici bir şekilde bekliyor. İngiltere, artık Batı Avrupa’nın en düşük maliyetli ülkesi, Meksika bugün Çin’den daha ucuz, Doğu Avrupa ile ABD arasında nerede ise fark yok. Özetle, teknolojinin getirdiği imkanlarla modern üretim artık ucuz emek yerine ucuz sermayeye yöneliyor ve buralardan hareketle sermayesi kıt bir ülke olan Türkiye’ye ve onu yönetenlere önemli mesajlar çıkıyor. Ulu çınarlarımız çok az SİZİ bilemiyorum, nerede bir ulu çınar görsem içimde bir “yerleşiklik duygusu” kabarır. Bu konuda en şanslı insanlar İstanbul’da yaşayanlar. Payitaht olmanın ayrıcalığı bu olsa gerek. Yüzler, binler, on binler değil yüz binlerce dev çınar kentin hemen her yerinde. İzmir son dönemlerde bu eksikliğinin farkına vardı. Genç çınarlar şu aşamada torunlarımıza keyif vermek üzere yola çıkmış durumda. Mamafih bizim de palmiyelerimiz var, deyip bir züğürt tesellisi yaparak konuyu kapatabiliriz.",https://www.hurriyet.com.tr/yazarlar/sitki-sukurer/globallesmenin-yeni-anlami-29152468
Sıtkı Şükürer,"Demokrasi mi, hadi canım sen de","Nisan 19, 2015 12:20","İZMİR’de milletvekili adayları belirlenirken “evrensel demokrasiye” rahmet okundu. CHP’de yapılan önseçim, ağırlıklı olarak mezhep dayanışmasına sahne oldu. Ne ayıp, daha ötesi bir şey söyleyemiyorum. AK Parti, güya kitle partisi, yüzde 50 oy alıyor. Ama adayların tamamı hakim mezhep, üstelik laik değil, muhafazakar kanattan. Yuh yani, ne denir ki? Yine HDP, ağızlarındaki yeni söylemle, güya demokrasinin bayraktarlığını yapıyorlar. Demokrasi çeşitliliklere kolları açmaktır. Tamam, marjinallerde sınavı geçiyorsunuz. Ama bu memleket Kürt ve sosyalistlerden ibaret mi? Bu samimiyetsizliğin cevabı sandıkta çıkmaz mı? Özetle al birini vur ötekine. “İnsan” odaklı siyaset için daha kırk fırın ekmek yememiz lazım. Ucube KARABAĞLAR Belediyesi’nin çevre yolunda yaptığı “Nasrettin Hoca” garabetini herhalde görmüşsünüzdür. Hani insan sinirli sinirli güler ya, işte tepkim biraz öyle. Komikliği bir yana, ısraf anlayışıyla toplum vicdanında kabul görmesi mümkün olmayan tercih yapılmış. Kamu parası nasıl bu kadar sorumsuz harcanır, anlamak için herhalde Karabağlar Belediyesi olmak gerekiyor. Tasfiye BU seçimlerde İzmir iş dünyasından tanınan, bilinen bir kimseye teklif götürülmedi. Ötesi, mevcutlardan da vazgeçildi. İlknur Denizli, Mehmet Ali Susam gibi iş dünyasının içinde yoğrulan, İZSİAD ve Esnaf Odası gibi sivil toplum kuruluşlarında birikim oluşturan, yanı sıra parlamento tecrübesi oluşturmuş “iç seslerimiz” maalesef devre dışı bırakıldı. Tamam ithal aday söylemine hep karşıydık ama kastımız bizim değerlerimizin tasfiyesi değildi. Hani İzmir iş dünyasını öksüz bıraktık hiç olmazsa Rıza Türmen, Rahmi Türeli gibi teknisyen kalitesi bilinen değerler korunabilseydi. Neyse, vardır bir bildikleri! Demokrasi seçimle gitmektir DEMOKRASİ seçimle iktidardan gidebilmektir. Bakınız, çok kimsede oluşan hissiyat AK Parti’nin iktidarı devretme ihtimaline kendini hazırlamadığıdır. Cumhurbaşkanı açıkça tarafsızlığı reddediyor. Bağlı olarak sandıkta pozisyonunu da oylatma riski oluşturuyor. Varsayın ki AK Parti seçimi kaybetti. Bu noktada Cumhurbaşkanı, “bana ne, ben devam ediyorum” dese bile bu zehirli bir konfor olacaktır. Yani bu işler şirazesine nasıl oturacak, inanın Türkiye’de hiç kimsenin kesin bir fikri yok. Düşünmek bile istemiyoruz BİZ ne konuştuğumuzun farkında mıyız? Devlet, askeri de alet ederek Ağrı’daki olayları tezgahlamış olabilir mi? HDP’nin önünü kesmek için böylesi vicdansız senaryolara girişebilir mi? Bakınız, lütfen orada durun. Bu denli bir “gözü dönmüşlük”, bu ölçüde bir “kafayı sıyırmışlık” herhalde hiçbir ihtimale sığmaz. Bu haksızlığı ülkeyi yönetenlere yapamayız, yapmamalıyız. Sezar’ın suikast esnasında evlatlığı Brütüs’ün kendini bıçakladığını gördüğünde, “sende mi, öyleyse öl Sezar” dediği söylenir. Yani Milli İrade’ye suikast yapılıyorsa, seçimin hiçbir anlamı kalmaz. Öyleyse “öl demokrasi” der, bu defteri kapatırız.",https://www.hurriyet.com.tr/yazarlar/sitki-sukurer/demokrasi-mi-hadi-canim-sen-de-28772643
Sıtkı Şükürer,Necip ve musavat başkanlar,"Nisan 27, 2015 10:39","PARTİLERİMİZ siyasi hayatta daha etkin rol olmak isteyen iki İzmirli’ye haksızlık ediyor. Birincisi Necip Kalkan. İzmirliler Necip Bey’i Ticaret Odası Meclisi Başkanlığı dönemlerinde tanıdı, sevdi, saygı duydu. Allah vergisi sempatikliği, heyecanlı halleri, parlamentoda bulunma hevesi hep gündem oldu. Esasında onun hizmet aşkı partiler üstüydü. Yani, hangi parti olursa olsun “değerlendirilmek” istiyordu. Son olarak, AK Parti yerel seçimlerde Karabağlar’dan aday gösterdi. Olması zordu, olamadı. Milletvekilliğini ise ona çok gördüler, tıpkı geçmişte diğer partiler gibi. Neyse, kader utansın. İzmir seni seviyor Necip Başkan. Diğer İzmirli Musavat Dervişoğlu. Hep iyi bir MHP’li oldu. Siyasetle uğraşanların ortalamasının çok üstünde bir kültürü ve onu süsleyen zengin belagatıyla fark yaratıyordu. Siyasi ikbaline zarar vereceğini bile bile parti içinde ilkesel çıkışlar yapmaktan kaçınmıyordu. Elinde güç olduğu il başkanlığı süreçlerinde, isteseydi milletvekili olabilme imkanı sağlayabilirdi. Ama o şövalye gibi davranmayı tercih etti. Umdu ki, zamanı gelince zaten kesin takdir görecektir. Ama maalesef siyasetin doğasında, o anlamıyla “vefa” yok, hiç olmadı. Üzülme Başkan, seni bilen biliyor. Böyle zamanlarda günler uzun, yıllar hızlı geçer. Devran döner haklar teslim edilir. ATİLLA SERTEL YUKARIDA iki siyasetçiden söz ettikten sonra Atilla Sertel’le ilgili bir şeyler söylemeden olmaz. Atilla Bey’le yerel TV’lerde birlikte açık oturumlara çıktığımız dönemlerde tanıştık. Açıkça, bizim gibi liberal biri için fazla ulusalcı geliyordu. Ancak savunduğunun arkasındaydı, kararlılığını gösterirken nezaketi elden bırakmıyor, saygı uyandırıyordu. Daha sonra, Aziz Başkan’ın Osman Baydemir’i davet ettiği “Kürtçe Hamlet” oyununun sergilenmesinde, İzmir’in kurnaz STK temsilcilerinin toz olduğu bir günde, cemiyet başkanı sıfatıyla oyunu izlemeye gelmesini hayranlık ve takdirle izledim. Zaten Silivri seferlerini hep biliyoruz. Yani diyeceğimiz, Atilla Sertel “adamlıktan” sınavı geçmiş bir düzgün kişidir. Siyasette toplum vicdanına sığmayan mağduriyetlerin muhatabı olanlar, o an için kaybetmiş gözükseler de çokta uzun olmayan bir zamanda, müthiş geri dönüşler yaşarlar. Başkan, sabır, sen de üzülme. BOL KEPÇE STRATEJİSİ CHP uzun yıllardır iktidarda değil, olacağına kendisi de inanmadı. Şimdi, sanki rüzgar arkadan esmeye, bir ihtimal, koalisyonla da olsa hükümet şansı konuşulmaya başlandı. Kim akıl verdiyse seçim stratejilerini ekonomik vaatler üzerinden kurguladıkları anlaşılıyor. Anlaşılan, özgürlükler, demokrasi falan, necip halkımız nezdinde pek oy getirmez, diye düşünmüşler. Ancak AK Parti’nin de aksadığı yerler maalesef, tam işte buralar. Ekonominin iyi ya da kötü olması iktidarın ideolojik tercihleri ile şekillenmiyor. Kim ne derse desin, ekonomi 13 yıldır rasyonel ve soğuk bir tutumla, teknisyen bir kimlikle, ipin ucu kaçırılmadan, akıllıca yönetiliyor. Ali Babacan’dan Mehmet Şimşek’e bu “dizginleri bırakmama” kararlılığını hissediyorsunuz. Ha, orta gelir tuzağına düşmüşüz, inşaata dayalı büyüme modelini tercih etmişiz… Bunlar doğrudur, ama öncelik kişi başı geliri 3 bin dolardan 10 bin dolarlara getirmekti. Yani kim olsa farklı yol izlemezdi. Şimdi ilave sıçrama için, yine teknisyen bir kaliteyle, devletin ekonomiyle ilgili tüm birimleri her türlü senaryoyu oluşturmuş durumda. Diyeceğimiz bu işin AK Parti’si, CHP’si, MHP’si yok. Kaynağı kıt, tasarrufu düşük bir ülkede attığınız her adım, açıkladığınız her vaat son derece dikkatli olmak zorunda. Özetle CHP bize göre seçim stratejisinin omurgasına ekonomiyi oturtmakla risk alıyor. Zira AK Parti’nin en kuvvetli olduğu, seçmenin de bu durumun farkında bulunduğu, bu noktadan “bol kepçe” stratejisiyle iktidar şansı aramanın popülist damgasını yemeden kolay olmayacağını görmesi gerekiyor.",https://www.hurriyet.com.tr/yazarlar/sitki-sukurer/necip-ve-musavat-baskanlar-28846923
Sıtkı Şükürer,Çarşı hep karışacaktır,"Mart 29, 2015 01:17","BAKIN hem parlamenter sistem, hem de halkın seçtiği cumhurbaşkanı, bu esaslara göre düzenlenmiş bir anayasa tarifi olmadan bir arada olmaz, olamaz. Bundan böyle Türkiye siyasetinde “çarşı” daima karışacaktır. Mesele Tayyip Erdoğan değildir. Kılıçdaroğlu, Bahçeli, Gül ya da bir başkası “seçimle” cumhurbaşkanı olursa, hiç tartışmasız icrai ağırlıklarını hissettirmek isteyeceklerdir. Kenan Evren’e göre yapılmış 1983 Anayasası sistem tercihi yönünden “kafası karışık” bir metindir. Eski anayasada halk seçmediğinden cumhurbaşkanlarını temsili bir çizgide durmak zorunda kaldı. Ama Tayyip Erdoğan’ı, Evren’e uyumlaştırılmış bir “muğlak” anayasa ile doğrudan halk seçti. Yani, yeni bir anayasa ile ya tekrar parlamenterizme döneceğiz, ya da başkanlık sistemine. Yoksa, iki ara bir derede kalan ülke siyaseti ve her türden istikrar mevcut hibrit anayasa ile daha çok dayak yer. Çözüm süreci tıknefes mi? ADI konmamış bir “mağdur dayanışması heyecanı” vardı AK Parti iktidarının ilk yıllarında. Kürtler, Aleviler, Ermeniler, Romanlar... vaatler makinalı tüfek mermisi gibi fışkırıyordu. Sonra “gücü” paylaşmak sanki anlamsız hale gelmeye başladı. Demokrasi herkesin mutluluğuna sorumluluk duymaktı. Oysa sandık sonuçları sadece kendilerinin mutlu olmasına imkan sağlıyordu. Kendilerini tercih ettiler. Hal böyle olunca Kürt politikası da ne olduğu anlaşılmayan, iki ileri bir geri, bazen “verici” bazen “rencide edici”, giderek “Askerle uyumlu” bir çehreye bürünmeye başladı. Açıkça görülüyor, cin artık şişeden çıktı, 21.yüzyıl demokrasi ilkelerinin rehberliğinden vazgeçildiğinde bu güzel ülkeye huzur gelmez, yazık olur.",https://www.hurriyet.com.tr/yazarlar/sitki-sukurer/carsi-hep-karisacaktir-28584986
Sıtkı Şükürer,HDP yükselişte,"Mart 22, 2015 01:21","HDP ve Selahattin Demirtaş’ın lehlerine bir rüzgar esiyor, kime sorsak, önce temkinli, sonrasında mahcup bir edayla ciddi ciddi bu partiye oy vermeyi düşündüklerini söylüyor. Haa, açık ifade edelim. Konuştuklarımızın hiç biri öyle gizli PKK’lı falan değil. Hatta sosyalist olanları da son derece az. Kürtlere de ayılıp bayıldıkları söylenemez. O halde bu insanlar neden HDP’ye yönleniyor? Sebebi basit... Konuştuklarımızın ortak paydası; AK Parti’den ve özellikle sayın Cumhurbaşkanı’ndan hazzetmiyor olmaları. İktidar partisinin Anayasa’yı değiştirecek çoğunluğa ulaşmasının engellemenin HDP’nin yüzde 10 barajı aşmasından geçeceğini düşünüyorlar.  BEKLENTİLERİ ISKALAMAZSA Bu yaklaşım doğruysa, o zaman diyebiliriz ki, Selahattin Demirtaş CHP’lilerden oy alacaktır. Bu durumda HDP kendisine teşne olan bu seçmen kitlesini kesin kazanmak istiyorsa, milletvekili aday listelerine sadece sosyalist ve Kürt kimlikli insanları koymaması icap ediyor. Endişeli modernler, en azından batı illerinde “Beyaz Türk” adaylarla daha kolay ikna olacaklardır. Yanı sıra, bu kesimlerin dışında Türkiye’nin gerçek anlamda bir “demokrasi” problemi yaşadığını ve bu handikapın HDP’nin yaklaşımlarıyla çözülebileceğini düşünen çok sayıda liberal demokrat insanlar da var. Bu kişiler, (kaldıysa) merkez sağın kanaat önderleridir. Dolayısıyla HDP, aday seçiminde bu beklentileri de ıskalamamalıdır. Yani provokasyonlarla önü kesilmezse, YDH’nın beceremediğini HDP başarabilir ve siyaset bambaşka seçeneklerle kavuşabilir. Ancak hala etnik ve sosyalist rengini ısrarla koruyan HDP’nin henüz bir YDH olmadığını da belirtelim. Hangi dava neyin davası “Biz dava arkadaşıyız”. Bu söylem aynı siyasi çevreden gelen insanlar arasında oluşan gerginlikleri perdelemek için çok sık söylenir oldu. En son Merkez Bankası geriliminde Ali Babacan’dan duyduk. Tamam, bir yumuşatma sinyalidir ama bu vurguya sıklıkla müracaat edilmesi, üçüncü kişilerde açıkça itici bir dışlanmışlık duygusu uyandırıyor. Demokrasilerde aynı siyasi parti mensuplarının şüphesiz bir gönül birliği vardır. Siyasi partiler kamuya açık parti programlarında “davalarının” çerçevesini belirtti. Ötesi, bilmediğiniz bir boyuta işaret eder ki, bunun telaffuzu dahi demokrasi ayıbıdır.  12’ye 5 kala, tora tora TENCERE yemeği yapan esnaf lokantalarıyla ilgili yazılarımıza çok geri dönüş alıyoruz. Bakın iyi bir tencere yemeğinin lezzetinin vazgeçilmez sırrı, imal edildikleri mutfakla satıldıkları yer arasında mesafe olmaması gereğidir. Tencere yemeği yorulmamalıdır. Çalkalanarak servis edilen yemekten bir hayır gelmez. Bir tencere yemeği, şayet öğlen servisi söz konusu ise, daha öncesinde değil, saat 11.00 – 11.30 civarlarında tamamlanmalıdır.  EKMEK DE ÇOK ÖNEMLİ Şayet damağınıza düşkünseniz, tavsiyemiz esnaf lokantasına en geç 11.55’de gitmenizdir, mevzu yemekse “bekaret düşkünü” olmakta fayda vardır. Zira, tencere yemeği fazla kepçe daldırılmamış ilk 1-1.5 saat içinde lezzetinin doruğundadır. İyi bir esnaf lokantası için odun fırını ayrıcalığını mutlaka arayın. Ayrıca “ekmek” çok önemlidir. İyi bir fırınla anlaşmalı olmak yetmez, mutlaka öğlen üzeri ekmeğin temin, mümkünse imal edilmiş olması tavsiyemizdir. Güleryüz, hijyen, iyi servis, yıllanmış garson zaten bildiğimiz şeyler... Ayrıca belirtmeye gerek yoktur.",https://www.hurriyet.com.tr/yazarlar/sitki-sukurer/hdp-yukseliste-28517771
Sıtkı Şükürer,İthal aday meselesi,"Mart 15, 2015 01:22","YEREL yönetimleri savunmak “yerelin yetersizlerini” kutsamak değildir. Hayat böyle olsaydı “yerli mallar” haftasını kutlamaya, yabancı sermayeden tedirgin olmaya, yabancı futbolcu sınırlamasını hararetle savunmaya devam ederdik. Ha, “içerinin ebepsleneni” isek, “kapalının kuvvetlisi”, “mahallenin horozu” durumumuz varsa, tabii ki ithal aday istemeyiz, binbir demagojiyle genişletilmiş havuzun getireceği kaliteyi reddederiz. Ey siyaset esnafı adaylar, “memleketlimiz” olmanız dışında ilave özellikleriniz nelerdir, o önünü kesmeye çalıştığınız “dışarlıklı adayların” kalitelerine ne ölçüde sahipsiniz.  MUHTAR SEÇMİYORUZ Sevgili karar vericiler, mahalleye muhtar seçmiyoruz, parlamentoya, yasama organına, milli iradenin temsiline, her yönüyle donanımlı doğru insanları bulmaya gayret ediyoruz. Hani, küçük bir Anadolu kenti olsak, “cürmümüz, ufkumuz bu” diyebilirdik. Ama yeri gelince “Akdeniz incisi”, “dünya kenti İzmir” diye böbürleneceğiz, mevzu mebus seçmeye gelince kasaba muhafazakarlığını savunacağız, bu olmaz. Son söz, “yerelin yeterlilerini” bulalım, eşit koşullarda tabii ki onları tercih edelim, yeter ki çizgiyi o seviyelere çekmeyi becerebilelim. Dar bölge güzel de... DAR bölge seçim sistemi, doğrudan demokrasi, halkın gücünü arkasına alan parlamento, lider sultasının kırılması gibi faziletlerin sebebidir. Pek tabii, öncesinde o dar bölgeye aday gösterilecek olanların seçim yönteminin de demokrasiye uyumlu bir mevzuatla düzenlenmesi koşuluyla. Siyasi partilerin üye tabanı genişletmeden, eyalet ve başkanlık sistemlerini “tartışılabilir mümkünlerimize” dahil etmeden, “dar bölge” kopuk olarak savunulamaz. Dar bölgeden gelen bir milletvekili, lidere karşı güçlüdür, parti disiplinini gerektiğinde takmayacaktır, bunlar iyi bir şey gibi gözükse de bazen kabus sonuçlar da doğurabilir.  SİSTEM ESİR ALINIR Zira kendi dar bölgesinin tercih edileni olmak tüm Türkiye mukadderatına ahkam kesmek hakkını vermez, vermemelidir. Bu yüzden dar bölgeyle gelen milletvekillerinin başkanlık sistemiyle dengelemesi önem taşır. Aksi takdirde kontrol dışı küçük canavarlar sistemi esir alır. Bu sebepten dar bölgeyle oluşturan parlamento sadece “Yasama” görevi ile sınırlandırılmalı, icrai görevler (bakanlar) Başkan’ın tercihi ile şekillenmelidir. Yani, diyeceğimiz, dar bölge romantizmine kendimizi kaptırmadan meseleyi kapsamlı düşünmekte yarar bulunmaktadır. Beyturan Lokantası KENDİ çapımızda “lezzet avcısı” hissiyatı ile bölgemizin yeme–içme mekanlarını iştahla keşfetmeye çalışıyoruz. Esnaf lokantaları özel ilgi alanımız olmaya devam ediyor. Herhangi bir duyum ya da referans aldığımızda üşenmeyip bahse konu yerleri deniyoruz. Bazen, “nasıl olur da bilmiyormuşum” dediğiniz sürprizlerle karşılaşıyorsunuz. Lafı uzatmayayım. Kısıkköy, sanayi sitesinde 30 yıllık bir geçmişe sahip olduğunu öğrendiğim bir “lezzet mucizesine” tanık oldum. “Beyturan Lokantası”. Özellikle ege otlarıyla yapılan etli yemekler, zeytinyağlılar, kurufasulyesi, tatlıları ve illaki lahana turşusu… Kusura bakmayın, yazarken bile heyecanlanıyorum. Zaim Usta, Adil Müftüoğlu, Tokmak Hasan, Urlalı Hasan, Özüm Lokantası, Beğendik Abi... Ey tencere yemeğinin efendileri, biliniz ki üzerinize bir “kuma” gelmiştir.",https://www.hurriyet.com.tr/yazarlar/sitki-sukurer/ithal-aday-meselesi-28453581
Sıtkı Şükürer,Yaşar Kemal,"Mart 08, 2015 01:06","Yaşarken böylesi insanları bilinçli olarak göz önünde tutmaya çalışmaz toplum, bir bildiği varmış gibi. Kadirşinaslık onları daima popüler kılmak değildir zira. Derinlerimizde yer etmişlerdir. O sebepten bir yerlerde, kuytularda, özellerinde yaşarlar. Adı konulmayan, tarife gelmez bir ilişkisi vardır onlarla insanlarımızın. Usul usul iftihar eder 77 milyon, onur duyar, “yıpratılabilme menzillerinin” çok dışına taşır. Yaşar Kemal’lerden söz ediyoruz. Sayıları çokta da fazla olmayan gizli değerlerimiz, saklı kıymetlerimizden. Esasında, çekip gitmesi bu dünyadan, inanın pek fark etmiyor, etmedi. Yaşarken ölümsüz olmak fiziken çok önceden “paydos” etmek, erken ölmektir aslında.. Basit bir formalite gerçekleşti. Sevgimizin bitmeyecek ısısıyla huzur içinde uyu, Büyük Usta... YEPYENİ TÜRKİYE'YE DOĞRU Şehitler, gaziler, milli duygular... Tüm bunları katıla katıla hissetmemek mümkün değil. Ama beri yandan ezilen, yok varsayılan bir kültür, bir etnik kimlik, bir dil vardı. Mücadele ettiler ve şimdilerde bir yerlere gelindi. Belki başlangıçta onlar da farkında değildi. Kendi haklarını münferiden kotarmaya çalışmak bu ülkede birlikte, bir arada yaşamaya hiçbir şekilde kifayet etmez. Herkese, hepimize gereken şey “Demokrasi”. 10 maddelik metin, dikkat ettiyseniz “etnik kör”. Sadece evrensel demokratik ilkeler. Buradan memleketimizin diğer yörelerine de bir “vazife” çıkıyor. Daha kaliteli bir demokrasi, daha inisiyatif talep eden yerel anlayışlar, insanı önceleyen tutumlar, her koşulda medeni tavırlar, yepyeni bir Türkiye çabası... Evet, özellikle İzmir ve Ege’yi kastediyoruz. “Demokrasi fişeği” öyle lafla olmuyor, olmaz. BAHAR ZALİM MEVSİMDİR Tamam, memleketin yarıdan fazlası ya Fenerli, ya da Cimbomlu. Ama yine de bu yıl Beşiktaş’a farklı sempati duyuyoruz. Galatasaray ve Fenerbahçe’nin “yorgunu” olduk biz. Sanki “eski kaşar” tadına ara vermek istiyoruz. Benzer duygular siyasi partilerimiz için de geçerli. Çoğumuz AK Parti ’liyiz, CHP ’liyiz, MHP’ liyiz. Ama yine farklı gerekçelerle de olsa Selahattin Demirtaş ’tan övgüyle söz edenlerimiz hayli çoğaldı. Tüm bunlar bir değişim isteğine işaret ediyor. Mart, Nisan, Mayıs... Her biri silkinme çivisidir. Taze başlangıçlar mevsimine hoşgeldik. KASABA MUHAFAZAKARLIĞI Seçimlere ilişkin bir “ithal aday asla istemeyiz” teranesidir sürüp gidiyor. Yahu, kentimize “muhtar” seçmiyoruz. Efendim, Kemeraltı’nı bilmeyen milletvekili olmasınmış. Yani adamın mahallesinin muteberi olması yeterli, dünyayı bilmese de olur. Hele bir de bu garip ısrar İzmir için yapılmıyor mu, dumura uğramamak mümkün değil. Hem, “İzmir metropoldür, Anadolu’nun diğer kentlerine benzemez” diyeceksiniz, hem de özgüvensiz “kasaba muhafazakarlığını” savunacaksınız Güçlendirilmiş yerel yönetimleri arzulamak dost, ahbap, akraba kayırmacılığı ile mebus seçmek değildir. İzmir, tarihi, mevcudu, geleceğiyle Türkiye özetidir. Takribi yılda 80 milyar dolar katma değer yaratır. Bağlı olarak, milletvekili liyakatının “mahalleli” olmanın ötesinde bir şey olduğunun idraki icap etmektedir.",https://www.hurriyet.com.tr/yazarlar/sitki-sukurer/yasar-kemal-28391783
Sıtkı Şükürer,Seksekle para kazanılmaz,"Mart 01, 2015 01:23","“YA var ya... Dolar 2.50 olduğunda elimdekileri satıp TL’ye dönseydim, sonra 2.42 olduğunda yine dolar alsaydım, efendim 2.49’da tekrar elden çıkarıp, ters hareket ettikleri için borsa endeksine oynasaydım, çifte kavrulmuş kazançlar elde ederdim...” Bakın, bu muhabbeti muhtemelen kendi aklınızdan da geçirmişsinizdir, yakın çevrenizden de dinlemişsinizdir. Peki bu işler bu kadar kolay mıdır? Açık söyleyelim. Böyle bir dünya yok. Bu işi sürekli becereni, hele hiç yok. O yüzden bu sıkıcı geyiğe muhatap olduğunuzda, tavsiyemiz kafanızı sallayarak dinleyin ve içinizden “üfff” deyin.  Süleyman’a kalmayan dünya CUMHURBAŞKANI olduğunuzda siyaseten “bayatlamaya” başlıyorsunuz. Başlangıçta kabullenmiyorsunuz, yeri geliyor celalleniyorsunuz, azar azar irtifa kaybetmenize engel olamıyorsunuz. Özal da Demirel de bu böyle oldu. Hele bir de eski cumhurbaşkanı olduğunuzda sizden sonra oluşan dengeler taze başlangıçlar yapma şansını, çok istisnai haller dışında pek vermiyor. Bizim sistemimizde başbakanlar icranın birinci derece patronu. Bu sebeple bir müddet sonra kaçınılmaz olarak, hemen her kesimin “kıblesi” haline geliyorlar. Bu lafları neden ediyoruz? Siyaset sosyolojisini esas alıp bir senaryo türettiğinizde, istikbalin halihazırda icrai direksiyonda olanlar lehine geliştiği bir tablo ortaya çıkıyor. Aktif siyasette gelecek bekleyenlerin dikkatlerine sunarız. Hesap uzmanları HESAP uzmanı kökenli yöneticiler son dönemlerde kamu ve özel sektörde giderek ağırlıklarını artırıyor. Halihazırdaki en meşhur hesap uzmanı, Kemal Kılıçdaroğlu. Koç Holding’in yeni CEO’su Levent Çakıroğlu da bu ocaktan yetişme. İzmir’de Yaşar Holding CEO’su Mehmet Aktaş da eski bir hesap uzmanı. Yanı sıra ESİAD Başkanı Mustafa Güçlü, ekonomiden sorumlu bakan yardımcımız Adnan Yıldırım hep hesap uzmanı kökenli kişiler. Gerçi artık Hesap Uzmanları Kurulu tarih oldu. Geçtiğimiz yıllarda Maliye’nin denetim birimleri tek çatı altında toplandı. Ama o ruh devam ediyor, bizim de içinden yetiştiğimiz bu özel yapı eski statüsünü özlüyor. Genç ölümler FIRAT Yılmaz Çakıroğlu. Gencecik bir fidandı. Delikanlıydı. Kanı kaynıyordu. Doğru bildiğinin, inandığının arkasındaydı. 70’li, 80’li yılları yaşayan bizler bu genç insanların yaşadıkları duyguların yabancısı değiliz. Her kesimden gençler, inandıkları uğruna hayatlarını ne de kolayca sunarlardı davalarına. Oysa bir üniversite kampüsü tartışması asla ölümle maliyetlenmemeli. Biliyoruz, kaybolan yaşamı anlamlandırmak için politik gerekçeleri yükseltenlere sükut etmek durumundayız. Ama en netice ateş düştüğü yeri yakıyor, o gencecik yakışıklı çocuklar içinizi acıtıyor. Umarız ölümü bu ülkeye kalıcı, adil, sindirilebilir, demokratik bir barışın gelmesine katkı sağlar, karar vericilerin sağduyularını sürekli kanatan ve diri tutan bir mesaj olur.",https://www.hurriyet.com.tr/yazarlar/sitki-sukurer/seksekle-para-kazanilmaz-28326356
Sıtkı Şükürer,Yine abartıldı,"Şubat 09, 2015 01:16","ALİ Babacan, “Beş yıldır kişi başı geliri 10 bin dolardan 11 bine çıkartamadık” diyorsa, İhracat, yine aynı dönemde dar bir bantta, 150 milyar dolar seviyesinde patinaj yapıp duruyorsa, “Orta gelir tuzağına düştük, düşüyoruz” çığlıkları ekonomi haberlerinde birinci sırayı işgal ediyorsa, Brookings Enstitüsü ile JB Morgan Chase’nin geçenlerde yayınlanan 2014 yılı raporunu lütfen fazla abartmayın. Malum, rapora göre dünyanın en hızlı gelişen kent sıralamasına 4 Türk kenti girmiş. İzmir ikinci sırada. İzmir’in potansiyeline inanmayan kronik kötümserlere hep kızarız. SANKİ İKİNCİ MÜKEMMEL Ama bu olumsuz kanaatleri de “içimizdeki İrlandalılar” seviyesine taşımamak gerekli. İzmir’in ikinciliği, açık söyleyelim, hiç kimseye “kapak” falan olmuyor. Yaratılan izlenim, sanki İzmir dünyanın en mükemmel ikinci kenti. İnsanların raporun içeriğiyle ilgili bilgileri fazla değil. Esasında kimsenin bu işlere ayıracak ne fazla zamanı, ne de ilgisi var. Koca koca adamlar mevzuyu iddialı cümlelerle kamuoyuna taşıyınca açıkça yanlış izlenimler oluşturuluyor. Neyse, insani gelişmişlik kriterlerinden adil gelir dağılımına, tüm defolarımızı halının altına süpürüp, nominal büyüklükleri yok varsayarak, bazı oransal istatistiklerle sonuçlar çıkarmak ve genele teşmil ederek sunmak, en azından söyleyelim, “acı gülümsemelere” vesile oluyor, biraz da “ayıp” oluyor. Kendimize güvenmek ÜLKENİZE inanıyorsanız, İnsanlarınıza güveniyorsanız, Onların derinlerinde bir yerde birbirleriyle ortak bir kaderi paylaşmaktan memnun olduklarını düşünüyorsanız, O zaman, cesur olacaksınız. Demokrasinin gereklerini, üstelik tüm kurum ve kurallarıyla savunmaktan çekinmeyeceksiniz. İşe, “önce insan” demekle başlayacaksınız. İnsan olmayı, farklılıklarımızın bizi zenginleştirdiği bir bilinç seviyesi olarak algılayacaksınız. Kimsenin kimseye kendi doğrusunu dayatmadığı, hoşgörünün, empatinin hayatın her alanına giderek daha fazla sirayet ettiği bir ülke hedefleyeceksiniz. Bu temenniler “lafla” gerçekleşmiyor. UYUŞUKLUĞU ATACAKSINIZ Gereğini yapacaksınız. Meseleye önce özgürlükçü yepyeni bir Anayasa’dan başlayacaksınız. Siyasi Partiler ve Seçim kanunlarını değiştireceksiniz. Belirli sayıda Türkiye milletvekilliği kontenjanı ayırdıktan sonra, parlamentoyu korkmadan, iki turlu, dar bölge esasında seçimlerle oluşturacaksınız. Yerel yönetimleri güçlendireceksiniz, “özerklik, eyalet” kavramları da dahil farklılıkların uyumu en iyi ne şekilde sağlanır, tartışacak ve gereğini yapmaktan çekinmeyeceksiniz. Erkler ayrılığını temin eden, yasama, yürütme, yargı arasında denge–denetim sistemini oluşturan modelleri enine boyuna değerlendireceksiniz. Düzgün kurulmuş bir yapıda parlamenter ya da başkanlık sisteminin bir seçenek olduğunu bileceksiniz. Özellikle herşeye muhalif, herşeyden tedirgin insanlarımıza ve muhalefet partilerimize sesleniyoruz. Üzerinizdeki uyuşukluğu atacaksınız, milletle birlikte heyecanlanacaksınız, 21. yüzyılda “herşey daha iyi olacak” duygusunu içimize yerleştirecek, özgüvenimize katkı koyacaksınız.",https://www.hurriyet.com.tr/yazarlar/sitki-sukurer/yine-abartildi-28146058
Sıtkı Şükürer,Bundan kötüsü var mı?,"Şubat 22, 2015 01:17","LAİK kesimin tüyleri, “Başkanlık Sistemi” denilince diken diken oluyor. Niye? Cevabı yok. Atatürk ve İnönü ülkenin başkanıydı. Özal’dan Demirel’e, geçmiş dönem muktedirleri başkanlık sistemini istemiştir. Hani daha bir geçmişe gidersek Osmanlı ya da Selçukluların parlamenter sistemle yönetildiği söylenemez. O halde bu direnç neden? Hani parlamenterizm iyi işlemiş olsa, canla başla onu savunalım. Böyle bir şey de yok.  İRADEYİ YANSITMIYOR Milletvekillerine bakıyorsunuz, halk iradesini falan yansıtmıyor. Tamamen lider sultasına bağlı tercihler. Yürütme zaten lider demek. Eh yargının da hele son halleri ortada. Seçim kanunları, Siyasal Partiler Kanunu ile demokrasi arasına “Kaf dağı” girmiş. Yani, Bektaşi fıkrasındaki gibi, “bundan kötüsü olamaz”. AK Parti iktidarının ilk yıllarında saygın akademisyenlere (Ergun Özbudun) evrensel normlara uygun, üstelik parlamenter sisteme yönelik taslak anayasalar hazırlatılmıştı. Ama o meşum CHP kafası, bırakın kabul etmeyi, tartışmaya bile yanaşmadı. Derken AK Parti maalesef o zamanlarda kendini mecbur hissettiği demokratik iklimden uzaklaştı. Şimdi, başka bir fırsat var.  ZORLAMAYI DENESEK İktidar, başkanlık sistemini istediğini belirtiyor. “Efendim, Tayyip Erdoğan diktatörlük istiyor, asla geçit vermeyiz” gibi klasik laflar yerine, “paslı zihinleri” biraz zorlamayı denesek. Yahu, mevcut sistem her türlü otoriterleşmeye zaten müsait, üstelik vazgeçilemez bir geleneği de temsil etmiyor. Nedendir bilinmez, “iyisi mi yepyeni bir başkanlık sistemiyle tüm hastalıkları tedavi edici, denge-denetim sistemleri oluşturulmuş bir modele sahip çıkalım, demokrasi anlamında ‘öne alalım’, iktidarı evrensel normlar üzerinden sıkıştıralım”, diyen bir CHP, MHP, HDP muhalefeti ortada yok, anlamak mümkün değil. “Mevcut düzen devam etsin” demek, bu çürümüş yapı üzerinden AK Parti’ye eleştiri getirme hakkınızı elinizden alıyor. Ülkenin geriye kalan yüzde 50’si, üzerindeki ölü toprağını silkmedikçe, inisiyatif geliştirmedikçe, sadece iktidarı izledikçe, her şeye, daha kötüsüne müstahaktır, bu böyle bilinmelidir. Ege Federasyonsu YEŞİL pasaportlulara vize kalktıktan sonra Midilli, Sakız, Samos, Leros, Kos, Rodos ve diğer adalarla kıyı Ege’de yaşayan insanlarımızın iletişimi olağanüstü artmaya başladı. Adeta, unutulmuş ya da unutturulmuş ilişkilerin yeniden yeşermesine, derinlerimizde hissettiğimiz bir yakınlığın filizlenmesine şahit olmaya başladık. Ortalama bir İzmirli’nin ortalama bir Rum’dan çok farklı olmadığını, aynı Akdeniz çanağının evlatları olduğunu görmeye başladık. Esasında Osmanlı şemsiyesi altında yüzyıllar boyunca bir arada yaşanmışlıktan gelen müthiş paydalar ne kadar bastırılmaya çalışılsa da son 5-10 yıldır önlemez şekilde su yüzüne çıkıyor. Geçenlerde Patrik, İzmir’i ziyaret etti.  TARİHE BORCUMUZ Hep birlikte çok kültürlü olmanın ayrıcalığını ve keyfini yaşadık. Hani bazı fütüristler gelecekte Türkiye ile Yunanistan arasında olası bir federasyonundan söz eder. Yani Avrupa Birliği ile yaşadıkları sıkıntıları gözlediğimiz de, Yunanistan açısından illa bir parantez içinde olunacaksa bunun Almanya yerine Türkiye (Asya minör) ile birlikte olmasının çok daha rasyonel göründüğü açıktır. Azerilerle nasıl ki “tek millet iki devlet” olabiliyoruz, hani Yunanistan’la ilk aşamada imtiyazlı bir ortaklık anlayışı gerçekleştirebilmemiz, en azından tarihe karşı borcumuzdur. İki kıyının çocuklarının yediği, içtiği, müziği, yaşam biçimi, keyifleri öylesine benzeşiyor ki, Egeli olmanın, en öncesinde “insan” olmak anlamına geldiğini, dil ve din farkının bu muhteşem bileşime geçmişte de gelecekte de zenginlik kattığını, katacağını hissediyorsunuz.",https://www.hurriyet.com.tr/yazarlar/sitki-sukurer/bundan-kotusu-var-mi-28264318
Sıtkı Şükürer,Siyaset nefes aldırmıyor,"Şubat 15, 2015 01:19","HERKES kendi hakkını, hukukunu kişisel olarak takip etme eğilimi göstermeye başladı. Bu iyi bir şey değil. Trabzon başkanı hakemi bizzat arıyor, Aziz Yıldırım, “Fenerbahçe menfaati için hakem odasını basmaktan çekinmem” diyor. Kılıçdaroğlu “direnme hakkını” seslendiriyor. HDP hafta geçmiyor ki “ayar” veriyor. Hülasa, güven veren, sağlam bir zemin üzerinde olduğunuzu hissettiren asgari hukuk standardı yalpalayıp duruyor. Pek tabii bu oluşum bize göre AK Parti ile başlayan dönemin bilinçli tercihi. “Yeni Türkiye” tasavvuruna ilişkin “sürpriz olmayan türbülans.” Diyeceksiniz, “eskiden dört dörtlük hukuk mu vardı?”  NE OLUYOR ANLAYAMIYORUZ Mesele o değil. Yoktu şüphesiz ama, bir denge vardı. Adaletsiz de olsa bu denge belirsizliği azaltıyordu. Şimdi herşey karışmaya başladı. Yargı hangi yargı, kimin yargısı, bilmiyoruz. Polisin karar vericilere sadakati ürkütüyor. Cumhurbaşkanı, “siyasi ahlak yasasının şimdi zamanı değil” cümlesini rahatça kurabiliyor. Yani... Yani ne oluyor, sıradan vatandaşlar olarak anlayamıyoruz. İkinci cumhuriyete dair “ihtilal hukuku” diyenler var.  ULUSLARARASI TOPLUM İZLİYOR Bu tanımlamaya katılmak mümkün değil. Mehmet Altan’ların savunduğu 2. cumhuriyet evrensel demokratik ilkelere işaret ederdi. Halbuki, Türkiye o iklimde değil. Arınç’ın dediği gibi, kutuplaşma yer yer nefret boyutlarında. Sayın Erdoğan farklı bir cumhurbaşkanlığı anlayışı ile ülkeyi yönetmeye çalışıyor. Sayın Bahçeli, “demokrasi rayından çıkıyor” diyor. Uluslararası toplum “zor anlar” gözlerle bizleri izliyor. Yani, sanki siyaset, kendi haline bırakılırsa temel bir problem taşımayan ekonomi başta olmak üzere, her türden istikrarı, huzuru ipotek altına almak için anlamsızca rol talep ediyor. Umarız Haziran 2015 seçimleri bu duruma sebep olanlara halkın bir çeki düzen vermesinin vesilesi olur. Kendine haksızlık MERKEZ Bankası Başkanı Erdem Başçı’nın işi kolay değil. Gelenekleri olan bağımsız bir kurumun başında. Kanunla verilen bir görevi var. “Fiyat istikrarı”, yani enflasyonu kontrol etmek. Şimdi “faizleri düşür” baskısı altında. Siyasetçiye uysa, olacaklar belli. Ortada ne mevcut döviz kuru kalır, ne de enflasyon. Hani, ihracatçı ve inşaatçı bu işten memnun olur.  PİYASALAR TEDİRGİN Ama ülke neler kaybeder, geçmişe dair tecrübeler henüz bayatlamadı. Esasında Sayın Cumhurbaşkanı bu konuda bize çok samimi gelmiyor. İstedi de neyi yapamadı ki? Tavşan kaç, tazı tut. Ama görüldüğü üzere piyasalar tedirgin oluyor. Gözler Ali Babacan ve Mehmet Şimşek’te, onlar sağlam duruyor. Bu tiyatro içinde en sönük rol Nihat Zeybekci’de. Sürekli, patronun tasdikleyicisi rolünde. Yazık, bu anlayışla siyasi saygı üretemez. Ne diyelim, tanıdığımız Zeybekci kendine haksızlık ediyor.",https://www.hurriyet.com.tr/yazarlar/sitki-sukurer/siyaset-nefes-aldirmiyor-28203230
Sıtkı Şükürer,Edirne Valisi,"Kasım 30, 2014 01:05","ERMENİ tehciri ve mübadele olmasaydı bugün en az 20 milyon Ortodoks Hristiyan bu topraklarda yaşıyor olacaktı. Bu rakama, şayet dışlanmasalardı, en az 2 milyon Süryani de dahil edebilirsiniz. İttihatçı gelenek Türklük ve Müslümanlık üzerinden bir konsolidasyon planladı. Bağlı olarak sistematik bir ideolojik tutumla sadece Hristiyanları değil, Yahudi nüfusu da seyreltti. Bakiye Müslümanlara yaklaşırken de seçici davrandı. Kürtlerin kimliğini baskıladı. Asimile edebilmek için ülkenin batısına göç fedakarlığı, dahil elden gelen her imkanı zorladı. Alevileri suspus etti. İnsanlar Alevi kimliğini bugün dahi perdeleme baskısındadır. Yine bugün bile Dersim’e dair hak aramak kolay değildir. Sünnileri kendi çizdiği çerçeveyle biçimlemeye çalıştı. Kabullenmeyenler tıpkı diğerleri gibi zulümden payını aldı. Arapları zaten hiç sevmedi, külliyen reddetti, yok varsaydı. Tüm bunları, asıp – kesmeleri hep bizim iyiliğimiz için yaptığını söyledi. Sayelerinde, ülke bölünmemişti, irtica gelmemişti, fakir kalmıştık ama onurluyduk... Bugün bu oldu– bittiler artık sorgulanmak isteniyor. Üstelik bu uygulamaların yapıldığı dönemlerin koşullarını da düşünerek, ‘yapmasalardı neler olurdu’ ihtimallerini de değerlendirerek sağlıklı bir hesaplaşma zeminine gayret ediliyor. Umutları çürütüyor Ama heyhat, zihinlerimizin, bakış açılarımızın şakülleri öylesine kaydırılmış ki en sıradan tartışmada dahi “korumacı” reflekslerimiz anında devreye giriyor, bu ittihatçı anlayışı aklamaya angaje oluyor. Hep devlet gözlüğü ile, “açık defterleri” ve kendimizi rahatlatacak mazeretler üretmeye çalışıyoruz. Objektif olmak, evrensel demokrasilerin gereklerinden bakabilmek en münevver bildiklerimize bile zor geliyor. Hani, muhafazakar iktidarla birlikte yeni bir dönem başlayabilirdi. Maalesef, iktidar oldular ama onlar da bu fırsatı sadece hoyratlığın patronajında nöbet değişimi olarak algıladı. O hep bildiğimiz “kendi doğrusuna hayran” tutumlar ceberrut devlet geleneğiyle uyumlaşarak demokrasi baharının geleceğine dair umutlarımızı sürekli çürütüyor. Evrensel demokrasinin makul, kolay, insancıl bakış açısına bir türlü evrilemiyoruz. Özeleştiriden ürküyoruz, onun getireceği “kaf dağının arkasındaki” risklerden kaçıyoruz, hesapta küllendiriyoruz ama kapanmayan yaraları kanatanlara, doğal olarak engel olamıyoruz. Neticede, bir yığın siyasi lafı bir Edirne Valisi ile berhava ediyoruz. Cumhurbaşkanlığı Sarayı Mülkiye’de “Uygarlık Tarihi” diye bir ders okuturlardı. Profesör Beşir Hamidoğulları, piramitlerden eski Yunan amfitiyatrolarına kadar görkemli tarihi eserlerin, aslında uygarlığın değil, uygarsızlığın tarihi ve kanıtı olduğunu ifade ederdi. “Binlerce kölenin hayatı uğruna yapılmış bu yapılar”, söylemi 70’li yılların sosyalist gençleri olarak bize pek bir ikna edici gelirdi. Yine aynı dönemde, Marksizm için “sefaletin felsefesi” diyen Bakunin’e pek bir kızar, bu açıklamasını “felsefenin sefaleti” diye yanıtlayan Marks’a sıfır şüpheyle iman ederdik. Oysa, şimdilerde makul akılla farklı düşünüyoruz. Devlete yakışır Geçmişten bugüne insanlık tarihin ortak kültürel mirasları herkesin gözbebeği. İstanbul denilince Ayasofya’dan Süleymaniye’ye, Koca Sinan’ı göklere çıkartırken Edirne’de Selimiye Camisi’ne sahipleniyoruz, övünç duyuyoruz. Muhtemelen bu neviden yapıların yapıldığı dönemlerde de mutlaka karşı çıkışlar olmuştur. Buradan hareketle, bir an için kızgınlıklarınızı rafa kaldırarak Ankara’da yeni yapılan Cumhurbaşkanlığı Sarayı’nı (sitesi, külliyesi…) değerlendirebilirsiniz. Hani mimar değiliz ama bayağı güzel bir yapı. Kaldı ki eleştiri sadece bu yönüyle olsun, hiç problem değil. “İsraf” ve “kişiselleştirme” bin yıl önce de, bin yıl sonra da hep itiraz gerekçesidir. O yüzden boşverin. Bu devlete böyle bir yapı yakışır, yıllar geçtikçe sebep olanlar takdir edilir.",https://www.hurriyet.com.tr/yazarlar/sitki-sukurer/edirne-valisi-27678474
Sıtkı Şükürer,Hukuk devletini beceremiyoruz,"Ocak 11, 2015 01:31","MAGNA Carta’nın 800’ncü yıldönümü 2015. Kralın yetkilerini sınırlayan ilk toplumsal kontrattır bu. Esasında iktidar savaşları, temelde halktan toplanan vergileri kimin harcayacağıyla ilgili mücadelelerin tarihidir. Ülkemizde de tüm tantana bu yetki için kopuyor. Yılda takribi 200 milyar dolarlık vergi topluyor devlet aygıtı. Hükümet olan, iktidarda bulunan bu paranın patronu oluyor. Demokrasinin gelişmesi, bu paranın “kim” tarafından değil “nasıl” yönetileceğiyle ilgili kurallar manzumesinin oturtulması demek. Biz buna kısaca “hukuk devleti” diyoruz. HUZUR YERİNE ENDİŞE Devlet ne ölçüde adil olursa, hangi yüzdede halkını kavrarsa, belirgin, berrak, vicdani esaslara yaslanırsa, o toplum sağlıklı bir organizasyonu becerebilmiş demektir. Bunlar yoksa, huzur yoktur... Tedirginlik, korku, endişe kol gezer. Türkiye bu işi hiçbir zaman tam beceremedi. Hukuk hep güçlüyü korudu, kolladı, kılıfladı. Ha, “son dönemlerde bu işler biraz fazla şirazesinden çıkmaya başladı” diyebilirsiniz. İktidar, tabanını ağırlıklı olarak vergi vermeyenlere dayıyorsa, o zaman Magna Carta’ya endeksli devlet felsefesi anlam kaybediyor demektir. Maalesef, 200 milyar dolar çok büyük bir tutar. Hal böyle olunca, yoksul kitlelere yönelik sınırlı paylaşımlar bile iktidarların devamını temin edebiliyor, bağlı olarak, “ötekinin hukuku” önemsiz ve değersiz addediliyor. Kardeşime kurşun sıkmam HABER sosyal medyaya düştüğünde heyecanlandık. 1921 senesinde 200 Yunanlı sosyalist Türklerle savaşmayı reddettiği için Yunan askeri yetkililerince İzmir’de kurşuna dizildiği ve ölümlerin 94. yıldönümünde Balçova’da kardeşlik şiirleri okunarak anma planlandığı, yazılıyordu. Şair Tuğrul Keskin, “Yaşasın İsyan” adlı şiir kitabını bu askerlere ithaf etmişti. Nitekim geçen hafta kalabalık bir katılımla bu anma gerçekleşti. Buraya kadar mesele yok. Hatta “Kardeşime kurşun sıkmam” sloganı sayesinde hepimiz bayağı bir pozitif ajitasyona da uğradık. Derken devreye tarihçiler ve araştırmacılar girince bu olayın hayli tartışmalı olduğu, hele kurşuna dizme hadisenin İnciraltı’nda olmadığı, belki gemide ya da Yunanistan’da, daha az sayıda, bir vicdani ret hadisesine bağlı infazların yaşandığı ifade edilmeye başlandı. Neticede, böyle bir şeyler varken, abartmak suretiyle, mevcudu da değersizleştiren garip bir durum oluşmuş oldu. Her şeye rağmen kendi adımıza memnunuz. 200 değil 20 kişi olsun, çıkış noktası “emperyalizme alet olmam” ideali olsun, değil mi ki karşı kıyının çocukları bize silah çekmeyi reddetti, ötesi yok... Bu bile insan sevgisine vesile arayan bizim gibi kişileri mutlu etmeye yetmiştir. Bu anlayışın dibi yok İSLAM dini, daha yumuşak, daha barışçıl bir çehreye büründürülmek istendiğinde bile, fanatikler tarafından “dinden çıkma” olarak değerlendirilip vahşi tepkilere vesile olabiliyor. Dolayısıyla Müslüman dünya kendi içinde katı anlayışları reforme edecek inisiyatifler geliştiremiyor. Münferit çıkışlar olsa bile bu cesur tutuma açıktan hiçbir siyasi veya kurumsal destek maalesef gelemiyor. Müslümanlığı temsil ettiğini düşünen akımlar sebebiyle İslam, bugünkü dünyada denetimsiz, korunmasız, kötü kullanımlara açık bir halde sürüklenip duruyor. Fransa’daki katliam, problemin giderek büyüdüğünü gösteriyor. Öyle anlaşılıyor ki, “dur” diyen olmadığı için çember sürekli daralacak ve müthiş bedeller öder hale geleceğiz. İnsanlığın 21. yüzyılda bu hastalıklı tutumdan çok çekeceği var gibi gözüküyor.",https://www.hurriyet.com.tr/yazarlar/sitki-sukurer/hukuk-devletini-beceremiyoruz-27938143
Sıtkı Şükürer,Devrimciler tarih başlatmayı sever,"Aralık 14, 2014 01:10","Suni gündem, Osmanlıca tartışması. Esasında suni demek de haksızlık. Bu neviden pek çok hususun üstü örtülmüştür ve cumhuriyet nesillerinin bilgi ve ilgisine girmesi adeta yasaklamıştır. Cumhuriyet, belirli bir dünya görüşü olan, bu görüşlerine paralel ülke tasavvurları olan ve yüzleri Batı’ya dönük bir kadronun iktidara hakim olmalarıyla başlamış bir projedir. Sonuçları itibariyle artıları çok çok fazla olmuştur. Sürpriz değil Ancak her devrim gibi katı ve köşeli uygulamaları bazı tahribatlara da yol açmıştır. Bunlardan bir tanesi de harf devrimi nedeniyle geçmişle yaşanan kopukluktur. Esasında harf devrimiyle Osmanlıca’dan vazgeçilmemiştir. Değişen, Arap alfabesi yerine latin alfabesinin kabul edilmiş olmasıdır. Pek tabii geçmişini yazılı metinler üzerinden anlamayan nesillere yol açan bu tip keskin kararlar, esasında Osmanlı döneminde de hep tartışılagelmiştir. Yani bu uygulama ani ve sürpriz değildir. Neticede yapılmıştır. İyi de olmuştur. Modern dünyayla entegrasyona hizmet etmiştir ve fakat bu tercih, vurguladığımız gibi, geçmişiyle ilişkisi zedelenen bir toplum fotoğrafı oluşturmuştur. *** Çölleşen Türkçe Osmanlıca’yı anlamamamızın sebebi iki tanedir. İlki, Osmanlıca’nın Arapça alfabesidir. İkincisi, Türkçe’nin Arapça ve Farsça lisanlarının etkilerinden hoyratça ayıklanması çabasıdır. Türklük ideolojisi üzerinde alternatif bir yapı oluştururken ifrata kaçılmış, ‘dili özleştiriyoruz’ diyerek zengin Osmanlı Türkçesi sığlaştırılmıştır. Bugün o kutsadığımız Türk Dil Kurumu’muzun yaşayan Türkçe’yi ne denli çölleştirmeye çalıştığını daha bir idrak edebiliyoruz. Türkçe, kifayetini başta Arapça ve Farsça olmak üzere diğer dillerden aldığı desteklerle zenginleştirmiştir. Dilin kalitesi Osmanlıca da bu bilinçle, bir imparatorluk realitesinden hareketle geliştirilmiş, kültür ve medeniyetimizin zengin bir şekilde ifadesine imkan sağlamış bir lisandı. Bir dilin kalitesi, kelime sayısındaki zenginlik, her bir nüansın farklı ifadesi, yerleşikliğin getirdiği çağrışım gücüyle ölçülür. Düşünün; gam, keder, yeis, hicran, hüzün, ıstırap, tasa, matem, çile, sıkıntı, mutsuzluk gibi her biri ayrı nüans içeren ve çağrışım özelliği olan bu sözcükleri kenara atacaksanız ve yerine, hepsini karşılamak üzere “üzüntü” kelimesini getireceksiniz. Hal böyle olunca, tabii ki yeni nesiller Osmanlıca’dan anlamaz, tabii ki 300-500 kelimeyle konuşur hale geliriz. 300, 500 kelimeyle konuşmanın zihinsel kapasitenin gelişimine etkisi zaten apayrı bir konudur, detaya girip daha fazla kendimizi “üzmemizin” alemi yoktur. *** Rum evi gibi Atilla İlhan gibi son dönemlerde ulusalcılığın ideologluğuna soyunan bir şahsiyet bile, dilde sözde özleşme çabalarına karşı çıkmış, yaşayan Türkçe’nin bir sentez olduğunu ve artık kurcalanmaması gerektiğini ifade etmiştir. İnternette “Atatürk’ün öztürkçe söylemleri” yazdığınızda göreceksiniz ki, o yüce insana, öztürkçe diye komik bir lisanla konuşmalar yaptırılmış ve onun da tepkisine sebep olunmuştur. Aptal solculuk, dilde ırkçılık, Arap sevmezlik, kafa karışıklığı hepsi bir arada bir garip tavır üretmiş ve tıpkı modernleşiyoruz diye eski Rum evlerini tahrip eden cinnet halimiz gibi bilinçsizce dilimiz tahrip edilmek istenmiştir. Umarız makul aydın kimliğine sahip yazı insanlarının katkısıyla o unutulan kelimelerin hayatımıza dönüşü sağlanır.",https://www.hurriyet.com.tr/yazarlar/sitki-sukurer/devrimciler-tarih-baslatmayi-sever-27767704
Sıtkı Şükürer,Kadın dişidir,"Aralık 07, 2014 01:10","MEHMET Altan bir yazısında, “Entellektüelitesi ve seksüalitesinin farkında olan özgür dişidir” diye tariflemişti modern kadını. Kendi cinsinin farklılığının ayırdında olmak, erkeğe göre eşit haklara sahip olma bilincinin de ötesinde bir durumdur. Bu anlamıyla, aynı zihinsel kapasiteye sahip bir türün iki cinsinin birbirilerine karşı konumları doğal olarak farklı olacaktır. Kadın her türlü beşeri yüklemenin evvelinde, her şeyden önce “dişidir.” Bir türün seksüel gerçeklik ifade eden diğer bir tarafıdır. Dolayısıyla, günah veya kaba eşitlikçi duruş (marjinal feminist) gibi telakkilerle cinselliğini perdelemeye kalktığında “fıtratına” gol atmış olur. Ha bu tercihtir, “özgür” dişi bu farklılığını umumla paylaşmak istemeyebilir. Eyvallah. Hatta, işte tam bu noktada bu “özgür tercihin” açılımı ile ilgili elitist yaklaşımların tuzağına düşmemek ve yargılayıcı eleştirilerde bulunmamak icap eder.  FITRAT KURCALANIRSA Ancak, belirtmek gerekir ki, ülkemizde muhafazakar anlayışların kadına bakışları her zaman tartışma konusu oluyor. Sayın Cumhurbaşkanı, kendisine yüklediği değerler itibariyle kadının seksüalitesini gizlemesi gerektiğini düşünüyor, bağlı olarak “dişi” niteliğini mahremin konusuna dahil ediyor. Kadının narin olduğunu, onu sakınarak korumanın uygun olacağını söylüyor. Bu bir “Erkek” bakış açısı. Sonuçları itibariyle bu anlayış “kadının sosyal yaşamda adının olmadığı” bir toplum yapısı hayal ediyor. Her neyse, yazının başında verdiğimiz modern kadın tarifi, Batı metropollerinde bile henüz tamamıyla sağlanabilmiş değil. Ancak su yolunu bir biçimde bulur. Muhafazakar ailelerin genç kızları, belki de sosyolog Nilüfer Göle’nin de işaret ettiği gibi türban sayesinde hayata karışıyorlar, okuyorlar, çalışıyorlar ve giderek “kadın” ağırlıklarını artırıyorlar. Fıtrat biyolojik, inanç sosyal bir kavram. Diyeceğimiz, “fıtrat” meselesini fazla kurcalarsanız sanki muhafazakar anlayışlar adına pek karlı çıkmazsınız. CHP iyi bir marka mı ? CHP ana muhalefet partisi. Yani iktidar alternatifi. Peki CHP seçim kazanabilmek için iyi bir marka mı? Yani, diyelim AK Parti yıprandı, millet iktidar değişikliği istiyor. Soru şu? CHP ismi, imajı, markası... Ne derseniz deyin, bir avantaj mı, dezavantaj mı? Bu CHP, tamam Atatürk’ün partisidir, cumhuriyeti kurmuştur, demokrasiye geçişi sağlamıştır... Listeyi uzatmak mümkün. Ama aynı CHP, özellikle tek parti döneminde millet nezdinde pek iyi hatıralar bırakmamıştır, bürokrasiyle fazla bütünleşmiştir, kendini yenilemekte hep zorlanmıştır… Burada da listeyi uzatmak mümkün. “Hangisi ağır basar” dediğinizde, objektif olarak ve “sonuçları itibariyle değerlendirmede” ikinci faktör maalesef öne çıkıyor. “Bu saatten sonra yapacak bir şey yok” diyebilirsiniz, ya da “12 yıl önce AK Parti mi vardı” diye sorar, yeni seçeneklere dair düşünürsünüz. Kılıçdaroğlu İzmir’deydi GEÇEN pazartesi Sayın Kemal Kılıçdaroğlu, İzmir’de ESİAD’ın konuğu oldu. ESİAD Başkanı Mustafa Güçlü, demokrasi vurgusuyla etkileyici bir açılış konuşması yaptı. Sonra kürsüye Kılıçdaroğlu geldi. Kılıçdaroğlu, bu neviden toplantılar için giderek tecrübeleniyor. Son derece steril bir konuşma yaptı. Kısa ve öz cümlelerle tipik bir sosyal demokrat vaatler manzumesi sundu. “Adaylarımızın yüzde 85’i önseçimle gelecek” diye, tutulması zor bir bomba da patlattı. “MYK’da neden İzmirli yok” gibi kritik soruları hep es geçti. Kürsüde Selin Böke de yer almıştı. Selin Hanım genç kuşak, zehir gibi bir iktisatçı. Yeri gelince, Ali Babacan’dan bile övgüyle söz edebiliyor. CHP böylesi yeni yüzlerle güç ve güven kazanır. Zaten işadamları eski CHP toplantılarından farklı olarak, ilk defa ekonominin bugünü ve geleceği ile ilgili sorular sordu. Özetle CHP lideri, suya sabuna dokunmasa da heyecanı kıt, fakat olumlu bir izlenim bıraktı.",https://www.hurriyet.com.tr/yazarlar/sitki-sukurer/kadin-disidir-27722588
Sıtkı Şükürer,İş dünyası vekil adayları,"Aralık 21, 2014 01:12","HAZİRAN ayında genel seçim var. Sizi temin ederim ki, İzmir’de en az beş bin kişi gönlünden milletvekili olmayı geçiriyor, keşfedilmeyi bekliyor, geleceğinden emin olduğu teklifi nasıl nazlanarak kabul edeceğinin senaryosunu yazıyor. CHP önseçim yapacağını duyurdu. Şüphesiz merkezden belirlemeye göre daha demokratik bir yöntem. Ancak Siyasi Partiler ve Seçim Kanunları’nın da demokratik kaliteyi sağlar hale getirilmesi gerekiyor. Biz, açıkça, hele İzmir’de önseçim yönteminin uygulanacağına çok fazla ihtimal vermiyoruz. AK Parti’ye gelince; Bu partide de eğilim yoklamaları hep yapılsa da nihai karar merkezden veriliyor. Geçmişte İzmir’de il başkanlığı yapanlar milletvekili de oldular. Bakalım, Ömer Cihat Akay’ın şahsında bu gelenek işlemeye devam edecek mi? Partiler iş dünyasından da aday göstermeye dikkat ederler. CHP için bir fikrimiz yok. Ancak AK Parti için üç isme dikkat çekmek istiyoruz. Bu isimler, Bülent Tercan, Ömer Kaplan ve Ahmet Kadıoğlu. Bu kişiler iş dünyasında tanınan ve çok sevilen iş adamlarıdır. AK Parti ile ilişkileri de hep iç içe oldu. Kentin hem muhafazakar, hem liberal, hem de sosyal demokrat kesimleriyle sıcak ve doğrudan temas kurabilen ve kabul gören insanlar. Karar vericilere hatırlatalım istedik. Karakolda bitmesin HER iktidar başlangıcında sınırlı bir kitleye hitap eden “dar kadro” hareketidir. Ancak iktidar olmak başka bir evreye geçmek demektir. Sizi iktidara getiren azınlık değerleriniz iktidar sürecinde de aynı katılıkta korunmaya ve yaygınlaştırılmaya çalışılırsa toplumu germeniz ve kutuplaştırmanız kaçınılmaz olur. O sebeple iktidarlar kitle partileri olmak zorundadır. AK Parti bunu tercih etmedi. Muhalefet partileri de iktidar oldukları taktirde intikam duygularından arınmış icraat yapacaklarına dair bir izlenim vermiyorlar. Bu durum ülkenin psikolojisini bozuyor. Hani kahin olmaya gerek yok. Bu işler böyle giderse günün sonunda tatsızlıkların yaşanacağı kesin. İktidar toplumun diğer kesimlerinin sinir uçlarına dokunan konuları gündeme getiriyor, frene de basacak gibi gözükmüyor. Tansiyonu düşürmediği için makul sayılacak uygulamaları bile kabul göremez hale geliyor, geldi. Maalesef AK Parti yönetimi bu durumu bir “sakınca” olarak tespit etmiyor, hatta “yarar” umuyor. Ancak “immün sistem” artık daha fazlasını taşıyacak gibi gözükmüyor. Bürokrasiden yargıya birtakım eksikliklerini bildiğimiz bir “devlet” algımız vardı. Şimdi bunlar çatırdıyor, çöküyor. Sisteme itimat kalmadı. Ötesinde korkmaya başladık. Türkiye, artık “sindirerek sürdürürüm” Türkiye’si değil. Bir adım ötesi meşruiyet tartışmalarıdır. Ukrayna, Mısır örnekleri uzayda yaşanmadı. Lütfen, iktidar topa basmak zorunda. Aksi halde ülkeye ve demokrasimize yazık olacak. İzmir-Bindokuzyüz ESİAD, Folkart’ın sponsorluğunda Profesör Doktor Çınar Atay’a muhteşem bir kitap hazırlatmış. “İzmir, bindokuzyüz” başlıklı kitap çok kaliteli bir baskıyla kent kültür hayatına tam bir hediye. Üzerinde yaşadığımız, özellikle 1950-75 döneminde hoyratça tahrip ettiğimiz İzmir’in yakın tarihi konusunda müthiş bir bilgi edinme fırsatı veriyor bu eser. Emeği geçen ve vesile olan herkese, özellikle de eski Başkan Bülent Akgerman ve mevcut Başkan Mustafa Güçlü’ye teşekkür ederiz.",https://www.hurriyet.com.tr/yazarlar/sitki-sukurer/is-dunyasi-vekil-adaylari-27814139
Sıtkı Şükürer,Demir güllerle ördük Yarımada’yı dört baştan,"Ocak 27, 2015 01:13","GELENEK toplumu olmanın bambaşka bir ağırlığı vardır. Gelenek, yerleşikliğin, köklerini her daim hissetmenin, bu sebeplerle kendini, yerini yurdunu sevmenin gerekçesidir. Bizler, İzmir’e hala daha tam hakkını veremiyoruz. Esasında şaşıracak bir şey yok. Mesela, kaçta kaçımızın dedesi İzmir’de doğmuştur? Kentimizin en kıdemlileri, Musevi ve Lavanten vatandaşlarımız hariç, mübadeleyle gelenler. Anadolu’dan göç edenler, 1960’lı yılların sonrasının yerleşikleri. “Dedemin dedesi burada yaşamıştı, torunumun torunu da burada ölecek” duygusu içimize yerleşince bir başka özen gelişecek yaşadığımız yerlere. Hala akıllanmadık. Körfez’i pisledik, eski köşkleri, evleri yıkıp ucube apartmanlar diktik, tamam bazı pişmanlıklar gösteriyoruz ama yine de durulduk zannetmeyin.  SEVİMSİZ APARATLAR Hala, bin yıl kullanacağımız doğaya karşı hoyrat davranıyoruz. Her nasılsa en az bozulmuş yerlerin başında gelen “Yarımadamız” baştan aşağıya sevimsiz rüzgar enerjisi aparatları ile kaplanıyor. Yahu, estetik, turizm, insani sorumluluk… Hepsi hikaye. Bu işlerde baş sorumlu bizleriz. Basit bir test yapma imkanımız olsa, desek ki, ey kent kıyısında yaşayanlar, oturduğunuz apartmanlar için 2 yıl içinde 2’şer kat ilave çıkabilme hakkınız var. İnanın çoğumuz tıpkı iştahlı pirhanalar gibi gözümüz dönerek imalatları tamamlarız. Bakın, demokrasi, medeniyet, özgürlük gibi kavramlarda mangalda kül bırakmayanlar samimiyetlerini bu neviden duyarlılıkları ile kanıtlayabilirler. Birey olmak, insani kaliteleri geliştirmek ve bağlı olarak gelişkin bir toplum yapısı oluşturabilmek, kendinizi, çevrenizi, kentinizi ve giderek yurdunuzu sevmekle, özen göstermekle, içinizin titremesiyle mümkün olabiliyor. Köklerimizi aramak CUMHURİYET Osmanlı’yı sevmedi. Vahdettin vatan hainiydi, Abdülhamit paranoyak diktatör. Tarikat, tekke, zaviye ile hiç hoşlaşmadı. Dindarlığını fazlaca ön plana alanlar Kubilay’ın kafasını kesen mürtecilerdi. Şia tekin değildi, Kürtün adı zaten yoktu. Arap kalleşti, Yunan zavallı düşman. Korkak Palikaryalara hep gülesimiz gelirdi. Mesela Sakız Adası Çeşme’ye yarım saat mesafedeydi. Anamız, babamız, dedemiz, yani cumhuriyetin ilk nesilleri ziyaret etmeyi akıllarından bile geçirememişti. En kapalı bir toplumduk biz, Arnavutluk ve Çin’le birlikte dediklerine göre. Avrupa uzaktı, Amerika bir hayal.  21. YÜZYIL CUMHURİYETİ Celal İnce, “Amerikan, Amerika, canım feda olsun sana” derken, Hollywood filmleri ile kendimizden geçerdik. Bir ara Orta Asya Türklüğüne aşırı bir heves oluşturmaya çalıştılar, ama oturmadı elbise üzerimize, oturamazdı zaten. Mecburen Atatürk’e yüklendik, bir insanın veya bir ideolojinin taşıyabileceği yükün çok üstünde abanarak. Haliyle olmadı, yetmedi. Bir yerlerden, bir şeylerden başlayarak köklerimizle buluşmak açık ihtiyacımız. AK Parti bir şeyler yapmaya çalışıyor. Ancak, hesap sormadan, husumet oluşturmadan, sevgiyle, sindirerek, sentezleyerek, ürkütmeden, incitmeden becermek gerekiyor bu işleri. Yoksa “doğru şeyler yanlış ağızlara kurban oluyor” gibi durumlar ortaya çıkıyor. Her şeye rağmen, giderek geriliyoruz gibi gözüksek de herkes, hepimiz ortak bir idrake geliyoruz gibi. Cumhuriyetin bu ülkeye kattıkları tartışılmaz. Ancak tarih cumhuriyetle başlamadı ve ancak aynı tarihi süreç bugün cumhuriyetle sentezlenerek, olgunlaşarak yenilenen bir Türkiye oluşturuyor. Tepkili kalıp oyun dışında kalmak yerine, iktidarı ve muhalefetiyle, elbirliğiyle, sağduyuyla, makul akılla, aşırılıklarımızı törpüleyerek 21. yüzyıl cumhuriyetimizi inşa etmeliyiz.",https://www.hurriyet.com.tr/yazarlar/sitki-sukurer/demir-gullerle-orduk-yarimada-yi-dort-bastan-28041688
Sıtkı Şükürer,Geniş kaynak çarpık yorumu kolaylaştırıyor,"Ocak 18, 2015 01:13","ATASÖZLERİ yaşadığımız coğrafyanın kadim tecrübesinden süzülerek ifade bulmuş özlü anlatımlardır. Atasözlerinin neyi kastettiği, hangi bağlama işaret ettiği, öğütlediği önem taşır. Örneğin, “Doğru söyleyeni dokuz köyden kovarlar” denildiğinde, madrabaz olmayı ya da sürekli yalan söylemeyi tavsiye ettiği gibi bir sonuç çıkarılamaz. Aynı durum İslam dini için de geçerlidir. İslam dininin temel kaynağı Kur’andır. Kur’an 6666 ayettir ve hayli uzun bir metindir. Kutsal kitabımız inanç, ahlak ve davranışlarla ilgili detaylı hükümler içerdiği gibi ekonomik, siyasi, sosyal pek çok belirlemelere de sahiptir. Dolayısıyla hayatı tüm boyutlarıyla, çelişkileriyle, doğrunun değişik veçheleriyle kavrayan binlerce açık ya da kapalı önerme ve emirlerle örülü bir düzenlemedir.  MUTLAKA ÇÖZÜMLENECEK Yanı sıra, sünnet, hadis, icma ve kıyaslarla yorumlar çeşitlendirilmiş, adeta her derde deva, her türlü kullanıma açık bir görünüm ortaya çıkmıştır. Bu durumun acı örneklerini yaşıyoruz. Hangi din masum insanların öldürülmesine cevaz verebilir. Dinin bütünlüğünü gözetmeden, herhangi bir hükmü, “tefsire” dayalı tartışmalı bir yaklaşıma eklemleyerek bir sonuç çıkardığınızda maalesef gözü dönmüş bir teröriste dönüşebiliyorsunuz. Bu durum “sürdürülebilir” değildir. Müslüman dünya mutlaka marjinallerini etkisizleştirmeyi becermelidir. Türk-Kürt ikilemi nasıl ki, her iki kesimin makullerinin dayanışmasıyla çözülebilir, aynı şekilde İslam’ın dünyevi hükümlerini yaşadığımız çağa uyumlaştıran, hümanistlik yaklaşımlarla bezeyen, evrensel demokratik ideallerle bütünleştiren bir makul düzey mutlaka temin edilebilmelidir. Belki bugün zor, ama bu mesele, bir gün mutlaka “sıradan insanların” isyanı ile çözümlenecektir. Düzeltelim de nasıl olacak? ZANNEDERİM Mel Brooks’un bir filmiydi. Ajan yıllarca eğitilir, Uzakdoğu dövüş sanatları konusunda efsane bir yetkinliğe ulaşır. Derken ilk operasyonda düşman ajanla karşı karşıya kalır. Bizim ki “aykk” diyerek pozisyon almaya çalışırken karşısındaki sakince belinden tabancasını çıkartıp adamımızı alnından vuruverir. Terörist ya da fanatik bir anlayış muhatabınız ise böylesi durumlarla karşılaşmanız mukadderdir. Diyelim ki, IŞİD ve Boko Haram türü fanatikler tarafından bozulan imajını düzeltmeye niyetlendiniz. Zannediyor musunuz ki, bu fanatik profil ikna olacak. O zaten net. Onunla Yunus Emre’lerin İslami anlayışı üzerinden diyalog hayal etmek bile komik. O sebeple, özellikle Müslüman dünya kendi içinde bu işi çözmeye kalktığında kolaylıkla o meşum şiddete kendisinin de maruz kalma ihtimalini satın alması gerekiyor. Ne acı. Bedel ödemek dediğimiz biraz böyle bir şey herhalde. Mancar İZMİR’de Michelin yıldızı alabilecek kalitede restoran sayısı son derece sınırlı. Swissotel’in Ekinoks’u, Key Otel’in restoranı bu çizgiyi tutturmak için ciddi çaba sarf ediyor. Farklı bir kulvarda olsa da Manisa yolu üzerindeki Cumba, kentin prestij restoranlarından. Özellikle ikinci kuşağın devreye girmesiyle yılların Pizza Venedik’i gurmeleri heyecanlandırma potansiyeli içeriyor. Daha birkaç yer sayabiliriz. Ancak tüm bunların dışında, kentimizde daha kapsamlı bir iddiayla ilk defa bir özel restoran hizmet vermeye başladı. Yaz başında Çeşme Alaçatı’da başlayan serüven Alsancak’ta daha naif ve mükemmel çizgisiyle devam ediyor. Mancar Restoran’dan bahsediyoruz. Sevgili Haluk Özyavuz’un ifadesiyle, bulunduğu bölgenin mutfağını evrensel gastronomi standartlarına kavuşturma amacıyla kapılarını açmış bir restoran. Metropol şehir olmak, marka olarak anılabilmek biraz da öylesi mekanların sayısıyla orantılıdır. Lezzet avcılarının dikkatine sunarız.",https://www.hurriyet.com.tr/yazarlar/sitki-sukurer/genis-kaynak-carpik-yorumu-kolaylastiriyor-27989848
Sıtkı Şükürer,Yalansız dünya yalan,"Aralık 28, 2014 01:20","Geçenlerde Milliyet Ege’nin başarılı genç kuşak yazarlarından Sezin Sivri bundan sonraki yaşamında, beyaz ve pembe olanları da dahil, hiçbir şekilde yalana yer vermeyeceğini yazdı. Sıfır yalanlı yaşam bir ideal olarak benimsenebilir mi? Gençliğimizde “Doğrucu Davut” diye bir çizgi roman kahramanı vardı. Dümdüz, eğip bükmeden bir kişilik yapısı ortaya koymak, hiç şüphesiz “naturaldir” , ama “sosyal” olduğu pek söylenemez. Yanlışlıkla farklı bir otel odasına giren İngiliz turist banyoda yıkanan bir kadınla çakışınca, “kusura bakmayın beyefendi, kaybettiğim gözlüklerimi arıyorum” dermiş. İngiliz centilmenliğini bir beyaz yalan üzerinden izah eden bu örnek “yalansız hallerimizin” bizleri ne denli zor duruma düşürebileceğini göstermiyor mu?  KÖTÜ BİR ŞEY DEĞİL Beyaz yalanlardan arınmış bir kişilik tercihi sadece gergin dünyalar vaat eder. Hani, en yumuşatılmış ifadesi ile başlangıçta “dangalak” olarak nitelendirilir, bilahare “içi kurumuş limon” rollerde dışlanan bir insana süratle dönüşürsünüz. Diyeceğimiz, hangi amaca hizmet ettiği veya ne sonuç doğurduğuna göre “yalan” kötü bir şey değildir, insanlığımızın vazgeçilmezidir, ötesinde lezzeti, rengi, keyfidir. Bu vesile ile 1960 – 70’li yıllarımızın Karşıyaka’sının efsanevi tiplerinden ‘Palavra Servet ’i hayırla yad ediyorum. Beyaz ve pembe yalanlarla örülmüş muhabbetiyle o dönemlerde herkesin sevgilisiydi. Yani, Sezin kardeşimiz, kararını gözden geçirmeni tavsiye ediyoruz.  TEDİRGİNLİKLER ARTIYOR Liberal demokratlar AK Parti iktidarına önyargılı yanaşmadı. “Beyanları esastır”, “niyet okumak ayıptır” diye düşünüldü. Ancak özellikle üçüncü dönemlerinden itibaren cumhuriyetin yapısı değişmeye başladı. Cumhurbaşkanı artık kendini saklamıyor. Oysa, toplumun büyük kısmı çok uzun bir süre telaş göstermemişti. Zira durmuş, oturmuş bir devlet yapımız vardı. Tüm kurum ve kurallarıyla işleyen bir bürokrasi ve detaylı bir mevzuat ağına sahiptik. Dolayısıyla kişiler veya partilerin sistem karşısında nitelik değiştirici etkisinin olamayacağını düşünürdük. Geçmişte Atatürk tamam, herşeyi yıkıp yeniden yapabilmişti. “10 yılda 15 milyon genç yarattık her yaştan” diye bir marş sözü yazılabiliyor ve toplumu yeniden biçimlendirdik iddiası dile getiriliyordu. Şimdilerde herkes sayın Cumhurbaşkanı’mızın gücünün sınırlarını konuşuyor. Devletin tüm aygıtları tartışmasız bir şekilde otoritesine uyum gösteriyor. AK Parti, iktidarının 12’nci yılında.  GÖZBEBEĞİNE BAKMA KEYFİ Geçmişe dair bugüne yansıyan, bugünden geleceğe giden her bir olayla ilgili şaşırmak ve hatırlama stresine girmek istemiyorsanız, diğer deyişle hayatın size dayattığı dengelerin yükünden kaçmayı planlayan, her türden fedakarlıktan kendini azat eden bir “yorgun” rol hayal ediyorsanız, hiç durmayın “ben artık dümdüz oldum” deyin. Ama bilin ki bu dürüstlük demek değildir. Dürüst, binbir dengeyi incelikle inşa ederken, izah edilebilir etik gerekçelere yaslanan, bu sebeple her koşulda muhatabının gözbebeğine bakma keyfinden vazgeçmeyen kişilik profilidir. Yani dürüst olmak, o payeye erişmek, insanlara o güveni verebilmek kendini de yıpratarak, fedakarca, ulaşılabilen bir seviyedir. Dürüst olmanın ödülü kesindir. Hatta, hep dürüst olmanın ticari hayatta uzun vadede en verimli sonuca yol açan ve bu anlamıyla “hin” bir tercih olduğu da söylenir. Neyse, varsın eleştiri bu sebeple olsun.  MUHALEFET SİL-BAŞTAN Kimse seçim kaybedeceklerine ihtimal vermiyor. Hukuk, iktidarlarının devamını sağlayacak şekilde ihtiyaçlarına göre, maalesef kolayca eğilip bükülüyor. Etyen Mahçupyan ’dan Taha Akyol’ a bu dönemle ilgili “ihtilal hukuku” kavramı dillendirilmeye başlandı. Diyeceksiniz bu iş bu kadar kolay olur mu? Yüzde 40 küsur oyla, dış dünyaya bu denli entegre olmuş bir ülkede tasavvurlarını hayata geçirmek için toplumun geri kalanını ne kadar zorlayabilirler? Açık söylemek gerekir. “Hiçbir şey olmaz. Sağduyu galip gelir… “ gibi kalıplar böyle durumlarda geçerli olamıyor. Her gün bir önceki güne göre tırmandırılan başka bir Türkiye heves ve heyecanı var çünkü. Pek çoğumuz gelişmeleri öyle seyredip duruyoruz. Demokrasi acemisi toplum kendi dinamiklerini hayata geçirmek durumundadır. Geçen yüzyılı temsil eden değerleri sebebiyle umut vermeyen muhalefet anlayışı silbaştan evrensel normlara uygun hale getirilebilmelidir. Var olan eksik demokrasimiz gözle görülür şekilde ivme kaybetmeye başladı zira.  DÜRÜST İNSAN YARALI BERELİDİR Hiçbir şekilde yalan söyleyemeyen insan dürüst mü olmuş olur? Ya da dürüstler asla yalan söylemez mi? Dürüstlük büyük ölçüde tutarlılık üzerinden tarif edilmelidir. Tutarlılık, insani yalpalamalarımız arasındaki mesafeyi kısaltmaktır aslında. Bu anlamıyla her zaman beyaz yalanların yapıştırıcılığına ihtiyaç duyarız. Esasında sıfır yalan talebi tembel işidir.",https://www.hurriyet.com.tr/yazarlar/sitki-sukurer/yalansiz-dunya-yalan-27852825
Sıtkı Şükürer,10 Kasım’lar kutsallaşıyor,"Kasım 16, 2014 01:08","CHP, büyük ölçüde yoğun dindarların partisi değildir. AK Parti’ye oy verenlerin idolünün de Atatürk olduğu söylenemez. Ancak her iki parti de Türkiye’nin geleceğinin şekillenmesinde dini duyarlılıklara sıcak yaklaşmanın ve Atatürk’çü olmanın aynı anda, biri için diğerinden vazgeçmeden çok önemli olduğunun farkında. Dolayısıyla Atatürk de giderek kutsallarımıza dahil olmaya başladı. 10 Kasım ritüelleri bu durumun kanıtı gibi. Artık her kesim Atatürk’ü eleştirirken son derece dikkatli olma durumunda. Mustafa Kemal’in bu ülkede kalıcı ve derin bir köke dönüştüğünü muhafazakarlar da her geçen gün daha fazla kavrıyor. Hatta bu sebeple Atatürk’le ortak yönler bulma gayretlerini teşhis edebiliyoruz. Hal böyle olunca Atatürkçülük nedir, ne değildir, her derda deva bir ilaç mıdır, herkesin kendine göre bir anlam yükleyip kullanabileceği bir materyal midir?... Sorular çoğalmaya başlıyor. İyi de oluyor. Toplumsal yumuşama dediğimiz de bu neviden buluşmaların yaygınlaşmasıyla oluşuyor zira. Reçelli çatal METROPOLDE yaşayanlar, şehrin koşuşturmasından bezenler, kurallardan yorulanlar huzurlu ve sakin ortamlara özlemlerini ifade edip durur. Bu insani ihtiyaç için en önce akla gelen “uzaktaki kasabalardır”. Özellikle sahil beldeleri, yaz telaşından sıyrıldıkları varsayımıyla pek bir dinlendirici yerlermiş gibi gelir uzaklarındayken. Oysa kazın ayağı öyle değildir. Kış geldiğinde, yaz keyfinin perdelediği çirkinlikler çırılçıplaktır. Geçen hafta sonu Muğla’nın Selimiye ve Turunç beldelerine gitme fırsatımız oldu. Aman Tanrım, kıyı kanunu bu denli vahşi mi katledilir, bu kadar mı özensizlik, denetimsizlik hakimdar bu güzelim yerlerde. Hadi, onları geçtik. Mevcut yerleri işletenler, tamam mekanlarını kapatmışlar ancak sanki Pompei’de lav baskınına uğramış ortamlar gibi, reçelli çatalar bile toplanmadan öylece terk edilmiş. Her şeye saygısızlık Savrukluk, intizamsızlık, doğaya ve kanunlara saygısızlık, ileriyi hesaplamamak, kurnazlık… Hepsi bir arada birbirini eziyor, üstüne çıkıyor. Oysa, bu bahsettiğimiz yerlerin burnunun dibinde Yunan Adaları var. Örneğin “Simi” hemen az ötede. Tamam orada da şimdi sezon dışı sakinliği var. Ancak bir “masal beldesi” hali devam ediyor, insani ve bu mevsimde bile “ticari” cazibesi ile bizlere örnek olarak duruyor. Hatırlarım, yıllar önce bir İsviçre dağ köyündeydik. Şöminelik odunlar, boyları ve kalınlıklarına göre, her evin bahçesinde şiirsel bir intizamla dizilmişlerdi. Medeniyet biraz da estetiğin içselleştirilmesidir. Kimse, para, pul, imkan edebiyatı yapmasın. Maalesef bu meselelerde garip ve ürkütücü insanlar olmayı beceriyoruz. Ambargo mu? PLAJLARI, marinaları, çepeçevre sahil düzenlemeleri ile tertemiz bir körfez İzmir’imize gerçek anlamda çağ atlatır, Barcelona’ların bulunduğu lige terfi ettirir. Aziz Kocaoğlu bu gerçekliğin hep idrakinde oldu. Neyin nasıl yapılacağı konusunda çalışmalar tamamlandı. Ancak Mayıs 2013’den beri Çevre Bakanlığı bir türlü gerekli izni vermiyor. Körfezin kuzey aksında açılacak sirkülasyon kanalı ile bir döngü sağlamayı hedefleyen proje, aynı zamanda İzmir Limanı için derinleştirme fırsatı da yaratacak. Yani neden bekliyoruz? Belediyenin gücü yetmiyorsa milletvekillerimiz, özellikle de AK Parti milletvekilleri nerede, neden Ankara’da kamp kurmuyoruz? STK’lar neden kıyameti koparmıyor? Umarız, “Çandarlı Limanı bir yola girmeden bu izin çıkmaz” diyenler yanılıyordur. Bu konu hiçbir hesaba feda edilmeyecek kadar kritik, eski deyişle “hayati ehemmiyete haiz”. Bu sebeple, “lütfen”, “lütfen” yani...",https://www.hurriyet.com.tr/yazarlar/sitki-sukurer/10-kasim-lar-kutsallasiyor-27585494
Sıtkı Şükürer,Laik olmak,"Ekim 12, 2014 01:03","Esasında laik düzeni savunmak dindar olmayı reddetmek değildir. Zaten mesele dindarlık da değildir. Demokrasi kültürünün yerleşmediği toplumlarda Sünni, Alevi, Kürt olmak, kendini sadece bir alt kimlik üzerinden ifade etmek, bilindik bir durumdur. İnsanların kendilerini var edebilmeleri, ötekilere karşı saflaşmadan geçtiğinden, alt kimlikler giderek abartılı hal almakta ve birbirine tahammülsüz parçalı bir toplum yapısı ortaya çıkmaktadır. Özgürce yaşayabilmek Hayat bize göstermiştir ki, hele 21. yüzyılda, kimse diğerlerini kendine benzetemez, sürgit tabi kılamaz. O halde makul olan, herkesin kendini ait hissettiği alt kimliğini, özgürce, kısıtlanmadan “doya doya” yaşayabileceği bir çerçeve oluşturabilmektir. İşte laik olmak, farklılıkların bir arada yaşamasında mutabık kalmaktır aslında. Din ve vicdan özgürlüğünü içselleştirilmiş herhangi bir dindar, bu anlamıyla gerçek laiktir. Dindar ya da farklı etnik kimliklere tahammülsüz ortalama bir kıyı insanı da, yine bu anlamıyla, bırakın laikliği, bir başka tür köktencidir. Ülkemiz savruluyor Tüm mesele, hayat tarzlarımızı özgürce yaşamamızın dokunulmaz hakkımız olduğu bilinciyle, madem aynı devlet çatısı altında yaşamaya mecburuz, o halde asgari mutabakatlarımızı acilen tesis edebilmeyi başarmaktır. “Ben imam hatip’e kızımı başı kapalı göndermek isterim”, “Ben mahalledeki camide müezzinin sabahın kör saatinde ezan okumasını istemiyorum.” gibi talepler demokratik kabule imkan sağlayabilmelidir. Hani Amerikan toplumu, en başından özgürlük tohumlarıyla serpildiği için kendi demokrasisinde şiddet ve nefret içermeyen her talebi “tolere” edebiliyor ve kapalı yaşam biçimlerine müdahale etmemeyi becerebiliyor. Bizim ülkemizde böylesi bir demokrasi kültürü yok. Ve yine bizim ülkemiz parçalı, kutuplu bir yapıya süratle savruluyor. Ağır ağır sağduyuya Oysa kesin ve açık olan bir gerçek var. Hiçbirimiz, diğerlerinden kopuk, alakasız, onların etkilerine kapalı, steril, özgün falan değiliz. Herkes, kendi zannettiğinden daha fazla birbirinden içinde. Herhangi birimizin bir talebi, diğerlerine sürpriz değil, anlaşılmaz değil, çünkü herkesin içinde, bir parçasında “o” var. Öngörümüz odur ki, bu toplum ve bağlı olarak siyasi partilerimiz, ağır ağır bir sağduyu çizgisine gelecek. Demokrasiyi hep birlikte öğreniyoruz. Hele bir de birbirimize dair stresi azaltsak, zaten makuliyeti zorlayan marjinal talepler giderek azalacaktır. Demokrasi teslimiyetçilik değildir Bir defa şu tespiti yapalım. Tarihin bu aşamasında, süper güçlerin belirlediği uluslararası konjoktürde, Kürtlerin eli güçlü, hem de çok güçlü. Dört ülkeye yayılmış yaklaşık 40 milyon nüfusuyla “Büyük Kürdistan” hayali imkansız gözükmüyor. Muazzam enerji kaynaklarının üzerinde olmak Kuzey Irak’ta fiili bir devlet oluşturulmasını süratle kolaylaştırdı. Artık doğu ve güneydoğuda yaşayan Kürt vatandaşlarımız kendilerini seçeneksiz hissetmiyor. Huzur ve mutluluk Açık söylemek gerekirse, Türkiye Cumhuriyeti bu insanlara “bölünmeyi de aşan bir cazibe” sunamadığı sürece toprak bütünlüğümüzü korumak kolay olmayacak. Zaten “tırmandırarak çözmeye çalışmak, kazananı olmayan mücadeleye talip olmak” demektir. Bakınız, Türkiye “tipik bir Ortadoğu ülkesi” gibi değildir. Çözüm, evrensel demokrasinin huzur ve mutluluk vaat eden, ilk başta “verici”, ama finalde “bütünleştirici” ve sınır ötesine “model” vasfı taşıyan, “insan odaklı” mutabıklarını tesis etmektir. İktidar ve ümit Neyin “Devlet onurumuzu” zedeleyeceğinin tarifini sağduyuyla yapıyor olmamız lazım. Şimdi hamaset zamanında değiliz. Gerçekçi olalım, demokrasimizin, şiddetten beslenenleri şok edecek şekilde yaygınlaştırılmasını hedefleyelim, daha sonrası için. Irak’tan Suriye’ye Kürt oluşumlarla, göğsümüzü gere gere, cazibe odağı konumuyla, her neviden entegrasyonun peşine düşelim. Diyeceksiniz, siyasi iktidar bu ümidi veriyor mu? Maalesef, onlar hala Şam’da bayram namazı telaşında.",https://www.hurriyet.com.tr/yazarlar/sitki-sukurer/laik-olmak-27368151
Sıtkı Şükürer,Kral Abidin,"Kasım 09, 2014 01:05","UNUTULMAZ bir fotoğraf karesidir. Bir protokol sofrasında “ebedi şef” Atatürk ve “Milli Şef” İsmet İnönü “frak” şıklığında yemek yerlerken, ikisinin arasında ve yine benzer şıklıkta servis yapan “şef garson”. Ertesi gün gazetelerde “üç şef birarada” alt yazısıyla servis edilen fotoğrafın tek parti dönemi için tehlikeli bir espri olduğu söylenebilir. Esasında meslek tarifi gereği daima bir adım geride kalan şef garsonlar, bulundukları iş ortamının birinci derecede düzenleyicisidir. Bilmiyorum farkında mısınız, son dönemlerde iddialı restoranlarda sadece aşçılar ön plana çıkıyor. Gazete sütunlarında, TV’lerde hep Michelin yıldızlı şefler, göklere çıkarılıyor. Her nedense “garsonun adı yok”. Şüphesiz iyi bir restoran, iyi bir servisten soyutlanamaz. Lezzet, ambiyans, hijyen hepsi bir arada tıkır tıkır işleyen bir garson hizmetiyle anlamlanır, değer kazanır. Bir restoranı restoran yapan gizli kahramanların başında, sanki biraz ihmal ettiğimiz “garsonlara” bir hak teslim etme ihtiyacıdır bize bu yazıyı yazdıran. Bu cümleden hareketle, sıklıkla gittiğimiz Çeşme’deki efsane garsonlara selam yollamak boynumuzun borcudur. Kimler mi? İlk anda akla gelenler; Rahmi Koç’un gözdesi Abidin. (halen Levent’in yerinde) Cevat’ın Yeri’nin çoğu 30’u yılı aşmış kıdemleriyle Yılmaz, Lider, Sedat, Sabo ve diğerleri Ildır, Feti’ni Yeri’nde Bestami, Ferdi Baba’da Yaşar, Yılların eskitemediği duayen Latif Amca (Orfoz Latif) ve daha pek çok uzun yol emekçisi. Onlar, her gittiğinizde hep oradadır. Her zaman güleryüzlü, enerjik ve çalışkandır. Sevgili dostlarımıza saygılar sunuyoruz. “Beraberce yaşlanmaya devam” diyoruz. Barış tek seçenektir “Para isteme benden, buz gibi soğurum senden” İNSAN ilişkileri rutin biçimde akıp giderken, bazen ani bir şoklamaya uğrar. İyi hallerimiz mülkiyet sahamıza bir tecavüz vaki olduğunda, rengini koyu kahverengiye dönüştürür. Hepimizin içinde sakladığımız bir “bencil” öz vardır. Medenileşmeye çalıştıkça bu yönümüzü perdelemeye çalışırız. Bu anlamıyla medenileşme, sürekli vermektir aslında. Vermek, hiç şüphesiz çoğalmaktır. Ancak yeni geldiğinde “alabilme” rahatlığını hissetmeniz koşuluyla. Ancak vermenin bir sınırı vardır. Devletin gazabı “Senin iki evin var, birini bana ver” diyen yakın arkadaş talebi, tabii ki sizi ikna etmez mesela. “Derviş duruşu” ya da felsefik konsantrasyonla “yumuşamış hallerimizi”, muhtemelen içgüdüsel olan mülkiyet duygusuyla pek karşılaştırmamak gerektiğini hep biliriz. Bu, Şeyh Bedrettin için “yar yanağı”dır, Devlet sahibi milletler yönünden “toprak”. Evrensel demokrasi, ulusların kendi kaderlerini tayin hakkı, kültür, dil farkı, bunların hemen hepsi... Kürtler, “Biz Türkiye Devleti’nden ayrılmak istiyoruz” dediklerinde, tüm diğer entelektüel ezberler gibi bir anda şaşırır, “niye, neden, ne hakla, kolay mı” soruları önce tepkiye sonra tahrike, tehdide, savaşa ve kana savrulur. Bu coğrafya ne İskoçya’dır ne de İspanya. Aklın çaresiz ve mazlum olduğu, geri planda bekletildiği, hiç şüphesiz herkesin kaybettiği bir Türkiye’nin, bu toprakların kaderinden ırak olması, önce insan diyen herkesin temennisidir. Dikkatli, çok dikkatli olmalıyız. Barış süreci mutlaka başarıya ulaşmalıdır. Aksi halde, “Bu devletin gazabı” diye politika geliştirenlerin önünde durmak imkansız hale gelecektir zira. Ticari liman kalmalı İZMİR ticari limandan kolayına vazgeçemez. Bu kentin tarihi kimliğiyle liman özdeştir çünkü. İzmir denkleminden “limanı” çıkarın, geriye sıradan bir şehir kalır. Limanın göreli azalmasıyla kentin makus talihinin sönükleşmesi arasındaki doğrusal ilişkiyi geçmişten bugüne pek çok ekonomik parametreyle saptayabilirsiniz. Efendim, liman nedeniyle trafik şıkışabilirmiş ya da kentin kuzeyinde pek çok seçenek oluşturulmuş. Tamam hepsi doğru. Ancak Türkiye limancılığa bambaşka bir uluslararası vizyon kazandırabilirse ve pilot uygulama İzmir Limanı üzerinden yoğunlaştırılabilirse zaten bu noktadan yayılan sinerji kuzey limanları da doldurur, doyurur. Ha, bu işler kolay mı? Değil tabii. Ancak, azlığı, yokluğu paylaştırma adına İzmir’den ticari limanı çıkartmak, kimse kusura bakmasın pek kabul edilebilir bir şey değil. Durduk yerde İzmir “suyu çekilmiş değirmene” döndürülemez.",https://www.hurriyet.com.tr/yazarlar/sitki-sukurer/kral-abidin-27541978
Sıtkı Şükürer,Bürokratlaşan bakanlar,"Kasım 04, 2014 01:01","DEVLET olmanın gereği bazı kurumlar bürokratiktir. Nüfus idaresi, tapu gibi yapılar her zaman ciddi, tavizsiz ve katı olmak durumundadır. Ancak bazı kamu görevleri vardır ki, bürokrasinin o sahalarında makul ve rasyonel olmaları icap eder. Bürokrat, netice itibariyle devletin hizmet görevlisidir. Şüphesiz kamu menfaati korur, kollar. Ancak bürokrasi, maalesef meselelerin olmazlarına sarılmak, çözmek yerine kilitlemek, çok sıkışınca da yargıya havale etmek şeklinde tecelli ediyor. Belediyeden maliyeye, SPK’dan vatandaşa servis vermesi gereken tüm kamu kurumlarına, sıkışan, tıkanan insanların son çare olarak başvurdukları yer, bürokratik kurumun en tepesindeki yetkili (!) siyasilerdir. Eskidikçe teşhir etmeli Ancak “Bakan” pozisyonunda uzun süre kalan bir politikacı, hani istikrar, tecrübe gibi bildiğimiz olumlulukların yanı sıra, giderek o eleştirilen bürokratlardan bir farkı kalmaz hale geliyor. “Kamuyu koruyorum” gerekçesiyle mantık kavramını ve muhatabını bloke eden bürokrasi, kaçınılmaz olarak, makamın eskisi haline gelmiş siyasileri de zehirliyor ve ortaya baş edilmesi imkansız “oldu bittiler” çıkıyor. Galiba böylesi handikapları önlemenin yolu, politikacıların aynı makamda paslanmalarına müsaade etmemekten geçiyor. Aslında uzun süren siyasi iktidarlar, başlangıçta bürokrasiye yönelik reformcu heyecanlarını kaybediyor ve hiç farkında olmasalar da onların esiri haline geliyor. Hani bazı bakanları yere göğe koyamıyoruz ama eskidikçe duyarsızlaşan hallerini de teşhir etmek boynumuzun borcu olmalı. ----- Şubat ayında ayin var HATIRLANACAĞI üzere ağustos ayında İzmir Büyükşehir Belediyesi’nin restore ettiği Aya Vukolos Kilisesi’nde 92 yıl aradan sonra bir ayin düzenlenmişti. Şimdi daha da kapsamlı bir ayin Şubat 2015’da düzenlenecek. Bu amaçla, Büyükşehir Başdanışmanı Hasan Tahsin, Ortodoks Patrik’i ile temas halinde. Bu tip organizasyonlar bir kente o süre zarfında olağanüstü hareketlilik katar. Aziz Kocaoğlu inanç ve kültür turizmine önem veren bir başkan. Ancak sanki aynı duyarlılıkları Ticaret ve Esnaf odalarımızdan, seyahat acenteleri ve otellerle ilgili STK’lardan göremiyoruz. Beyler, bu kentin pazarlanacak binbir malzemesi, maalesef yok. Dolayısıyla, gayrimüslim geçmişimiz, hala ve her nasılsa yok olmamış tarihi binalarımız sayesinde bir takım hikayeler oluşturma fırsatımız doğuyor. Bunu değerlendirelim, yanı sıra bu bilinçte olanların önünü açalım. ---- Bisiklet-çevreci medeniyet GEÇEN hafta sonu İzmir’den direk uçuşun keyfiyle Amsterdam’a gitme fırsatımız oldu. Amsterdam’ın en etkileyici yönü bir bisiklet ülkesi olmasıdır. İnsanlar, zaten düz ayak olan memlekette gezme değil, ulaşım amaçlı olarak yaygın bir şekilde bisikleti hayatlarına sokmuş. Aziz Kocaoğlu’nun İzmir’imizin 40 kilometreye ulaşacak sahil bandında ayrı bir kulvar olarak planlanan bisiklet yollarındaki ısrarını, Amsterdam’ı görünce, hak veriyorsunuz. Pek tabii, bu sevdaya talipseniz bisiklet yollarını şehrin müsait olan her tarafına yaygınlaştırmanız gerekiyor. Yanı sıra İzmirlinin de böylesi bir heyecana iştirak etmesi icap ediyor. ----- BİR YER-BİR MEKAN-BİR TAT Alsancak Şehit Nevres Bulvarı – Mancar Restoran – Mühürlenmiş ton balığı nar ekşili sos ve soya incileriyle.",https://www.hurriyet.com.tr/yazarlar/sitki-sukurer/burokratlasan-bakanlar-27502945
Sıtkı Şükürer,Yırtık vasat,"Eylül 28, 2014 02:08","FIRIL fırıl zekalarıyla, başlangıç sermayesi sadece sevimlilik ve sempati olanlar bu özelliklerini kurnazca pazarlamayı becerseler de, ilave bir donanım oluşturamazlarsa, kaçınılmaz olarak aldıkları mesafeyi kaybeder, karaya otururlar. İş dünyasından medyaya, siyasetten sivil toplumculuğa bu hallerin yaygın örneklerine hep şahit olduk, oluyoruz. Bu gözlemimizi lütfen seçkincilik addetmeyin. Kifayetsiz muhterislerdir karşı çıktığımız. Şüphesiz kimse anasının karnından “kifayetli” doğmuyor. Ancak bir yerlere talip olduğunuzda, kalıcı olmak hedefleniyorsa mutlaka bir alt yapı gerekiyor. Aşağıda son zamanlarda çok sık karşılaştığımız bir tiplemeyi anlatmaya çalıştık. “Mahallenin delikanlısıdır. Herkes sever, fırlamanın önde gidenidir” diye bahsederler. Allah vergisi bir “çene kalabalıklığı” vardır. Pazarcı olduğunda “ikizlere takke” diyen de odur, semt amigosuyken yaratıcı tekerlemeleri yazan da. Mesnetsiz özgüven Garsonken balıkçı restoranında, mevzu kimden beslendiğiyse hafıza kapasitesine şaşar kalırsınız. Hep efendi ve neşeli zannetmeyin onları. Taksi şoförü versiyonlarında levyeyi ellerine kaptıklarında ne denli acımasız ve çirkef olabildiklerini de görürsünüz. “Yırtık vasat” olmanın primli yaşamaya yetebildiğinin farkına varmışlardır. Hayatın bazı dönemlerinde bu özellikleri ile “üstün bir form” tutarlar. Hani hayran olmamak elde değildir. İşte bu anlarda, karar verici birileri, bunlardan bir halk efsanesi yaratmaya soyunur. Hesapta “halkımızın ta içinden” bir sestir öne çıkarılan. Bir mesnetsiz özgüven sarar benliklerini. Sonun başlangıcında olduklarını, bir müddet sonra kullanılmış mendil gibi buruşturulup atılacaklarını bilmez, bilemezler. Halini, haddini kontrol edebilmenin ne denli bir birikim ve olgunluk gerektirdiğinin ayırdığında değillerdir çünkü. Derken… Mayınlara basılmaya başlanır. Bitirim rollerin fayda etmeyeceğini hissetmelerine rağmen, bir umut levyeye hamle yapmaya niyetlenirler. Mümkün olamayacağını görürler. Mahalleye dönüş vakti gelmiştir. Bir müddet omuzları çökük dolaşırlar. Sonra… Sisler dağılır, ilerleyen yaşlarında rakı şişesini burnunun üstünde tutarak oynadığını görürsünüz arkadaş torununun sünnetinde. Esasında “mutluluk” geri dönmüştür enayiye. -------------------------- Dövize baskı devam eder Moody’s ve Fitch ekim ayı içinde ülke notumuzu açıklayacak. Güç bela elde edilmiş “yatırım yapılabilir ülke” statümüzü kaybeder miyiz diye endişeleniyoruz. Hani not düşmese bile “negatif izlenmeye” alınma ihtimali bile piyasalarda stres yaratıyor. Bu durumun birkaç sebebi var. İlki, bizimle alakalı değil. FED, yani Amerikan Merkez Bankası, piyasaya likit vermeyi sonlandırmaktan öte faizleri de artıracağını ifade ediyor. Yani ABD, bizim gibi ülkelerden, özellikle 2000’li yılların başlarından itibaren istifade ettiğimiz bol kese dolarları geri çağırmaya hazırlanıyor Oysa biz, ortalama milli gelirin yüzde 5,3’ü kadar cari açık yaratarak ve inşaat sektörünü lokomotif belleyerek bir büyüme performansına bayağı alıştık. AK Parti belki de bu sayede kolay seçim kazanıyor. Dolar kıtlaşırsa büyüme nasıl olacak? Zor bir döneme girdik Üstelik Haziran 2015’te seçim var. İkinci çeyrek büyüme yüzde 2,1 oldu. Dolar istiyorsak faizi yükseltmek gerekiyor. Faiz yükselince yatırımlar ve harcamalar azalıyor, büyüme düşüyor. Hükümet şimdilik ciddi maliye ve para politikalarına devam ediyor. Ama biliyoruz ki, Ali Babacan ve onun gibi düşünenler bu hükümette çoğunluk değil. Hani, bir de faizler aşağıya çekilirse sert çalkanmalar söz konusu olabilir. Kredi derecelendirme kuruluşlarından tedirginlik duymamızın tek sebebi ekonomik değil. Siyasi, özellikle de dış politika tercihleri uluslararası toplum nezdinde soru işaretleri uyandırıyor. Yani, özetle zor bir döneme girdik. Ancak AK Parti hep pragmatik oldu. Dolayısıyla kötü senaryolara aşırı bir prim de vermemek gerekir, diye düşünüyoruz. --------------------------------- BİR YER BİR MEKAN BİR TAT Ayvalık Cunda, Bay Nihat-Lale Restoran, hardal soslu kidonya",https://www.hurriyet.com.tr/yazarlar/sitki-sukurer/yirtik-vasat-27288855
Sıtkı Şükürer,Kol kırılsa da yen hep içeride,"Ekim 26, 2014 01:02","YURDUM insanı nezdinde, acaba sayın Cumhurbaşkanı ile sayın Başbakan arasında bir gerilim yaşanır mı sorusu çok sık tartışılıyor. Uygulanacak temel politikalarda farklı yaklaşımlar söz konusu olmazsa, geriye çekişme nedeni olarak sadece “egolar” kalır. Temel politikalar derken daha ziyade siyasi konuları kastediyoruz. Zira ekonomik konular zaten Ali Babacan ve ekibine (iyi ki) terk edilmiş durumda. Sayın Davutoğlu barış sürecini konjoktürel değil, tarihi bir perspektiften değerlendirdiklerini söylüyor. Yani Ortadoğu coğrafyasında etkin bir Türk varlığının, evvelemirde uyumlu bir Kürt birlikteliğinden geçeceğine işaret ediyor. Onun dış politikaya dair görüşleri, derinlikli yaklaşımları, çok yazıldı, çizildi, tartışıldı. Sayın Tayyip Erdoğan üzerindeki etkisini de, özellikle dışişleri bakanı olduktan sonra farklı bir anlayışa bürünen dış politikalarımızdan gözlüyoruz. Gayet uyumlu gidiyor Dolayısıyla her iki kişilikle ilgili temel politikalarda bir çatlama zor gözüküyor. Egolarla ilgili bir çelişki yaşanır mı? Haziran 2015 seçimlerini AK Parti, Davutoğlu liderliğinde kazanırsa, belki o tarihten sonra bazı biriktirilen sıkıntılar, ağır ağır dışarıya yansıtılabilir. Bu arada sayın Davutoğlu, akademik bir geçmişin de etkisiyle, “tutarlılık” kavramını önemseyen bir izlenim veriyor. Oysa sayın Cumhurbaşkanı her zaman pragmatist oldu, ani değişiklikleri karizmasıyla örtmeyi bildi. Her neyse, şu anda “yol arkadaşlıkları” gayet uyumlu gidiyor. Kim ne derse desin, AK Parti’de hiçbir “patırtı” sonuç doğurucu şekilde dışarı yansımıyor. Bu işi bir biçimde beceriyorlar. Sayın Abdullah Gül’den, sayın Arınç’a, artık bu durumu hepimiz biliyoruz. Dolayısıyla, muhalifler bu noktalardan pek medet ummamalı.  Bir o yana bir bu yana SEZON başlarında bir türlü futbola konsantre olamayız. Bu sene de böyle oldu. “Futbolun tadı tuzu kalmadı, paralı kanalı iade ediyorum, İngiliz, İspanyol ligini seyretmek varken ne zoruma…” gibi binbir geyikten sonra, hele bir de havalar soğumaya, erken kararmaya başlayınca, kadim sevgilimize tekrar, hasretle ve keyifle dönmeye başladık. Kadim sevgili lafını boşuna kullanmadık. Bu oyun, bu taraftarlık duygusu, ne meret bir şeyse vazgeçemediğimiz bağımlılığımız. Hani, futbolla ilişkimizi, sanki en güzel Cemal Süreyya’nın dizeleri ifade ediyor. “Daha nen olayım isterdin, onursuzunum senin!” Halimiz, şiirdeki gibi. O sebepten, Federasyon’dan siyasilere, karasevdayla kapana sıkışmış bizlerle lütfen fazla oynamayın, kendimizi bile kandırmaya razıyız zira. Sığacık-Kaleiçi GEÇEN hafta sonu, Seferihisar Sığacık’a gitme fırsatımız oldu. Artık hepimiz biliyoruz ki, bu beldeye Tunç Soyer gibi bir piyango vurduktan sonra her şey çok farklı ve güzel gelişiyor. Bu defa Kaleiçi’ndeki çok sayıda binanın eliyüzü toplanmış, tertemiz, sıcacık, insanların içini ısıtan, hafifleten cıvıl cıvıl bir ortam, daha da keyifli ve kaliteli hale getirilmiş. Sakin şehir hepimizin ilgi odağı olmaya devam ediyor. Bakalım başarılı belediye başkanımız şapkadan daha ne tavşanlar çıkartmaya devam edecek. MEKAN-BİR TAT Çankaya Bitpazarı – Adil Müftüoğlu, Uğur Lokantası – Kuzu dolma, iç pilav",https://www.hurriyet.com.tr/yazarlar/sitki-sukurer/kol-kirilsa-da-yen-hep-iceride-27455612
Sıtkı Şükürer,Seküler fatiha,"Kasım 25, 2014 01:18","BU memlekette temel ideolojik yarılma 1800’lü yılların ilk çeyreğinden başlar. Batılılaşma hareketleri diye özetleyeceğimiz eğilim, günümüzde de etkisini göstermektedir. Bir tarafta Arap kültürüne sempati ile bakan, Sünni mezhebinin gereklerine duyarlı kitleler. Diğer tarafta Aleviler, gayrimüslimler, cumhuriyet değerleriyle yetişmiş ve Batı değerlerine özenmiş insanlar. Kürtler her iki kesime de göz kırpmamakla birlikte, PKK’nın seküler karakteri nedeniyle, en azından ona sempatiyle bakanlar itibariyle ikinci kanada daha yakındır. Cumhuriyet, milliyetçi yapısı nedeniyle gayrimüslimlere ve Kürtlere iyi gelmemiştir. Ayrıca, Diyanet denetimli Sünniliği tercih ettiğinden Alevileri de mutlu etmemiştir. Buna rağmen bugün bu kitleler Sünniliğin baskın karakterinden tedirgindir ve hiçbir ideolojik tutarlılık kaygısı taşımadan saflaşma eğilimindedir. Sünni kanat kendi pozisyonunu konumlandırırken, kutsallar üzerinden bir “zırh” avantajıyla hareket etmeyi mükemmel becermektedir. Diğer kanat dağınıktır ve böylesi bir konfora sahip değildir. Bu boşluk nedeniyle “Atatürkçülük” tedavüle sokulmaktadır. 10 Kasım’da dokuzu beş geçe çalınan korna bir tür “seküler fatiha” dır. SAPLA SAMAN KARIŞMASIN Anıtkabir kutsal bir mekandır adeta. Ve tıpkı bir “kutsal değer” gibi, kimsenin haddi değildir Atatürk’e laf söylemek. İnsanlar Mustafa Kemal’in insani özelliklerini bile duymak istememektedir, ola ki bazı zaaflar deşifre olur diye. Bir kurucu lider kültü, ilave güçlendirilerek “dengeleyici bir kutsala” dönüştürülmektedir. Pek tabii bu durum abartılı bir savrulmadır. Ancak laik kanadı da tamamen haksız görmemek gerekir. Zira bu topraklarda din ve siyaset bu kadar iç içe girmişken, salt “dünyevi bir liderle” mücadele etmek çok zordur. Hele bu mücadele demokrasi korunarak yapılacaksa. Her neyse, 21. yüzyılın ilk çeyreğine yaklaşırken Atatürk’ü yedekleyip manevi bir korunma alanı oluşturmaya çalışmak sapla samanı karıştırmaktır. Kutsalları eleştirememek bizi “yenilmiş medeniyet” yapmıştır. Mustafa Kemal’i de bu kapsama dahil etmek, ne akılla, ne bilimle, ne de vicdanla bağdaşır. ----- Cesur bir çıkış İŞ ve siyaset dünyasının duayenlerinden Hasan Denizkurdu, Gözlem gazetesine verdiği demeçle yeni bir tartışma yarattı. Denizkurdu, İzmir geleceğinin siyaset aracılığıyla yükselebileceğini ifade ediyor. Kürtlerin Doğu ve Güneydoğu’da yaptıklarının bir benzerinin İzmir ve Ege de gerçekleştirilebileceğini belirten duayen siyasetçi, 20 kişilik bağımsız milletvekili grubuyla bölgenin haklarının korunabileceğini söylüyor. Esasında yerel yönetimlerini güçlendirmiş bir Türkiye özlemini ifade ediyor. AYRIMCI BÖLÜCÜ DEĞİL Zaten, çözüm süreci sonunda sadece Kürtlere özgü bir ayrıcalıklı bir anayasal düzen planlanmıyorsa, ister istemez ekonomik menfaatleri kollayan bölgesel yapılanmalar tüm Türkiye’de gelişecektir. Sayın Denizkurdu, anladığımız kadarıyla, “armut piş, ağzıma düş” demiyor, silkinmemizi ve gidişat böyleyse mesafe almamızı, öneriyor. Bakınız, bu tip öneriler ayrımcı, bölücü falan değildir. Demokrasi yerel yönetimlerin güç kazanmasıyla derinleşir ve tüm ülke için örnek modellerin oluşmasına vesile olur. Bir ülke bütünlüğünü korumanın rasyonel ve duygusal bilincine sahip insanlar olarak kendimize güvenelim, korkmayalım, haklarımızı ertelemeyelim, kıyıda köşede kalmamıza itiraz eden, katkı koymaya çalışan görüşlere sahiplenelim. Hasan Bey’i aykırı bulabilirsiniz. Mühim değil. O bilerek cesur bir çıkış yapıyor. Tıpkı Nietzsche’nin sevdiğim bir sözündeki gibi. “Abartıyorum, çünkü anlaşılmak istiyorum.”",https://www.hurriyet.com.tr/yazarlar/sitki-sukurer/sekuler-fatiha-27632974
Sıtkı Şükürer,Mutsuz sonbahar,"Ekim 06, 2014 01:10","İKTİDARLARIN yeni hedefler, yeni kavramlar icat ederek heyecan tazelemesi bilindik bir uygulamadır. AK Parti’nin de “2023 hedefleri” ve “Yeni Türkiye” söylemleri biraz böyle bir şey. Vaat edileni hatırlayın, 2023 yılında 2 trilyon dolar milli gelirimiz olacak, kişi başı gelir 25 bin dolar, ihracat ise 500 milyar dolara ulaşacak. Hani, ABD’de dolar enflasyonu çılgın yükselmez ise bu hedefler şimdiden “çöp” oldu. Bakın, borç alarak harcama yaptığınızda, yani cari açıkla ekonominizi finanse etme zorunda olduğunuzda, duvara toslamamak için, harcayacağınız her kuruş dövizin verimli yatırımlara yönlenmesini gözetmeniz, katma değeri yüksek bir üretim anlayışını desteklemeniz gerekiyor. Biz, maalesef böyle yapmadık. 12 yıllık AK Parti iktidarı dönemi boyunca, dünya konjoktörünün ülkeye sağladığı ucuz finansman imkanlarını yapısal dönüşümler için kullanmadık. Neticede orta gelir tuzağına düşmüş bulunuyoruz. Son 5 – 6 yıldır, hep aynı 10 bin dolar kişi başı gelir seviyesinde patinaj yapıp duruyoruz. Yıllık % 8-9’lar büyüdüğümüz dönemlerde rekor cari açıkları vererek inşaat sektörünü patlattık. Ama maalesef o neviden sektörler bugünü beslemiyor. Artık yıllık % 5’lik büyümeleri bile zor hayal eder hale geldik. Ali Babacan ve Mehmet Şimşek durumun vahametinin farkındalar. Ancak kendi hükümetlerinde yeterince itibarlı olmadıkları biliniyor. Sanki uyguladıkları sıkı para ve maliye politikalarına zor tahammül ediliyormuş izlenimi var. Ekonomi cephesi böyle. Siyasi cephede de “Yeni Türkiye” içi doldurulan bir uygulamaya dönüşemedi. Açıkça, beklenti evrensel demokrasinin tüm kurum ve kurallarıyla ülke sathına yaygınlaştırılmasıydı. Bırakın demokrasinin yaygınlaşmasını, geniş kitleler de nereye gidiyoruz sorusu uyanıyor. Kutuplaşma bu denli artacaksa “Yeni Türkiye” güzel bir hayal değil, tam bir kabus da olabilir. AK Parti sanki böyle değildi. Son birkaç yıldır bir şeyleri hep ısrarlı yanlış yapıyorlar, kendileri sallanıyor, ülke yalpalıyor, neticede hep birlikte mutsuz ve tedirgin oluyoruz. Son dönemlerde tekrar yüzlerini uluslararası topluma dönmüş gözüküyorlar. Ama dış dünya nezdinde de artık bir “inandırıcılık” problemleri var. Gerek Sayın Cumhurbaşkanı’nın gerekse Sayın Başbakan’ın gönüllerinin neleri murad ettiğini artık hepimiz öğrendik. Onlar, “batı”yı sevmiyorlar, benimsemek istemiyorlar. Ama kendi akıllarına gittiklerinde bu defa tüm dengelerimiz bozuluyor. Problemler oluşunca, bir anda frene basıyorlar ve vazgeçiyorlar. Bu arada yaşanan “zig – zag”lardan herkesin başı dönüyor. Galiba 12-13 yıl demokrasilerde iktidarlar için uzun bir süre. İşte bu noktada güçlü ve hazır bir muhalefetin önemi ortaya çıkıyor. Ama heyhat, o konuda da şanslı sayılmayız. Özetle, moralsiz bir Türkiye sonbaharı yaşıyoruz. “Bakalım daha başımıza neler gelecek” diyenlerimiz çoğalıyor. ----------- Bir yer, bir mekan, bir tat Halkapınar, 1. Sanayi, Zaim Usta, kuzu incik, pilav komposto. ------ Günü Sözü Pastırma yazı, ancak yanında mayosu olana denize girme zevki yaşatır. ------- İNSAN HALLERİ Eksiklendiren adam “Ya var ya der” adamımız, “hani piyangodan bana 10 milyon çıksa, valla söz, sana da bir araba alacağım, hem de kırmızı.” İşte bu tipik bir “durduk yerde bir eksiklendirme” operasyonudur. Mecburen, kaf dağının arkasındaki ihtimal için, ki onda da çamura yatacağı kesindir, teşekkür etmek zorunda kalırsınız. Eh, böyle bir kıyak çektiğine göre, fedakarlık sırası artık size gelmiştir. “Yav” der “kanka biliyorsun bu aralar biraz sıkıntıdayım...” Hep haklı adam Anasının karnından haklı doğmuştur. O öyle ne net bir duruştur. Hiç şüphesi yoktur kendinden. Az bilmek, o bildiğine de takıntılı olmak şaşılası bir etki yaratır yakın çevresinde. “Bu kadar ısrarlı olduğuna göre...” derler ve itibar ederler adamımıza. Yılgın çevresinden aldığı avansla bir tutulmaz özgüvene kavuşmuştur beyzade. Derken... Artık böylesi değerli bir karizmanın deplasmanlara açılma vakti gelmiştir diye düşünür. Riski seven adam Onun aldığı risk sizin zannettiğiniz türden değildir. “Herkes Mersin’e o tersine” değildir başarısının sırrı. “Herkesten evvel Mersin e’dir” farkı. Risk eksik halkayı tamamlıyorsa bir anlam taşır. Diyelim, Teksas pokeri oynuyorsun, ilk beş kağıtta, alttan üstten kent yakalamak için tek bir kağıda muhtaçsın ve daha açılacak iki kağıt varsa, riski, işte o noktada alır. Yani, öncesinde üç nal bir atı varken, bulunacak dördüncü nal onu bir küheylana kavuşturacaksa, işte onun kazancı bu dördüncü nalın peşine düşmeyle gelir, küheylanın değil.",https://www.hurriyet.com.tr/yazarlar/sitki-sukurer/mutsuz-sonbahar-27327861
Sıtkı Şükürer,Pasaport kahvehanelerinin müdavimleri,"Ağustos 24, 2014 01:25","İzmir, Kordonboyu denince, zihinlerde ilk önce Pasaport iskelesi belirir. Eski limanın tozu gelir genzimize, kartpostallardan hatırladığımız. İzmirli için ana rahmi mekanlardır, dizi dizi sıralanmış kahvehaneler. Kuru kalabalıkları boş verin, asıl sahipleri müdavimleridir bu kahvehanelerin. Oradadırlar hep ve hemen anlaşılmayan bir eksikliğin acısını kıraat ederler günler boyu. Pasaport, liman, ne bir eksik, ne bir fazla, sahici bir dekordur aslında. Kantar Karakolu mesela, terli komiserle, çürük dişli garson müşterisine yetiştirdiği tavlı nargilesiyle. Vapurlar, martılar Tavşan kanı, demli çaylar. Sanki hepsi görevli ve mazbut. Aynı zamanda sahtekar serseri biraz yamuk. Her nedense “kaybedenler kulübünün” dervişi gibidirler. Arka bahçelerini gizler, tam cepheden neşe verirler. Yaz akşamları bermutad imbat beklenir, coşarlar aniden, O efil efil gelivermiştir. Değmeyin keyiflere, Rüzgar olurlar, eserler gençliklerine Ararlar kokusunu, hüsranlarını bile bile. Bazen takılmak isterler, Batan güneşin peşine Yalandır pek tabii Korkarlar ölürüz diye. Onlar, İzmirlidirler, İzmirdedirler, Şükrederler. Vakti saati gelince İz bırakmadan usulca, Çeker giderler. Seküler saflaşma olur mu Bakınız, AK Parti sepetinden demokrasi ve özgürlükleri eksiltirse, geriye İslamcı ve bulanık bir milliyetçi kimlik kalır. Bu tutum bilinçli bir tercihe dönüşürse bu defa ülke genelinde saflaşma İslamcılar ve Sekülerler ikilemine dönüşmeye başlar. Bu noktada Kürtlerin yanaşacağı iskele, gerçek anlamda sosyal demokrat olmaya karar vermiş yeni CHP olur. Diyeceksiniz ortada böylesi bir sınıf atlamış CHP ve HDP var mıdır? Şu aşamada tabii ki yoktur. Ama bir kıpırdanma ya da gayreti tespit etmemek de mümkün değildir. Sanki tarih 40 küsur yıllık bir aradan sonra laikliği önceleyenleri birbirilerine anlayabilecekleri demokrat, özgürlükçü, hafif sol bir çizgide tekrar buluşturacak gibi. MHP’nin bu yeni kamplaşmada yeri ne olur? Bildiğimiz, kıyıların MHP’lilerinin seküler karakteri ön plandadır. Anadolu’nun diğer yörelerinde ise durum biraz karışık ve Batı’ya benzemiyor. Pek tabii AK Parti 2007 yılına kadar sergilediği özgürlükçü karakterine geri döner, CHP de kurultay vesilesiyle arkaik ulusalcıların eline geçerse, bu senaryo geçerli olmaz ya da başka baharlara kalır. Ancak perspektifte laik Kürtlerle sosyal demokratların çizgilerinin birleşmesi kaçınılmazdır.",https://www.hurriyet.com.tr/yazarlar/sitki-sukurer/pasaport-kahvehanelerinin-mudavimleri-27061253
Sıtkı Şükürer,Önce Türkçüler sonra kıyılar çözülür,"Eylül 14, 2014 01:11","Hem koyu milliyetçi, hem de koyu dindar olabilir misiniz? Hani biliyoruz ki, muhafazakar İslami anlayış, milliyetçiliği “kavmiyetçilik” addeder, muteber kılmaz. Onlara göre aslolan ümmetdir, diğer anlatımla din kardeşliğidir. Buna rağmen bu topraklarda, özellikle de İç ve Doğu Anadolu’yla Karadeniz’de Türklük duygusu İslam kimliğiyle öylesine bir iç içe geçmişlik hali sergilemektedir ki adeta Müslümanlık, Türklük üzerinden ifade edilir haldedir. Vaka İsmet Özel, “Arap olmayan Müslüman’a Türk denir” demek suretiyle bu yaklaşımı formüle etmeye çalışmıştır. Hatta bu amaca hizmet eden birçok siyasi parti de kurulmuştur. Ancak Türkçülük ve İslamcılık iki ayrı ve farklı ana arterdir. Birbirilerine karıştırılırsa ve seçmenleri konsolide edilmeye çalışılırsa, bir taraf diğer tarafı “ham yapar” ve kendi içinde eritir. Burada kazanan İslam olur. Zira din, milliyete göre daha geniş bir paydadır, daha kurumsaldır, bürokrasisi vardır, tecrübelidir, iktidar desteklidir. Siz, istediğiniz kadar milliyetçilik 18. yüzyıl enstrümanıdır, laiklik olmazsa olmazıdır, ulusçudur falan deyin, Türklüğe İsmet Özel’in işaret ettiği misyonu yüklediğinizde, kategorize ettiğiniz kavramlar ters yüz olur ve başka bir gerçeklik yaşanır. Hal böyle olunca Türkiye’de İslamcı bir partinin oy sınırlarının yüzde 65’lere kadar uzanması bir sürpriz teşkil etmeyecektir. Ha, bu arada laik kitleyi ya da moda deyimiyle “kıyıları” da, “sarsılmaz”, azalmaz” bir blok zannetmeyin. Tanzimat’tan Cumhuriyet’e nasıl böyle bir kitle oluşturulmuşsa, benzer yöntemlerle İslamcı nesiller de, diyelim birkaç on yıl sonra bu kesimden dönüştürülebilir. İşte “Yeni Türkiye” böyle bir şey. 150 yıllık “Batı” yürüyüşünün soluklandığı ve belki de yine bir 100-150 yıl sürecek “İç’e ve Doğu’ya” yönelik bir arayışın başladığı bir döneme adım attık. Şimdi yeni CHP zamanı CHP bir kurultay yaşadı. Muharrem İnce CHP’nin neden bir türlü iktidar alternatifi olamadığını sorguladı. Açık söylemek gerekir, Muharrem İnce iyi bir hatip. Ancak etkili konuşuyor olmak yetmiyor. İlave olarak ne söylüyorsunuz, CHP’ye yönelik onun çağdaş bir sosyal demokrat parti olma yolunda değişiklik önerileriniz nelerdir?.. Bu konularda, herhalde kendisini destekleyen ulusalcıları ürkütmemek için olsa gerek, suya sabuna hiç dokunmadı. Esasında bu tip tarz son dönemlerde pek revaçta. Yumuşatılmış ifadesi ile “laf ebesi” özelliğine sahip insanlar, örneğin gazetelerde çok tartışılan köşe yazarları oluyor, TV’lerde tartışma programlarında reyting topluyor, siyasette de hemen her partide boy gösteriyo. Kelimelerle istediğin gibi oynayabilme yetkinliği, şayet “donamlı ve olgun olma” kalitesi ile beslenmemiş ise, bazen tek cümleyle gerçek yüzler deşifre olabiliyor. Örneğin, ezilenlere methiyeler düzerken ya da bir sokak köpeği üzerinden hepimizi etkilerken bir de bakıyorsunuz mesela etnik bir nefret kusarken yakalanıyorlar. Şüphesiz Muharrem İnce bu noktalarda değil. Ama, o da çok konuşuyor, bize göre genellikle boş konuşuyor, sadece “iyi” eleştiriyor, “peki sen nesin, ne yapacaksın” sorusuna yanıt arandığında, “merak etmeyin” dışında bir şey söylemiyor, ihtimal kurnazlığından risk almıyor. Oysa Kılıçdaroğlu, hani paçasından çeken prangalardan bir kurtulabilse, partiyi “insan” odaklı bir sosyal demokrat anlayışa taşıyabileceği izlenimi veriyor. Bir CHP’linin, “ben Dersimli Kemal’im” demesi, Avrupa Yerel Yönetimler Özerklik Şartları’na sahiplenmesi… Az buz şeyler değildir. CHP’nin yüzde 25’lere sıkışmışlığı aşabilmesi, ancak yeni ve cesur politika değişiklikleriyle mümkündür. Kılıçdaroğlu güven tazelediğine göre, umarız radikal değişiklikler için harekete geçer. Yeni CHP’ye bu ülkenin acil ihtiyacı var zira. Dolara dikkat Ekonomi ikinci çeyrekte yüzde 2.1 büyüdü. İlk altı aylık büyüme yüzde 3.3’e gelmiş oldu. Büyüme tredi aşağı gidiyor ve 9 ay sonra genel seçimler var. Muhtemelen, hükümet (daha doğrusu hükümetin bir kanadı) faturayı faizlere kesecektir. Bakalım Ali Babacan ve Merkez Bankası baskılara direnebilecek mi? Mevzu seçimse emir demiri keser. Şüpheniz Babacan istifa seçeneğine sahip. Hani böylesi bir senaryoda döviz kurlarını kim tutar, bilemiyoruz.",https://www.hurriyet.com.tr/yazarlar/sitki-sukurer/once-turkculer-sonra-kiyilar-cozulur-27186598
Sıtkı Şükürer,Hazan tomurcuğudur ağustos,"Ağustos 10, 2014 01:14","BAHAR ayları, derken haziran hatta temmuz, içinizdeki diri uçuk mavinin hüküm sürdürdüğü zamanlardır. Fakat heyhat, kaçınılmaz olarak ağustos gelir. Sizin hiç güneşin sapsarısının esmerleştiğini hissettiğiniz olmuş mudur? Sıcak yaz başlamıştır artık ta ki ekim sonlarına kadar. Şimdi, bastırılmış hüzünlerin, “biz daha bitmediklerin”, gecikmiş ısrarların, dermansız bayat heyecanların, kaçıp gidene hasetlenmenin, katı gerçeklerle yüzleşmeye hazırlığın, bir “orada” bir “burada” olmaların vakti saatleri gelmiştir sanki. Hülasa, sevmem, sevmemişimdir her nedense ağustosu. Ağustos çıkmazı MEVZU madem ağustos ayından açıldı. Yanı sıra seçim yasakları da var. O halde bu minval üzere devam edelim. Kızkardeşi Çolpan İlhan’ın vefatıyla bir kere daha hatırladığımız Atilla İlhan’ın ünlü “Ağustos Çıkmazı” şiiri sanki duyguların en kırılganlaştığı anların, karınca olmaya karar vermişlerin gözüyle bir manifestosudur adeta. AĞUSTOS ÇIKMAZI Beni koyup koyup gitme, n’olursun Durduğun yerde dur Kendini martılarla bir tutma Senin kanatların yok Düşersin yorulursun Beni koyup koyup gitme, n’olursun  Bir deniz kıyısında otur Gemiler sensiz gitsin bırak Herkes gibi yaşasana sen İşine gücüne baksana Evlenirsin çocuğun olur Beni koyup koyup gitme, n’olursun Elimi tutuyorlar ayağımı Yetişemiyorum ardından Hevesim olsa param olmuyor Param olsam hevesim Yaptıklarını affettim Seninle gelemeyeceğim. Levent’in yeri ÇEŞME yeme-içme sektöründe çok şanslı bir belde. Özellikle Alaçatı’da son yıllarda dünya çapında iddialı olabilecek restoranlar açılmaya başladı. Bu gelişmelerin yanında geleneksel anlayışla balık restoranları da hayatlarını sürdürüyorlar. Daha ziyade Dalyan’da, Şifne’de, Çeşme İlçe’de ve Çiftlik Köy’de 30 yılı devirmiş pek çok müessese var. Geçmiş yıllarda kupa ve maça asları Dalyan’daki Cevat ve Körfez Restoranlardı. Son iki üç yıldır Ferdi Baba Balık restoran(lar)ı atak yaptı. Bu yıl ise benim favori mekanım Dalyan’da Levent’in Yeri oldu. Direksiyona geçen ikinci kuşaklar yaratıcı bir aşçı olan Lokman Usta’yı transfer edince bir anda fark yaratmaya başladılar. Diyeceğimiz, sürekli lezzet infilak ettirdiklerinden bilmeyenler Levent’in Yeri’ni askeri bölge zannedebilir. Gönül rahatlığıyla tavsiyeyi hak ediyorlar.",https://www.hurriyet.com.tr/yazarlar/sitki-sukurer/hazan-tomurcugudur-agustos-26974079
Sıtkı Şükürer,Aya Vukolos,"Ağustos 31, 2014 01:37","İZMİR’in 100 yıl öncesine kadar kendi içinde dengesini sürdüren çok renkli ve çeşitli demografik bir yapısı vardı. Ancak 19. ve 20. yüzyılda tüm dünyayı, özellikle de coğrafyamızı saran milliyetçilik akımları, görünürde “etnisite” ama özde “din” üzerinden, ulus devlet ölçeğinde bir homojenleşme oluşturttu. İzmir de bu gelişmelerden nasibini aldı. Geçen yüzyılın başlarında 2/3 nüfusu gayrimüslimlerden oluşan kent bugünlere geldiğinizde, sınırlı sayıda Lavanten, 1000-1200 kişilik bir Yahudi cemaati, yok denecek kadar Rum ve Ermeni nüfusla çok kültürlü yapısını sürdürebilir kılma imkanını kaybetti. Ancak o kültürün izlerini hala yaşıyor. Bugün bu kentte yaşayanlar, yemek kültüründen Türkçeleşmiş kelimelerine, çok kültürlü bir hazinenin varisleri konumundalar. İşte bu varislerden biri de hayatın kendisini olgunlaştırarak adeta insan odaklı bir Anadolu milliyetçisi yaptığını söyleyen Hasan Tahsin Kocabaş. Aziz Başkan’ın büyük bir isabetle Büyükşehir Belediyesi danışmanlığına atadığı Hasan Tahsin, ilk ses getirici icraatını 92 yıllık bir aradan sonra Aya Vukolos Kilisesi’nde bir Ortodoks ayini düzenlenmesine vesile olarak gerçekleştirdi. Papaz Kirillos’a başlattığı diyalog, Aziz Kocaoğlu ve kamu bürokrasisinin de destekleriyle 17 Ağustos’ta tarihi kilisede, bizlere “sadece insan olmanın” önem ve sıcaklığını hissettirdi. Sözü Hasan Tahsin’e bırakarak yazıyı noktalayalım. “Ortodoks Patrikhanesi şimdi daha umutlu. Şubat ayında Aya Vukolos Bayramı’na hazırlıklar başladı. İzmir Büyükşehir Belediye Başkanı İzmir’in ruhundaki hoşgörüyü tarihe geçirerek yaşatmaya devam edecek...” Afgan İzmir! KENTLERİN hayatı çok uzun İzmir için 8 bin yıllık bir tarihten söz ediyoruz. İzmir tarih boyunca hep yerinde duruyor. Ama ev sahipliği yaptığı kültürler değişip duruyor. Şüphesiz insan ömrü ölçeğinde baktığınızda sanki mevcut durumun değişmesine hiç ihtimal vermiyorsunuz. Ama 300-500 yıllık zaman dilimlerinde “kağıtların yeniden karılması” sürpriz addedilmiyor. Bunu niye söylüyorum. Dünya göç hareketlerini izleyenler yüzyıllık trendler çıkarıyorlar. Buralardan hareketle, İzmir’imizin önce bir Mezopotamya halkalarının, arkasından da Afganlıların ülkesi olabilmesi mümkün görülüyor. Neyse, hemen telaş yapmanıza gerek yok. Diyeceğimiz İzmir’in tapusunun insanlığa ait olduğu. Mal sahibi, mülk sahibi, hani bunun ilk sahibi. Aydın kime denir HİÇ kimse liberal demokrat olmak zorunda değil. Koyu bir milliyetçi de olabilirsiniz, ulusalcı da. Ya da dünyayı mezhebinizin kalıplarından değerlendiren katı bir insan da. Solcu olmanızın da muteberliğinize bir halel getirmesi asla söz konusu değildir. Ancak bu tercihleri yaptığınızda, artık bu kabulünüzün ana parametreleriyle uyumlu olmak durumundasınız. Örneğin hem CHP’nin ulusalcısı olup, hem de “sosyal demokratım” diyemezsiniz. Yine enternasyonalist bir yurtsever olup, barış sürecinin devam ediyor olmasına kasım kasım kasılıp illet olamazsınız, başörtülü kadınlara yönelik bastırılmış hıncınızın huzursuz ışıltısını yayamazsınız. Aydın olmak özgürlüklere hareketlenmektir. O yüzden “aydın”, bir fikrin, bir ideolojinin kadrolusu olmakta zorlanır. Bir fikrin saygıdeğeri olmak, derinliğine bilgi sahibisi olmak aydın olmaya yetmez. Aydın, doğru bildiğinin yüzsüzü, vazgeçeni olabilendir. Zira hayatın doğru bildiğimizi, her ilave veriyle yeniden tanımladığının bilincindedir aydın dediğimiz. O sebeptendir ki entelektüel namus baskısını hissettiği noktada aydın kişi “dönek” olur ve işte tam da bu sebepten bu insanlara “aydın” denir. Ve yine işte tam bu sebeptendir ki, gardını aşağıya düşürmüş bir mazlum boksörün ringe çıkmış halidir aydın.",https://www.hurriyet.com.tr/yazarlar/sitki-sukurer/aya-vukolos-27109181
Sıtkı Şükürer,Satılmış vicdanlar,"Ağustos 03, 2014 00:22","ZEKA doğuştan geliyor. Diğer canlılardan farkımız dil. Dil algıladıklarımızı kodlamamıza imkan sağlıyor. Kodlanmış bilgi birikimin, birikim de düşünebilmenin önünü açıyor. Düşünce, akıl yürütmek demek. Akıl dağınık bilgiyi tasnifliyerek bir önceki tespitin tekrarını yaşamadan duvarlarını yükseltiyor. Duvara eklenen her tuğla bir yönüyle yaşamı kolaylaştırırken, diğer yönüyle kurallar oluşturuyor, kısıtlamalar koyuyor. Süreç on bin yıllık insanlık tarihinde hep bu şekilde işliyor. Yabancılaşma olgusu Arada soluklanıyorsunuz, bir de bakmışsınız yaşama dair her şey, adına toplumsal değerlerimiz denilen yapay bir biçimlemeye dönüşmüş. Akıl, zekayı adeta esareti altına alıp mütemadiyen kirletmiş. Bu “beşer kendi yapar kendi tapar” halleri. Felsefik planda bu olguya “yabancılaşma” deniyor. Kendi özüne yabancılaşan insanoğlu akıl ve mantığın üzerine inşa edilmiş “erdem” yüklemesiyle kendini giderek çarkın dişlisi gibi algılamaya başlıyor. Gün geliyor, bu noktada duyarlılık oluşmaya başlıyor. “Oldurtulmuş kimlik” içimizdeki isyanı tetikliyor. Özgürlük arayışlarına yelken açmaya çalışıyoruz. Akıl ve mantıkla mesafe alınamayacağı belli olduğundan vicdan ve sezgilerimizi devreye sokmaya çalışıyoruz. Ancak bu yol çok maliyetli. Alışılmışın dışına çıkmaya kalkışmak, huysuz, uyumsuz, itaatsiz bir tavra sürüklüyor insanı. Arınma başka bahara Kimileri dozajı ayarlanmış aykırılığın prim yaptığını fark ediyor. Akıl bu defa vicdan ve sezgiyi esir alıyor. “Önemli” olmak “değerli” olmaya tercih ediliyor. “Önde giden” yerine “önde gelen” olmak ahlaksız bir rant sağlıyor. İmitasyon kimlik ambalajlanmış haliyle hükümranlığını sürdürmeye devam ediyor. Sözde toplumsal sorumluluk söylemiyle tezgahlanan tutum, bireyselliği başlamadan bitiriyor. Şark kurnazlıkları kurumsal hale geliyor, tribünler coşuyor, vasat kutsanıyor, arınma başka baharlara kalıyor.",https://www.hurriyet.com.tr/yazarlar/sitki-sukurer/satilmis-vicdanlar-26931490
Sıtkı Şükürer,Şimdi daha fazla demokrasi zamanı,"Ağustos 17, 2014 01:12","RECEP Tayyip Erdoğan, kim ne derse desin “Yenilmez Armada” olduğunu bir kere daha gösterdi. Her türlü tebriki hak ediyor. Milletin duyarlıklılarına hitap etmekten, ekonomide sağlanan başarıya kadar bu sonucun bir dizi sebebi var. Geriye doğru 15 yıl önceyle bugünü mukayese ettiğinizde esasında “çok sesli bir toplum” olma yolunda bilgi toplumu olmanın avantajları ile epey mesafe aldığımızı görüyoruz. Tamam, AK Parti son dönemlerde hepimizin şikayet ettiği gibi, otoriterleşme eğilimini artırmıştır. Ama kim ne söylemek istiyorsa her biçimde kendini ifade edebilecek mecrayı bulabildiği de bir vakadır. Belirtelim ki özgür toplum 21’nci yüzyılda siyasi iktidarların lütfu değildir. Şayet refah ve mutluluk talebimiz varsa bir başka türlüsü olamayacağı için demokrasi giderek derinleşecektir. AK Parti iktidarı muhafazakar kitlelerin temsilcisi olarak statükoyu zorlayan ilk işaret fişeğiydi. Muhafazakar bir anlayış üzerine inşa ettikleri çalışkan ve dinamik yönetim tarzlarıyla ülke insanlardan kredi buldular, bulmaya devam ediyorlar. Vefa borcu vardır Ancak kimlik siyaseti üzerinden sağladıkları siyasi başarı, demokrasi adına onları da tembeller sınıfına sokmaya başladı. Sünni kimliği fazla ön planda tutmak siyaseten konfor sağlar, ancak demokrasi kalitesinde delik açar, açıyor. Üstelik bu tercihin faturası sadece toplumsal huzurun bozulmasıyla sınırlı kalmaz, kalmıyor, ekonomik büyüme de “patinaj” yapmaya başlar. Abdullah Gül’den Ali Babacan’a, TÜSİAD’dan pek çok akademisyene Türkiye’nin “orta gelir tuzağına” yuvarlanmak üzere olduğu işaret edilmektedir. Bu tehlikeyi önlemenin en önemli unsuru yüksek demokratik standartları temin etmektir. Dolayısıyla Yenilmez Armada’mız şayet 2023 hedeflerinden vazgeçmemişse evrensel demokrasinin yaygınlaşması için elinden geleni yapmaya mecburdur. Bu topraklarda zamanın ruhu demokrasi rüzgarını estirmeseydi, ne muhafazakarlar iktidar, ne de barış süreci ve benzeri açılımlar olabilirdi. Bu sebepten AK Parti’nin ve seçilmiş cumhurbaşkanımızın bu ülkeye demokrasi bağlamında henüz yeterince ödenmemiş bir vefa borcu vardır, beklentimiz de o yöndedir. Bravo HDP ÇOK partili hayata geçtikten sonra onar yıllık fasılalarla demokrasimiz kesintiye uğratıldı. Az demokrasi mağduriyeti yaşayanlar, gün gelip devran değişince “demokrasi” vaat ederek halktan oy istedi. AK Parti tedricen toplumun yarısını ikna ederek bu yolla iktidar oldu. Beklenen, oyunu almasa bile, diğer yarısının da demokrasi bağlamında tedirginliklerini ortadan kaldırmasıydı. Bu olmadı. Sebeplerin de CHP ve MHP’nin de en az AK Parti kadar rolü var. Muhalefet partileri maalesef üzerlerindeki “bayat” 20. yüzyıl toprağını bir türlü atamıyor. Demode değerleri malzeme yaparak 21. yüzyılda bu ülkede iktidar olmaları çok zor. Bu sebeple giderek kan kaybetmeleri mukadder. AK Parti’yle mücadele etmenin yolu, onlardan daha özgürlükçü olmaktan geçiyor. Bu ülke, kem küm etmeden, ileri geri sallanmadan, net ve cesur bir söylemle, Alevi, Ermeni, Yezidi, Kürt gibi kıdemli mağdurlarının yanı sıra, kıyılara sıkışan yeni mağdur adaylarına da sahiplenecek, onlara güven verecek, samimiyetini geçirecek, yeni bir siyasi sese ihtiyaç hissediyor. Kim ne derse desin HDP bu boşluğa talip oldu, çatır çatır oy istedi. Selahattin Demirtaş kucaklayıcı söylemiyle ülke genelinde her kesimden insanların dikkatini çekti ve yüzde 10’a ulaşan bir karşılık buldu. Bakalım, bundan sonrasına dair süreci nasıl yönetecekler. Sadece Kürt kimliğinin tekelinde kalmaz, örgütlenmeyi entelektüel bir kulüp havasının dışına taşıyarak başta muhafazakarlar ve laikler olmak üzere toplumun her kesimine yaygınlaştırırlarsa bambaşka bir Türkiye bizi bekliyor olur. Yeter yahu! AÇIK söyleyelim. Kıyı seçmeni artık bu “sıkışmışlık hallerinden” sıkıntı duymaya başlamıştır. Bugün, örneğin ortalama İzmir’liye, “özgürlükçü demokrasiden mi yanasın, yoksa 1940’lardan kalan ulusalcılıktan m” diye sorsanız, yanıt hiç şüphesiz birinciden yana olur. Ancak, maalesef onun bu eğilimini ifade edeceği siyasi mecra yok. CHP’ye yönelik bir mecburiyettir gidiyor, her bir seçim sonucunda bu geniş kitleler kendilerini “madara” olmuş hissediyor, ne acıdır “özgüven” kaybına uğruyor. Tamam, AK Parti’den tedirginlik duyabilirsiniz, bu en tabi demokratik haktır. Ama bu durumun tepkisi CHP üzerinden verilmeye kalkışılınca yanlış görülen, bir başka yanlışla çözülmeye çalışılıyor, doğal olarak çuvallanıyor. Bize göre, kıyı seçmeni artık kendine bu denli haksızlık yapmaya devam etmemeli.",https://www.hurriyet.com.tr/yazarlar/sitki-sukurer/simdi-daha-fazla-demokrasi-zamani-27017385
Sıtkı Şükürer,İzmirya,"Eylül 22, 2014 01:12","İlk defa Ertuğrul Özkök’ün kullandığı bir kavramdır “İzmirya.” İki hafta önce demokrasilerin olmazsa olmazı olan güçlü yerel yönetim anlayışını savunan yazılar yazmıştık bu sütunlarda. Evrensel olabilmenin bireyselliğin derinleşmesinden geçtiğini, insanların özgür iradesinin kendisi ve yakın çevresi için en optimumu tespit edebilme yetkinliğine sahip olduğunu ve bu sebeple merkezdeki uzak aklın bizim adımıza her şeye karar vermesine karşı çıkılması gerektiğini belirtmiştik. Pek tabii bu tip konularda kalem oynatmak, mayınlı arazide gezmeye benziyor. Komik olmaya çalışmayan herkes bilir ki, abartılı anlamlar yüklenmiş ve ülke genelinden soyutlanmış “İzmirli” diye bir kavram (sınıf, statü...) yok. Büyük bir ülkedeyiz Hele bazı ilkel zihinlerin Anadolu’dan göç yoluyla gelenlere mesafelenerek, sebebi kendinden menkul bazı tasniflemelerle, itici, öteleyici, tepeden bakan, faşistik tınılar içeren yaklaşımlarına hiçbir şekilde yüz vermek mümkün değil. Esasında biz büyük bir ülkede yaşıyoruz. Türkiye 780 bin 576 km². Bir imparatorluk bakiyesi. Görkemli bir geçmişten sonra elde kalanlarla yepyeni bir ruh ve bilinç oluşturuldu geçen yüzyılın başlarında. Kaybettiklerimizin acısı, mevcudu muhafaza telaşı, ister istemez katı merkeziyetçi bir devlet yapısına yönlendirdi o devirlerin yöneticilerini. Hep kaynaşmış, sınıfsız, imtiyazsız bir blok kitleydik, böyle anlatılıyordu bizlere. Hani Batı’da yaşayanlar için dayatılan model problem oluşturmuyordu ama kürdü, muhafazakarı, Alevisi başta olmak üzere geniş ülkemizin realitesi bu değildi. Sonrasında bilinen gelişmeler yaşandı. Açıkta kalanlar Dar bir bürokratik elitin istekleri dışında bir dünyanın da var olabileceğini idrak etmeye başladık. İşte, muhafazakârlar iktidar olmuştu. Kürtler mücadelelerinin semeresini görmek üzereydi. Ancak değişim iddiasıyla gelenler, tüm kurum ve kurullarıyla yerinde duran merkezi yapının yeni sahipleri olmuştu. Değişen pek bir şey yoktu. Açıkta kalan bizlerdik. Kıyılarda yaşayan, geçmişin torpillisi, ülkemizin zengini, az dindar, bol laik, yüzü Batı’ya dönük, “Batılı” olmaya çalışan, kültür seviyesi yüksek, bireyselliğini hissetmeye başlayan, donanımlarıyla pek çok konuda “kalkış rampasına” konuşlanmış ve fakat heyhat yine merkeziyetçi ama bu defa kendisini kollamayan bir yapıya teslim olmuş, insanlar... Diğer deyişle demokrasi acemisi, demokrasi tembeli olmanın zararını, devran değişince hissetmeye başlayan kitleler. Şimdi bu insanlar da sofrada söz sahibi olmak istiyor. Kendi bünyesinde pişen yemeğin tadını tuzunu belirlemek, başkalarının aklına estiği gibi kepçesini daldırmasına müsaade etmemek, neyi nasıl paylaşacağı konusunda bir ağırlık taşımak istiyor. Şayet böyle bir İzmirli’lik varsa, kendi kendimize gelin-güvey olmuyorsak, bunun yolu tüm ülke için güçlü yerel yönetimleri talep etmekten, bu uğurda “öncü modeller”le mücadeleye girişmekten geçiyor. ‘Ege’den Yayılan Işık’ partisi · “Mücadele edelim” diyoruz da bunun yöntemleri neler olabilir. Bakınız, etkili bir sivil toplum muhalefeti oluşturmak az şey değildir, ama yeterli gelmez. Demokrasilerde kaale alınmanın en geçerli yolu, ülke parlamentolarında temsil gücünüzün var olduğunu gösterebilmektir. Kürtler seçim barajlarına rağmen bağımsız milletvekilleri çıkarmayı başardı. Almanya’da Yeşiller partileşerek çok etkili bir duruma gelebildi. İş ve siyasat dünyasının duayenlerinden Hasan Denizkurdu’nun da işaret ettiği gibi, pekala dar bölgeci olmayan, evrensel demokrasi ve onun gereği güçlü yerel yönetimleri ülke geneli için savunan siyasi oluşumlar için çaba sarfedebilir. Bu arada CHP Avrupa Yerel Yönetimler Özerklik Şartları’nı aynen benimsediğini ifade ediyor. Ama aynı CHP, partinin MYK’sına İzmir’den tek temsilci bile almıyor. Zaten şu anda mevcut siyasi partiler parti içi demokrasiden uzak yapılar ve bu durumun kısa vadede değişeceği yok. O yüzden belki de mevcutları boş verip, “Ege’den Yayılan Işık” partisini kurmak gerekiyor ve bize göre zamanı geldi, geçiyor.",https://www.hurriyet.com.tr/yazarlar/sitki-sukurer/izmirya-27243769
Sıtkı Şükürer,İzmirya tavırlanması,"Eylül 08, 2014 01:07","AK Parti, ağırlık olarak muhafazakarların oy verdiği bir siyasi parti. Muhafazakar oylar bu ülkede tek başına iktidar olmaya yetiyor. Türkiye üniter bir yapı. Nüfus yaklaşık 80 milyon. Erzurum’daki kişinin hükümetiyle İzmir’dekininki aynı. Ne var ki İzmirli mesela Erzurumlu kadar muhafazakar değil. Bağlı olarak, azınlık kalıyor ve arzu ettiği siyasi parti iktidar olamıyor. Üniter bir yapıda, hele merkeziyetçi bir anlayış varsa demokrasi daima çoğunluğu mutlu eden bir sonuç yaratıyor. Bu durumu yumuşatmanın tek yolu yerel yönetimleri güçlendirmek. Muhafazakarlar zaten iktidar, o yüzden hevesli olmaları beklenemez. Ulusalcı ve milliyetçilerin de ideolojik çekinceleri var. O zaman, durumundan hoşnut olmayan laik kitle bir biçimde örgütlenecek, bedeller ödemeyi göze alacak ve meşakkatli bir demokratik mücadeleye girişecek. Kürtler öteden beri ‘Avrupa Yerel Yönetimler Özerklik Şartı’na konulan çekincelerin kaldırılmasını talep ediyor. Yok, ‘kalsın bu bölünmeye gider’ diyorsanız, mesele yok. Ancak bilelim ki, “Bölünme” ve “şeriat” sendromları ile ceberrut bir merkeziyetçi yapıyı başımıza bela ettik. Kürtler ve muhafazakarlar bir biçimde kendi problemlerini çözdü, çözüyor. Sıkıntı CHP’ye ve kıyılara sıkışmış seçmende. Durumdan hoşnut değillerse, çare yok güçlü yerel yapılar için kolları sıvayacaklar ve işe bir yerlerden başlayacaklar. Tek devlet - özgür birey İZMİR’e dair yerel yönetimlerin güçlendirilmesini istemek, İzmirya söylemlerini dile getirmek, ayrımcı, elitist, zengininin fakiri ötelemesi anlamında olmaması gerekir. Zira bu nedenlerle meseleye bakarsanız, günün sonunda dar bölgeci yarı faşistik bir çizgiye gelirsiniz. Burada amaç, aşırı merkeziyetçi politikalara uluslararası demokratik standartlar çerçevesinde karşı çıkarak, makul kararların doğrudan o yerin sakinleriyle irtibatlandırılarak verilmesini temin etmektir. Bunun sınırı ne olacaktır? Açıkça bunun sınırının ne olduğuyla ilgili bir kesin tanım yoktur. Son derece gevşek federatif yapılara kadar yerel yönetimlere inisiyatif verilebilir. Esasında aslolan, birlikte tek bir devlet çatısı altında kalmanın rasyonelitesini ayrı bir bağımsız devlet olmanın üstünde kalmaya devam ettirici mantık ve duygu birliğini muhafaza etmektir. Diyarbakırlı niçin Bodrum’dan vazgeçsin, İzmir’li Van Gölü’ne pasaportla neden gitmek istesin? Ama Erzurum ya da Konya’daki adamın dünya görüşüyle belirlenen siyasi iktidar, kusuru bakılmasın pek sürdürülebilir bir durum değil. Merkeziyetçi yapı, tamam patrondur, ama yetkilerini de paylaşmak zorundadır. ------- Aziz Başkan’ın çağrısı fırsattır GÜÇLÜ yerel yönetimler, tepeden inerek, bahşedilerek, kolayından elde edilmez. Bunun için mücadele, bedel ödemek gerekir. Bakın Kürtler merkeziyetçi yapıya isyan etti, 50 bin kişi öldü, neticede eski askeri vesayetçi yapının bu sayede böyle gidemeyeceği anlaşıldı. Ülke bir “tık” demokratikleşmek zorunda kaldı. Oluşan boşluktan ilk önce muhafazakarlar istifade etti, merkeziyetçi yapı çatırdamaya başlayınca, gün geldi bu sayede Batı’da da güçlü yerel yönetim talepleri seslendirilir oldu. Ama unutmayın. Kürtler bedel ödedi, ödüyor. Tamam Batı’dakilerin eline silah alıp dağa çıkacak hali yok. Ancak örgütlü inisiyatifleri geliştirmeden, kararlılık hissettirilmeden, hafif “maraza” çıkarılmadan kimse size bir şey vermez. Özel idare’nin mallarının yerel yönetimler yerine merkezi hükümete verilmesiyle ilgili Büyükşehir Belediyesi’nin bir protesto çağrısı var. ‘Eylül sonuna doğru hep birlikte tepki koyalım’ diyorlar. Mukadderatımızın tek sahibi Ankara olmamalıdır. Böylesi makul, masum, sıradan bir hak için “İzmirli” bir tavır geliştiremiyorsak, o zaman “ağlaşmayı” keselim",https://www.hurriyet.com.tr/yazarlar/sitki-sukurer/izmirya-tavirlanmasi-27155651
Sıtkı Şükürer,Tayyip Erdoğan vazgeçmez,"Haziran 29, 2014 02:07","SAYIN Başbakan bize göre cumhurbaşkanlığına aday olacaktır. Sayın Tayyip Erdoğan’ın siyasette tarzı bellidir. Diyelim seçimi riskli gördü ve “ters köşe” yaptı, aday olmadı. Tüm siyasi kariyerini “tırmandırma” esasına göre oluşturmuş bir kişi, böylesi bir taktiksel geri çekilişten ne denli zarar göreceğini iyi bilir. Herşeyden önce muhalefet onu “defe koyacaktır”. Arkasından, siyasetten emekli olmayacaksa, mecburen partisinin üç dönem kuralını kaldırmak zorunda kalacaktır, ki bu da karizmasına ikinci bir darbe olur. Siyasette ürkek olduğunuz zaman altınızdaki zemin kaymaya başlar. Dolayısıyla hiç kimse Tayyip Erdoğan’dan cumhurbaşkanlığı iddiasından vazgeçmesini beklemesin. Kaldı ki, halihazırda seçilme ihtimali en yüksek kişidir. Kimse unutmasın, ağustos sıcağında seçim yapılacak. Daha üç ay önce yüzde 45’ler mertebesinde oy almış bir partinin lideri olarak, - En disiplinli seçmeniyle, - İktidarın olanaklarıyla - Rakip adaya göre siyaset tecrübesiyle, daha olayın başlangıcında “peşin favori” görünümdedir. Vaka, rüzgarlar “az biraz” ters esmeye başlamıştır ama “an itibariyle” seçimi zorlanmadan kazanacağı objektif gözlemcilerin ortak görüşüdür. Ekmel Bey’i sevecek miyiz? MUHALEFETİN adayı Sayın Ekmelleddin İhsanoğlu’nun şansı ne olur? Açıkça, bunu büyük ölçüde Sayın İhsanoğlu’nun seçmen nezdinde bırakacağı izlenim belirleyecek. Adeta, “unutulmuş bir Osmanlı Şehzadesi” gibi bulunup, sunulan Sayın İhsanoğlu, anlaşıldığı kadarıyla, bilgili, olgun, kültürlü bir kişilik. Hatta onu geçmişte tanıyanlara göre bir “gizli değer”. Şayet böyleyse 10 Ağustos’a kadar Sayın İhsanoğlu hepimize geçer, sarar, kavrar ve seçimi zorlanmadan kazanır. Yani, belki kamuoyu önüne defalarca çıkacak Sayın İhsanoğlu, bu süreçte her yönüyle “deşilecek”, çözümlenilmeye çalışılacak. Bu aşamalarda, - Hata yapmadan, - Hayal kırıklıkları yaratmadan - Samimiyet kuşkusu oluşturmadan - Kem-küm etmeden, Derinlerden gelen bir kaliteyi (varsa) hissettirerek seçmenle buluşturabilirse… Ne ala, başarılı olur. Yok, sinirlenir, polemik yapar, suçlar, bilmediği konulara fazla girer, dindar kimliğini eksik izah eder, babası ve Mehmet Akif’in cumhuriyetin kurucuları ile ilişkileri gibi hassas konularda tuzağa düşer, belden aşağı mücadelelerde dayanıksızlık gösterir… O zaman çuvallar. Diyeceğimiz, halk tarafından “sevilip sevilmemesi” çok önemli bir etken olacaktır. Bu durum da büyük ölçüde kendisine bağlıdır. Baykal hep aynı DENİZ Baykal, cumhurbaşkanlığı konusunda ne kadar mantıklı, ikna edici konuşuyor. Ama, neticede ne oluyor. Payı, paydayı sadeleştirdiğinizde, kutuplaşmayı öneriyor. Ona göre İhsanoğlu’nun aday gösterilmesi, siyasetten vazgeçmek. “Siyasetten vazgeçince yerini kurnazlık almaya başlar. Cumhurbaşkanlığı adayı kurnazlıkla seçilmez, siyasetle seçilir veya seçilmeyebilir, bu bir mücadeledir”. Verdiği demeç bu. Kazanmayı hedeflemeyen zihniyetiyle her zamanki gibi kronik muhalefete talip oluyor. Kimse kusura bakmasın. Bu ülke Sayın Baykal gibilerin yaklaşımıyla gerildikçe gerildi. Zaten Sayın Erdoğan’ın bu tarzından şikayetçiyiz, hiç olmazsa muhalefet “uzlaşı kültürüne” hizmet etsin, makul insanların içinde bir damla da olsa “umut” kalsın.",https://www.hurriyet.com.tr/yazarlar/sitki-sukurer/tayyip-erdogan-vazgecmez-26704094
Sıtkı Şükürer,Can çıkar huy çıkmaz,"Haziran 08, 2014 01:18","SAYIN Başbakan, “alttan alarak”, meseleleri “yumuşatarak”, siyaset yapan bir kişi değil. Hani, “dik” duruyoruz dese de bal gibi “diklenen” bir üsluba sahip. İşin enteresanı bu tarz, taktik gereği değil, doğrudan onun karakteri. İnandığını filtre etmeden ve doğruluğundan asla şüphe duymadan ifade ediyor olması sık sık çarşıyı karıştırıyor. Onun bu sert üslubu sadece muhalefetle sınırlı değil. Kendisini destekleyen gazetecisinden, Merkez Bankası bürokratına veya partisinin yetkililerine, şayet mutabık olmadığı bir durum görürse, “azar” dozajına varan tenkidini esirgemiyor. Doğrusu, özellikle AK Parti üst düzey yetkilileri için stresli bir durum. Hele bazıları sürekli Sayın Başbakan tarafından tersleniyor ve yutkunmak zorunda kalıyorlar. Bu insanlar, herhalde Sayın Başbakan’ın Çankaya’ya çıkmasını en fazla isteyenlerdir. Esasında, galiba tüm ülke, hatta dünya bu anlamıyla Sayın Başbakan’ın Çankaya’ya çıkmasını dört gözle bekliyor. Neticede Sayın Başbakan’a hiç şüphe yok ki başarı getiren bu karakter özelliği, giderek artan haliyle sürdürülebilir gibi gözükmüyor. Halkın Demokrasi Partisi TÜRKİYE, en kaba tasnifle, siyaseten İslamcılarla Türkçüler arasında bölünmüş gibi. Her iki kesime ait olmayan Kürtler’in bir kısmı da kendi siyasi partileriyle fotoğrafta yer alıyor. Türkçüler, MHP ve CHP tarafından temsil ediliyor. Şüphesiz ideolojik anlamda Türkçü olmayan insanlar da, İslamcılara karşı seçeneksizlik sebebiyle bu partilere yöneliyor. MHP Türkçülük ideolojisi konusunda net bir duruş sergiliyor. Güçleri tartmak CHP ise aklı karışık bir parti. Altı oklu ideolojik parametreleri demode ve çağa uyumlu bir anlayışla revize edilmeye muhtaç. Ama örgütünün Ortodoks yapısı bir türlü sosyal demokrat bir yapıya evrilemediğinden giderek MHP’lileşiyorlar. Muhtemelen bir-iki seçim sonrasında ana muhalefet bayrağını da MHP’ye teslim edeceklerdir. İslamcılar, AK Parti ve Saadet Partisi tarafından temsil ediliyor. Gömlek değiştirdik gibi üzerlerine zor oturtulan söylemlerden son dönemlerde hepten vazgeçtiler. Güçlerini tartarak kendi dünya görüşleri üzerinden bir ülke hayal ediyorlar. Üçüncü kesim Kürtler, BDP ve HDP üzerinden temsil ediliyor. Cumhuriyetin bilinen ulus-devlet yapısının mağdurları sıfatıyla, sosyolojik anlamda İslamcılarla birlikte ülkenin değişim dinamiğini taşıdıkları iddiasındalar. İdeoloji devri bitti Samimiyetlerine inanç, derin izler bırakan yakın geçmiş nazara alındığında zamana ihtiyaç gerektiriyor. Görülüyor ki ideolojilerin hakim olduğu bir siyasi parti düzenimiz var. Oysa dünyada artık ideolojilerin devri bitti. Zamanın ruhu, mutluluk ve huzurun sadece evrensel demokratik ilkelere dayalı bir devlet anlayışı ile mümkün olacağını aşikar hale getirdi. Mevcut zihin yapıları ile Türkçüler ve İslamcılardan, böylesi bir demokratik uzlaşı Türkiye’si maalesef beklemiyorsunuz. Türkçüler geçmişin, İslamcılar bugünün muktedirleri. Kürtler kadrolu mağdur olduklarından evrensel demokrasi söylemi, haliyle onlara kalıyor, ama dediğimiz gibi bir inandırıcılık problemleri var. Bir düşenmek gerek HDP tüm Türkiye’nin partisi olma iddiasıyla kuruldu. Onların ilk etapta CHP’ye sıkışmış ve o partinin çağdaş bir sosyal demokrat partiye dönüşmesinden umudu kesmiş insanları, yanı sıra kendileri gibi mağdur kesim Alevileri kazanmaları gerekiyor. Diyeceğimiz, 21.yüzyıl değerlerine uyumlu bir Türkiye partisinin artık “akut” bir ihtiyaç olduğudur. Bu işi HDP mi başarır, CHP veya AK Parti’den bölünme yolu ile mı olur, tam kestiremiyoruz ama en azından Kürtler HDP ile ilk işaret fişeğini attılar. Hemen dudak bükmeden bir düşünmemiz gerekiyor.",https://www.hurriyet.com.tr/yazarlar/sitki-sukurer/can-cikar-huy-cikmaz-26569214
Sıtkı Şükürer,İhsanoğlu’na karşı kazanırken kaybetmek,"Temmuz 27, 2014 01:00","HAFTA içinde cumhurbaşkanı adayı Sayın Ekmeleddin İhsanoğlu’nu İzmir’de bir toplantıda dinleme fırsatını bulduk. Açık söyleyeyim. Sayın İhsanoğlu ve “Beyefendilik” sözcüğü, birbirini olağanüstü tamamlıyor. Sayın İhsanoğlu bir “sakin güç” prototipi. Huzurlu, dingin, kalitelerinin keşfedilmesi konusunda telaş göstermeyen, donanımlı bir kişilik. Ancak cumhurbaşkanının halk tarafından seçilecek olması, o makama, Anayasa’da ne yazarsa yazsın, yasal çerçevesini aşan özel bir anlam yüklüyor. Dolayısıyla bu seçim son derece siyasi bir özellik taşıyor. Bağlı olarak yarışanların da siyasetçi olmaları icap ediyor. Hani, Sayın İhsanoğlu, “ben beyefendilik sopası ile rakipleri döver, yenerim” diye umut ediyorsa onu yaşayıp göreceğiz. Bizce Sayın İhsanoğlu seçimi kazanamaz. Ama bu halde de ülke siyasetine müthiş bir katkı yapacaktır. Siyasetin bunca kirlenmişliği içinde düzgün bir insan seçim kazanamıyorsa, taraf olmanın baskısıyla Sayın Erdoğan’a oy vermiş seçmen bile kendini, kendi içinde mutlaka sorgulayacaktır. “Hırs, öfke, kutuplaşma trenine binmeye devam etmekle iyi mi ettim” diye oy verdiklerine dair negatif birikim oluşturacaktır. Diyeceğimiz, İhsanoğlu kaybettiğinde herkesin mazlumu olacağıdır. Galiba CHP ile MHP’nin de hesabı buydu. İyiye gidiyoruz iyiye TRAFİK, özellikle İstanbul’da bazen çakılır kalır. Hele köprü trafiğine girmişseniz, “kıpırtısız zamanlar” isyan noktasına getirir sizi. Ancak, her ne hikmetse köprünün çok yakınına geldiğinizde bir anda hareketlilik oluşur, trafik açılıverir ve hızlı akmaya başlar. Toplumların hayatı da büyük ölçüde böyledir. Bazen muhtelif sebeplerin kesişmesiyle bir “otorite” tesis edilir “statüko” oluşur. Hele bu statüko yorgun dönemlerin sonrasında oluşmuşsa itiraz dinamikleri de dinlenmeye çekilir. Derken az muhalefetli süreçlerde sanki mevcut düzen hiç değişmeyecekmiş hissiyatı uyanmaya başlar. Ancak hiçbir otoriter düzen sürgit devam etmez. Hele 21. yüzyılda, ne olduğunu kavrayamadan bir anda “köprü trafiğinin” hareketlendiğine tanık olursunuz. Türkiyemiz de işte tam böyle bir dönemden geçiyor Hani deyim yerindeyse “toz bulutları kalkmış” durumda. Uyumlu çerçeve 100 yıllık bir statüko değişiyor, yerine gelenler gönüllerine göre bir düzen oluşturamayacaklarını idrak etmekte zorlanıyor, altta kalanlar, ezilenler, tutunamayanlar ittifak arayışlarıyla daha avantajlı bir pozisyon tutma telaşında... Hülasa her bir kesim köprünün üzerindeki hareketliliğin taze heyecanını hissediyor, sonrasına dair bugüne ağırlığını koymak istiyor. Evet, Türkiye çok önemli bir süreçten geçiyor. Klasik deyişle, tarihe tanıklık ediyoruz. Bizim kanaatimiz odur ki, 2002 yılından itibaren hareketlenen trafik, önümüzdeki 10 yılda büyük ölçüde 21. yüzyıl gerçeklerine uyumlu çerçeveye dönüşecek. Bu çerçeve, bir başka türlüsünün mümkün olamayacağının anlaşıldığı demokratik bir uzlaşıya işaret edecek. Hayat, tüm toplumsal tarafları demokratik makuliyet çizgisine yaklaştıracak. Bu bir temenni değildir. Mukaddere yakın kuvvetle muhtemel bir sonuçtur., kahir ekseriyatlı galip senaryodur. Büyük romancıların zamanı geldi ESASINDA toplumsal hormonların azdığı, gelişmelerin baş döndürücü hale geldiği dönemlerde edebiyatçıların sahne alma zamanı gelmiş demektir. Osmanlı’dan bugüne, son 150 yılda bu topraklarda müthiş tecrübeler yaşandı, yaşanıyor. Toplumsal kişiliklerimiz, her birimiz açısından istisnasız bin bir bileşenle beslendi ve şekillendi. Aslında hiçbirimiz, kendimizi gösterdiğimiz ya da zannettiğimiz kişi değiliz. Herkes az ya da çok, diğerlerinin değerlerini derinlerde bir yerlerde içselleştirmiş durumda. İşte birilerinin bizlere bu içiçeliğimizi anlatması, kalın kafalarımıza “dank” ettirmesi gerekiyor. Gabriel Garcia Marquez’den Lev Tolstoy, Fyodor Dostoyevski’ye başka milletlerin usta romancılarının yaptığını yapacak, sanatçı kavrayışı ile geçmiş, bugün ve geleceğimizi bizlere anlatacak edebiyatçılarımızın artık kollarını sıvamalarının zamanı geldi geçiyor.",https://www.hurriyet.com.tr/yazarlar/sitki-sukurer/ihsanoglu-na-karsi-kazanirken-kaybetmek-26892966
Sıtkı Şükürer,İdeolojilerin canı cehenneme,"Haziran 22, 2014 01:17","AK Parti “Yeni Türkiye” diye bir söylem geliştirmişti. Tamam, askeri vesayet ikinci plana alınacaktı, demokrasi yaygınlaşacaktı. Açıkça ilk 7-8 yıl müthiş bir toplumsal avans aldılar. Ancak, hayat gösteriyor ki, katı ideolojik tutumlarla demokrasi bir arada zorlanıyor. Türkiye karpuz gibi ortadan ikiye, hatta üçe ayrılmış durumda. İktidarı bir biçimde tutan toplumun tamamını biçimleme iddiasından vazgeçmiş görüntüsü vermiyor. Muhafazakarlar, adım adım İslamcı bir anlayışı yaymaya, yerleştirmeye çalışıyor, muhalefet kazara sıra kendilerine gelirse onların yaptıklarını olumlu olumsuz ayrımına tabi tutmadan yerle bir etmek için sabırla bekliyor. Yani her kesim kendi doğrusu konusunda net ve uzlaşmayla ülkeyi yönetme fikrine çok uzak. Sanki, beraber yaşamanın temel ilkeleri konusunda bile mutabakat problemi var. Her bir taraf diğerini yok sayma, sus pus etme, tabi kılma, mümkünse hemen ama sonra mutlaka dönüştürme eğiliminde. Bu durumun sebebi demokrasi kültürünü bilmeyişimiz. İdeolojik anlayışlar “demokrasi” kavramını zehirliyor. Demokrasi, çok daha basit, sade, insani, makul, saygılı, hoşgörülü, bireysel değerlerin sentezi. Almanya’da Angela Merkel, birkaç milletvekili katkısıyla tek başına iktidar olabilme imkanını reddederek sosyal demokratlarla geniş tabanlı bir koalisyonu tercih etti. Yani, iktidar dediğimiz, demokrasilerde daha iyi hizmetin vesilesidir ve hepsi o kadardır. Tam zamanıydı İdeolojiler üzerinden Türkiye’yi yönetmeye talip olmak bu topluma huzur getirmiyor. İster İslamcı, ister ulusalcı ya da milliyetçi olsun, kalın şablonunuza yaslanarak politika belirliyorsanız, bu tutumlardan kutuplaşmalar ürüyor. Sayın Ekmelleddin İhsanoğlu’nun CHP ve MHP’nin ortak cumhurbaşkanı adayı olarak önerilmesi, işte tam bu aşamada tam anlamıyla ezber bozdu, gerilimlerden yorulanlara iyi geldi. Hani bu tercihi kırk cepheden eleştirmek kolay. Ancak bize göre final tahlilde, doğru, fedakarca, risk üstlenen, cesur bir karar. Sayın Kılıçdaroğlu ve sayın Bahçeli’yi tebrik ediyoruz. Halkların değil insanların demokrasisi HDP, yani halkların demokrasi partisi. Bu parti Türkiye seçmenine hitap etme amacıyla kuruldu. BDP bir Kürt partisiydi. Geldikleri nokta itibariyle, tüm ülke için geçerli bir demokrasi anlayışını etnik patentli bir parti ile savunmak inandırıcı olamazdı. HDP bu amaçla kuruldu. Ancak başarılı olabilmeleri için toplumun her kesimi tarafından sahiplenilmeleri gerekiyor. Vaka, makul söylemleriyle Selahattin Demirtaş çok kişinin dikkatini çekiyor. Ancak, özlenen demokrasi, açık söyleyelim, öyle “halkların demokrasisi” gibi, arkaik sol çağrışımlı, yorucu bir model değil. İhtiyaç, çok basit. İdeolojik kalıplara saplanmayan, 76 milyonu kavrayan, bireyi önceleyen, iktidarı hizmetin vesilesi olarak gören ve ona ilave bir anlam yüklemeyen, toplumun huzurlu ve mutlu olmasını hedefleyen, özgürlükçü bir anlayışı içine sindirmiş bir siyasi parti. HDP bu amaçla yola çıktığını söylüyor. Bakıyoruz ve izliyoruz.",https://www.hurriyet.com.tr/yazarlar/sitki-sukurer/ideolojilerin-cani-cehenneme-26657077
Sıtkı Şükürer,Tek starlı seçim,"Temmuz 13, 2014 01:43","CUMHURBAŞKANLIĞI seçiminde, şayet ikinci tur söz konusu olursa, Kürtler kimi destekler? İlk anda akla gelen yanıt, “tabii ki, AK parti adayı” şeklindedir. Zira cumhuriyetimiz “irtica ve bölünme” sendromları oluşturarak kendisini kurumsallaştırmaya çalışmış, bağlı olarak muhafazakarlar ve Kürtler rejimin mağdurları olmuşlardır. Dolayısıyla, “kuyudan ilk önce çıkan” muhafazakarlar, geç de olsa güç de olsa Kürtlere yönelik “ipi” uzatan bir siyasi anlayış içinde olmayı sürdürüyor. Bu sebepten muhafazakarlarla Kürtler ister konjoktürel deyin, ister başka bir çerçevede yorumlayın “müttefik” konumundadır. Kimse bilemez Ancak diğer bir cepheden baktığımızda da Kürt siyasi hareketinin, Marksist bir kültürden geliyor olması, Mustafa Kemal’in anti emperyalist ve laik kimliğinin rol model olması, Doğu ve Güneydoğu’da zaten siyasi rakiplerinin sadece AK Parti ya da benzer muhafazakarlar olması, bu nedenle ödünç oyların geri dönüşünün tehlike arz etmesi, Aleviler gibi en az kendileri kadar mağdur kitlenin karşı tarafın adayının yanında olmasının getirdiği akıl karışıklığı, CHP’nin son dönemlerde Kürtlere yönelik söylemlerinin “çiçek atar” hale gelmesi gibi sebeplerle bu ‘oy’lar nereye gider, kimse bilemez. İşleri hayli zor Kaldı ki Sayın Başbakan’ın lafını esirgemeyen, incitmeyi pek önemsemeyen tarzı da zamanla bir negatif birikime yol açmış olabilir. Tüm bu hususları konuşuyoruz ama bir kritik noktaya dikkatinizi çekmek isteriz. Biz Sayın Tayyip Erdoğan’ın karşısındaki adayların cazibeleri veya çekicilikleri üzerinden, onların şanslarını konuşmuyoruz. Siyasette bir başkasının artıları veya eksileri üzerinden kendinize oy istemek heyecan verici değildir. Bu yönüyle de diğer adayların işi hayli zor gözüküyor. Neden başbakanlık yetmiyor GEREK kamuoyund, gerekse medyada Sayın Tayyip Erdoğan’ın seçilmemesi halinde oluşacak senaryolar pek konuşulmuyor. Muhalefet de bu konuyu fazla değerlendirmiyor. Sanki aksi bir gelişmeyi kimse beklemiyor. Oysa ortada “sandık” varsa her zaman bir sürpriz olabilir. Mamafih bu seçimler de açık bir garabet var. Tek kale maç AK parti adayı Anayasal yetkilerin geniş olarak yorumlanmasıyla aktif bir cumhurbaşkanlığı vaat ediyor. Diğer adaylar parlamenter sistemin “gözeten” cumhurbaşkanlığına talipler. Yani, çok önemli sonuçlar doğuracak bir “prensip mutabakatsızlığı” söz konusu. Bağlı olarak, “ben pasif kalacağım” diyen adayın şansı ister istemez çok azalıyor. Zaten bariz avantajlarla yarışan Sayın Başbakan adeta “tek kale maç” görüntüsü veriyor. Ancak, vurguladığımız gibi, seçimler sandıklar açılmadan kazanılmıyor. Sayın Tayyip Erdoğan, esasında risk almayı seven bir lider. Diyelim cumhurbaşkanlığı seçimlerini kazanamadı. Bu durum büyük ölçüde siyaset defterinin kapanması demek. Zira “ağır yaralı kuşlar” siyasette hayretmezler. Yapmamış olamaz Hani, bu senaryo olmadı, seçim kazanıldı. Bu defa olası uyumsuzluk yaşayacağı bir hükümetle yine siyaseten devre dışı kalabilir. Neticede yeni başbakan, bir müddet sonra Emniyet’in, Maliye’nin, Hazine’nin, tüm bakanların ve bakanlıkların, medyanın, milletvekili kaderlerinin hemen hepsinin “elinde” ve “iki dudağı arasında” olduğunu fark edecektir. Bu noktalarda “dava arkadaşlığı” veya “kardeşlik hukuku”, öyle garantili işlemez. Tüm bu değerlendirmeleri Sayın Erdoğan’ın yapmamış olması düşünülemez. Buna rağmen daha uzun yıllar sorunsuz götürebileceği “etkin başbakanlıktan” vazgeçiyorsa, bizlerin de göremediğimiz bir gücü var demektir. Merak ve saygıyla bekliyoruz. Sezen Aksu BU memlekette yıpratılmasına asla tahammül edemeyeceğimiz insanlarımız var. Sınırlı sayıda olan bu kişilerin başında Sezen Aksu geliyor. Sezen, hepimiz için “duygu” demek, tribünlere oynamaktan çoktan mezun olmuş sahici bir insanın sımsıcak ve mangal gibi yüreğini hissetmek demek, vicdan, naiflik, tevazu, dostluk ve benzeri kavramların doğallıkla bütünleştiği bir kişilik demek. Onu,laf ebesi tarzlarıyla kolayından harcayacağını zannedenler yanılıyorlar. Sezen gibiler bu toplumun saklı kahramanlarıdır, gizli değerleridir. O bu topluma verdikleriyle hepimizin gözünden sakındığıdır, tıpkı Türkan Şoray, Ahmet Kaya, Zeki Müren gibi...",https://www.hurriyet.com.tr/yazarlar/sitki-sukurer/tek-starli-secim-26793973
Sıtkı Şükürer,CHP yenilenmeyi becermeli,"Temmuz 06, 2014 01:42","LİBERAL demokrat kanattan cumhuriyete dair yapılan en katı eleştirilerin bile hakkını teslim ettiği bir husus vardır. Cumhuriyet biçimlendirmeye çalıştığı insan profiline “laiklik” kavramınını ısrarla benimsetmeye çalışmıştır. Tamam katı “laik” uygulamalar pek çok demokratik probleme yol açmıştır. Ama bugün giderek daha net görülmektedir ki huzurlu ve evrensel bir demokratik iklim mutlaka bu ilkenin vazgeçilmezliğinde yaşanabiliyor. Laiklik, din ve devlet işlerinin birbirinden ayrılması boyutunun yanı sıra din ve vicdan hürriyetini temin eden tarafsız ve adil bir devlet anlayışını da yansıtır. Laiklik ısrarı Laiklik yoksa, doğal olarak onun boşluğunu dini kurallar dolduracaktır. Din, anlayışı icabı kitleleri ümmet olarak değerlendirdiğinden, onun anonim tutumu bireyselliğin gelişmesine engel olur. Laiklik bu yönü itibariyle, ümmetin bir ferdi olmaya itirazın zemindir. Şüphesiz “yeter şart” değildir. Ama bireyselleşmeye giden yolun ön şartı laik kültürü benimsemektir. Pek tabii, bireyselleşme talebi de evrensel demokrasinin olmazsa olmazıdır. Diyeceğimiz, laiklik ilkesindeki ısrarı nedeniyle cumhuriyetimiz kaliteli bir demokrasiye geçişin altyapısını oluşturmuştur. Bugün, bu ülkenin kendilerinden ibaret olmadığını giderek kavrayan ve “mesnetsiz elitist pulları” dökülen geniş kitleler, kendilerine enjekte edilmiş laiklik kalitesi sebebiyle, özgürlükçü bir demokratik modele, Türkiye toplumu içerisinde en az mesafesi olanlardır. Çok ihtiyaç var Ve belirtmek gerekir ki, bu kitle ağırlıklı olarak CHP’ye oy vermektedir. CHP, sahip olduğu bu hazinenin ne ölçüde farkındadır, bu husus açıkça tartışmalı gözüküyor. Maalesef ulusalcılığın bir başka tür ümmetçilik olduğunu, angaje zihinler yetiştirmenin bir marifet olmadığını kavramayan demode anlayışlar, hala CHP üzerinde belirli bir etkiye sahipler. Kılıçdaroğlu, bu anlamıyla partide bir dönüşüm başlatan kişi. CHP, Ecevit’le 1970’li yıllarda kısmen denediği değişim rüzgarını son dönemdeki söylemleriyle tekrarlamaya çabalıyor. Diyarbakır’da yapılan açıklamalar, İhsanoğlu konusunda ezber bozan yaklaşımlar, Mansur Yavaş tercihleri… Tüm bunlar yeni bir CHP’yi işaret ediyor. Böylesi bir yeni CHP, köhnemiş örgüt yapısını tasfiye ettikçe, sahip olduğu laik damar üzerinden, halka değen, samimi, özgürlükçü bir demokratik parti oluşturabilir ve inanın Türkiye’nin böyle bir dönüşüm becerisine çok ihtiyacı var. Kestirmeden demokrasi olmaz LAİK kesim 12 yıl kesintisiz süren Akparti iktidarından biraz ürktü hatta yıldı. O yüzden “demokrasi gelsin, herkes birbirini tolore etsin, en azından ben buna itiraz etmem” mesajını veriyor. Ama bu işler kolay değildir. Demokrasi bir hazım, deneyim ve tutarlılık meselesidir. Mesela, demokrasi bağlamında Kürt meselesine nasıl yaklaşacaksınız, demokrasinin gerekleri ile yüzleşmeye ne kadar hazırsınız, dünyanın o bizim bildiğimiz dünya olmaktan hızla uzaklaştığının farkında mısınız, hele yaşadığımız coğrafyada mutlak üniter yapıların devamının imkansız olduğunu görüyor musunuz? Yani, “tamam kabul ediyoruz, eşit vatandaşlık temelinde bir düzen kuralım, ancak öyle özerklik, statü, aşırı güçlü yerel yönetimler falan olmasın” söyleminin kutuplaşma anlamına geldiğini idrak ediyor olmamız lazım. Diyeceğimiz, pek tabi bunlar kabulünde zorlanacağımız sorular. Ancak, demokrasi zaten “kestirme” çözümlere hep gülümseyerek bakmıştır. Kılıçdaroğlu’yla umut Bakınız, sıklıkla ifade ettiğimiz gibi, demokrasi evvelemirde insanların alt kimliklerinin, tedirginlik duymadan, dayanışmalarını engellemeden, rezervsizce, özgürce, doyasıya, yaşadıkları bir zemin gerektiriyor. Bu tatmin sağlandıktan ve devamlılığı konusunda hiçbir endişe duyulmadıktan sonradır ki, bu özgüven üzerinden “bireyselliğin” yeşerdiği, salt “insan” olmanın ön plana çıktığı bir bilinç düzeyi ve ortamı oluşmaya başlıyor. Batı, bunu, bedeller ödeyerek, belki yüzlerce yılda başarabildi. Yani, demokrasi adına alınacak epeyce mesafemiz var. Bu uzun yolculuğun olmazsa olmazı, laik bir düzene sahip olmak. Bu sebepten bu toplumun “laik vatandaşları”, evrensel demokratik değerlere mesafeleri en kısa insanlarımız. CHP, işte böyle bir hazinenin üstünde oturuyor. Bakalım, yeni CHP bu potansiyeli değerlendirebilecek mi? Açıkça son dönemlerin Kılıçdaroğlu’su umutlanmamıza sebep oluyor.",https://www.hurriyet.com.tr/yazarlar/sitki-sukurer/chp-yenilenmeyi-becermeli-26747727
Sıtkı Şükürer,Ertesi gün sendromu,"Temmuz 20, 2014 01:25","AK Parti’nin en önemli avantajı, onlarla ekonominin iyi gittiği inancıdır. Her seviyeden insanla konuşuyoruz. Öyle ya da böyle 12 yıllık iktidarları müddetince kendilerinden kaynaklanan bir hata nedeniyle derin bir ekonomik çalkantı yaşanmadı, yaşattırmadılar. Dolayısıyla, olası bir iktidar değişikliği, ekonomik istikrar yüzünden “risk” telakki ediliyor. Yerel seçim öncesi çok önemli bir finans yöneticisi, “bir yönüm beyaz Türk, AK Parti’ye oy vermiyor, diğer yönümün ödü kopuyor, yüzde 40’tan daha az oy alacaklar diye” görüşünü bizimle paylaşmıştı. Muhalefet sanki ülkeyi yönetme pratiğinden de uzak kaldıkça, onlara yönelik soru işaretleri çoğalıyor. CHP ve MHP yöneticilerine baktığımızda, “bundan kötüsü olmaz” hissiyatı ile kendilerine yönelmemizi bekliyorlar, ancak seçmen sağduyusu pek çok faktörden etkilenerek oluşuyor. Hiç kimse “ertesi gün sendromu” yaşamak istemiyor. Ring kaçkınları Cumhurbaşkanlığı seçiminin, Sayın Başbakan açısından, başlangıç öngörülerinin aksine kolay geçeceği anlaşılıyor. Son dönemlerdeki anketlerde fark giderek açılıyor. Muhalefetin hayal ettiği “aşı” neden tutmadı? Sayın İhsanoğlu son derece düzgün bir aday. Ancak halk oyuyla yapılacak seçim sadece siyasetçilerle olabilirmiş. Bunu herkes yeni idrak etmeye başladı. Siyasetin alfabesinde gölgeye saklanmak yok. Şayet iktidar partisinin lideri, siyasi kariyerini riske ederek kıran kırana demokratik bir seçime girmeyi göze alıyorsa, tüm karşı gerekçeleriniz ağırlığını kaybeder. Hem Sayın Kılıçdaroğlu hem de Sayın Bahçeli, çare yok aday olmak zorundaydılar. Siyasette “taktik, teknik” son derece değerlidir. Ama mevzu halk oyuysa, orası bir “er meydanı”. Bu noktalarda kendinizi geri planda tutamazsınız. Şayet fark daha açılırsa Sayın Ekmelledin İhsanoğlu’na da çok ciddi bir haksızlık yapıldığı izlenimi oluşacak. Pek tabii böylesi bir durumun “artçıları” sert olacaktır. Bu tahlilimiz “an itibarı” ile geçerlidir. Gerçi, görünen köy kılavuz istemez ama bu neviden seçimlerde son 10-15 gün son derece önemlidir. Hani, muhalefet şapkadan tavşan çıkartır, Sayın İhsanoğlu sonradan büyülü bir elektrik yakalar, AK Parti cephesinde umulmadık bir sansasyon olur gibi durumlar için bir nebze ihtiyat payı bırakmakta yarar var. Oruç tutanların yüzdesi Diyanet geçenlerde bir açıklama yaptı. Ülke nüfusunun yüzde 84’ü oruç tutuyormuş. Bakın inançlı bir toplum olmak güzel bir şeydir. Ancak bazı şeyleri de abartmanın alemi yok. Hele bir devlet kurumunun bu topa girmesine hiç gerek yok. İzmir’in çok değişik sektörlere servis veren en büyük yemek fabrikasının patronuyla konuştum. Her gün 24 bin kişiye yemek yediriyorlar. Ramazan ayının başlangıcından bugüne kadar tabldot satışlarında sadece yüzde 7’lik düşüş yaşanmış. Birbirinden farklı pek çok sektör ve 24 bin kişiden bahsediyoruz. Hani “gavur İzmir’de” oruç tutanlar, ücretliler itibariyle yüzde 7, peki ülke geneli ne diye sorarsanız, orada da oranın yüzde 18’ler mertebesinde olduğunu söyledi aynı arkadaşımız. Diyanet bizce araştırmasını bir daha gözden geçirmeli. Etkilendik açıkçası Selahattin Demirtaş’ın söylemlerine diyecek bir şeyimiz yok. Adeta evrensel demokrasinin resitalini yapıyor. Problem, sancılı bir geçmiş, Kürt kimliğinden kurtulamamış bir parti, inandırıcılık için asgari yaşanması gereken sürenin henüz çok uzağında olmak. Tüm demokratlar, ülke mağdurları, tutunamayanlar, bireysel özgürlük talepçileri... Hülasa huzurlu bir Türkiye özleyenler HDP’yi dikkatle izlemeye devam ediyor. İkna etmek onları işi, biz beklemedeyiz.",https://www.hurriyet.com.tr/yazarlar/sitki-sukurer/ertesi-gun-sendromu-26844676
Sıtkı Şükürer,TÜSİAD,"Haziran 15, 2014 01:17","GEÇTİĞİMİZ hafta TÜSİAD Yönetim Kurulu Başkanı aniden istifa ediverdi. Yok efendim, kendi şirketi ile ilgili yayınlanan haberler TÜSİAD’ın kurumsal kimliğine zarar verirmiş, bu sebepten kendi başkanlığını feda ederek derneğin adını korumuş falan filan... Bakınız, sivil toplum kuruluşlarında yöneticilik kolay iş değildir. Hele tamamen gönüllülük esasında çalışan gerçek bir STK’da görev yapıyorsanız, bu işlere “şıpsevdi” bir anlayışla değil, derin bir ciddiyet ve kararlılıkla yaklaşmanız gerekir. Öyle, “bunaldım, sıkıldım, yıpratıldım, işim gücüm zarar görecek”, gibi gerekçelerle sizin talip olduğunuz ve size tevcih edilmiş görevi, aniden kimseye danışmadan bıraktığınızda, esas zararı işte o zaman verirsiniz. Tamam, hele bu devirde TÜSİAD başkanlığını yürütmek kolay değildir. Burada TÜSİAD genel kuruluna Muharrem Yılmaz’ı önerenlerin de bir vebali var. Bu işlerde iyice ölçüp tartmadan, bugünleri geçmişte görüp uyaranları nazara almadan hareket edilirse ortaya çıkan bu duruma şaşırmak gerekir. Neticede; TÜSİAD Haluk Dinçer’le yola devam edecek. İkna ve izaha muhtaç bir kararla görevi bırakan Muharrem Yılmaz’a da geçmiş olsun. Partiliysen militanlaşıyorsun İKİ yakın arkadaşım 2011 genel seçimlerinde parlamentoya girdi. İlki, öteden beri merkez sağ partilerde siyaset yapıyordu ama “kader” onu CHP’den milletvekili yaptı. Diğeri, daha ziyade sosyal demokrat esintili liberal bir kişiydi. Ancak o da AK Parti’den milletvekili oldu. Bakın, herhangi bir partiden politikaya girdiğinizde, parti disiplini çerçevesinde parti yönetiminden bağımsız hareket etmiyor olmanız gerekir. Ama şu anda, ülkemizde siyasi tansiyon hayli yüksekken, liderler tarafından amacı aşan köşeli söylemler kolaylıkla sarf edilirken, farklı siyasi kültürlerden gelmiş vekillerin daha bir zorlanacağını varsayıyorsunuz. Ancak hayat genellikle öyle tecelli etmiyor. Sözünü ettiğim iki parlamenter dostumla genel politikayı konuştuğumuzda son derece ikna olmuş, hatta “içselleştirilmiş” şekilleriyle partileriyle mutabık olduklarını gözlüyorum. Şüphesiz, bu insanlar samimi, donanımlı, sosyal sorumluluk duyguları yoğun ve bu sebeplerle politikacı olmuş kişiler. Yani, kötü anlamıyla “dönek” falan değiller. Ama, oturduğu balkonun konumu giderek kendi doğrusu konusunda onları biçimliyor ve ironik bir şekilde “kamplaştıklarının” farkında bile olmuyorlar. Kamplaşmak yada kutuplaşmak makul olandan uzaklaşmak, sağduyuya mesafelemek demektir. Hani mahallenin yerlileri için bir ölçüde anlaşılır olan bu tutum, yeni sakinler için o kadar kolay olmamalı. Böylesi örnekleri görünce, galiba aktif siyasete mesafeli kalmak zihinlerin özgürlüğü açısından daha iyi bir tercih gibi gözüküyor. İzmir eksildi ARKA arkaya iki acı kayıp yaşadı kentimiz. Seli Kibar ve Piero Corsini vefat etti. Hani bir tanım gerekse “Bay İzmir”di bu beyefendiler. Bay İzmir, Müslüman bir coğrafyanın batıya açılan penceresinde, çok kültürlü bir gelenekle beslenerek bir dünya vatandaşı olabilme halidir, kimliğidir. Sanki, böylesi özel insanların sayısı giderek azalıyor. Sanki, böylesi insanları yaşarken hiç ölmeyecekler zannediyoruz, yokluklarını aklımıza getirmiyoruz. Derken, aniden bir haber alıyorsunuz, onlar ebediyete intikal etmişler, kaybeden siz oluyorsunuz, İzmir oluyor, eksikleniyorsunuz. Işıklar içinde yatsınlar.",https://www.hurriyet.com.tr/yazarlar/sitki-sukurer/tusiad-26613507
Sıtkı Şükürer,BASİFED – ESİAD,"Mayıs 25, 2014 01:36","BU hafta iki önemli sivil toplum kuruluşunda nöbet değişimi yaşandı. İlki BASİFED’de (Batı Anadolu Sanayici ve İşadamları Derneği) gerçekleşti. Üç yıldır görev yapan yönetim, perşembe günü gerçekleşen genel kurulla yerini yeni yönetime bıraktı. Başkanlığı Levent Akgerman üstlendi. Bünyesinde 10 dernek barındıran federasyon gerek alt dernekler, gerekse bağlı olduğu konfederasyon (TÜRKONFED) arasında çok önemli bir köprü işlevi görür. Genç olmasına karşın, işinde ve sivil toplumculukta çok tecrübeli olan Levent Akgerman’la BASİFED’in çok başarılı bir dönem yaşayacağından hiç şüphemiz yok. Diğer kan değişimi ESİAD’da (Ege Sanayici ve İşadamları Derneği) yaşandı. ESİAD, bölgenin ve özellikle İzmir’in en önemli iş derneklerinden biridir. İzmir ekonomisinin toplam hacminin yüzde 60’ından fazlasını barındıran şirketlerin üye olduğu dernek, TÜSİAD’dan sonra ülkenin en büyük STK’larından biridir. Güçlü başkan Bülent Akgerman’ın başkanlığında parlak bir dönem yaşayan dernek, yerini Mustafa Güçlü’nün başkanlığında yeni yönetime bıraktı. Mustafa Güçlü, İzmir iş dünyasının yakından tanıdığı bir isim. Gerek bürokraside, gerekse özel sektörde çok uzun yıllar üst düzeylerde görev yapmıştır. Ayrıca ESİAD’da M.Ali Kasalı döneminde başkan yardımcılığı, TÜRKONFED’de yine başkan yardımcılığı, Çimento Müstahsilleri ve Yapı Üreticileri birliklerinde başkanlık gibi bir hayli sivil toplumculuk deneyimine sahiptir. Yönetim kurulu kompozisyonuna baktığımızda da İzmir’in en önemli kuruluşlarının temsilcilerinin yer aldığını görüyoruz. Her iki derneğin yeni yönetimlerine başarılar diliyoruz. SİVİL TOPLUMCULUK ZOR ZANAAT BU devirde sivil toplumculuk giderek zor bir zanaat haline dönüşmeye başladı. Sivil toplum kuruluşları demokratik ülkelerde yüzlerce bileşenden oluşan beklentilerin ve menfaatlerin belirli paydalarda toplaşarak dışa vurumunu temin eden çok önemli enstrümanlardır. Kamuoyunu etkileme gibi çok önemli işlevi olan bu kuruluşların, kendilerinden beklenen faydanın sağlanabilmesi için başka bir otoriteye “bağımlı” olmaksızın, olabildiği ölçüde “tarafsız” ve mümkünse “gönüllülük” esasında çalışıyor olmaları gerekir. ESİAD, TÜSİAD, TÜRKONFED gibi kapsamlı üye yapısına sahip iş derneklerinin sınırlı konulara ilgi duymaları beklenmez. Ekonominin siyasetten soyut olmadığı günümüz dünyasında, bu neviden STK’lar ülkeyi ilgilendiren her konuda sorumluluk duymaları ve görüşlerini kamuoyu ile paylaşmaları bir gerekliliktir. Pek tabii, siyasi iktidarların da böylesi bir çoksesliliği içlerine sindirmesi, hatta teşvik etmesi beklenir. Ancak belirtmek gerekir ki, geçmişten bugüne siyasi iktidarların bu hususta pek de “hazımlı” olduğu söylenemez. Hele “bitaraf olan bertaraf olur” gibi bir söylemler, “vatan hainliği” gibi bir yakıştırmalar demokratik Türkiye fotoğrafına hiç uygun düşmemektedir. Dolayısıyla, sanki son dönemlerde sivil toplumculuğun “tadı” azalmıştır. Bu iyi bir şey değildir. Umarız, huysuzluk ve hata yapma hakkı da dahil olmak üzere, sivil toplum kuruluşlarının görüşlerini bir çekince hissetmeksizin özgürce ifade edebilmelerinin, demokratik kalitenin en önemli ölçütlerinden biri olduğu idrak edilir ve “ileri demokrasimiz” bir zihniyet değişikliği yaşar. KEMAL DERVİŞ KEMAL Derviş perşembe günü ESİAD’a konuktu. Hemen belirtelim ki, Kemal Derviş cephesinde değişen pek bir şey yok. Yine çok temkinli, yine siyasi değerlendirmelerden ısrarla kaçınıyor. Oysa Kemal Derviş, kişiliği itibariyle çok insan nezdinde beklentiler oluşturan bir değerdir. Ilımlı kişiliği, uluslararası tanınırlılığı, siyasi tecrübeleri, teknisyen kimliği... Hangi cepheden bakarsanız bakın bu ülke siyasetinde ağırlığını hissettirebilecek özelliklere sahip. Ama Kemal Derviş kendini saklıyor, bir çalım “ister”, iki adım “istemez” bir görüntü veriyor. Temennimiz, sayın Derviş’in akıl karışıklığını bir an önce netleştirmesidir. Siyasete giriş bir zamanlama meselesidir ve “şimdiye” dair şartların ileride oluşacağının hiçbir garantisi yoktur.",https://www.hurriyet.com.tr/yazarlar/sitki-sukurer/basifed-esiad-26479506
Sıtkı Şükürer,İktidarlar gelir geçer,"Nisan 27, 2014 01:24","LAİK kesimde giderek daha fazla seslendirilen bir hissiyat var. Bu kesim, AK Parti’nin ve onun lideri Tayyip Erdoğan’ın “iktidarda kalma iştahından” tedirginlik duyuyor, ötesinde söz konusu iştahın dozajını demokratik bir çerçevenin dışına taşmış görüyor. Pek tabii, bu iddialı, hatta abartılı bir yaklaşım olabilir. Ancak, unutmayalım ki İslam coğrafyasında “seçimle işbaşına gelen” İslami tınılı iktidar örnekleri varken, “seçimle gitmenin” pek bir pratiği yaşanmadı. Neticede “din” kartını kullanarak, muhafazakar kitlelerin oylarına kalıcı ipotek konulabileceğinden söz edilebilmektedir. Mamafih, Türkiye bir Arap ülkesi değil. Tamam, AK Parti kurulduğu dönemden itibaren 8 seçimden (3 genel, 3 yerel, 2 referandum) kazanarak çıktı. Ama son yerel seçimlerde son genel seçimlere göre oylarını da 6 puan civarında düşürdü. Şu anda, AK Parti yönetim kadrosunda var olduğu söylenen iktidar iştahının sebebini, daha ziyade muhalefetin dağınıklığına bağlamak icap eder. Böyle bir muhalefet ortamında kim olsa iktidarının daha uzun süre devam edeceğini varsayar ve bu özgüveni tüm eylem ve söylemlerine yansır. Her neyse, yine de tedirginlik duyanlara bir parça hak vermek gerek. Kaliteli bir demokrasi “değişim dinamiğini” test ettikçe serpilip güzelleşiyor. Artık vesayet subabının olmadığı bir Türkiye’de yaşıyoruz. Bu çok önemli husus muhafazakar seçmen üzerinde bir müddet sonra “tersine kilitlenme” ruh halini esnek hale getirecektir. Pek tabii, aynı durum kamplaşmanın tarafı olan tüm gruplar için de geçerli olacaktır. Bu arada belirtelim ki, AK Parti kendi iktidar dönemlerinde tahripkar bir ekonomik krize sebebiyet vermedi, ötesinde 2008 dünya ekonomik krizinin ülkeye yansımalarını çok iyi yönetti. Temenni etmemekte birlikte, şayet böylesi bir durum yaşanırsa, hiç şüphesiz olmasın, “kalitesi korunmuş sandık” “cezasını” iktidarlara keser. Böyle bir durumdan medet ummanın son derece yanlış olduğunu da belirtelim. Neticede “iktidarda kalma iştahını” duyanlara değil, duyuranlara bakmak, bize daha doğru geliyor. Ha, “daha olgun bir söylem mi”. Keşke olsa, ama bu da bir demokratik tercih. Hikaye noksanımız var KIYI beldelerimiz yeni bir turizm sezonuna hazırlanıyor. Cazip bir tatil yöresi olabilmek, bugünden yarına bir hevesle gerçekleşebilecek bir şey değil. Özellikle yapılaşma konusunda hassas davranmayan, bu meseleyi on yıllar öncesinden sıkı tutmayan yerlerin işi çok zor. Marmaris ve Kuşadası bu konularda maalesef çok bilinçli davranmadı. Yüksek yapılara izin verdiğiniz zaman, ister istemez bir şehir duygusu beldeye hakim oluyor ve o beldenin turizm için çok önemli “hafifleten” etkisini, büyüsünü eksiltiyorsunuz. Çeşme, Foça, bir ölçüde Ayvalık bu hataya çok fazla düşmeyen tatil yörelerimiz. Ancak turizmde bir iddia sahibi olacaksak bu tip tedbirler yeterli olmaz. Denizinini temiz, konaklama yerlerinizi, yeme-içme, eğlence mekanlarınızı belli bir seviyeye getirseniz bile, tüm bunlar size arzu ettiğiniz sıçramayı yaptırmaya yetmez. Şüphesiz “şirin beldeler” kategorisinde üst basamaklarda yer alırsınız ama daha fazlasını talep ediyorsanız ilave pazarlama tekniklerini devreye almanız gerekir. Böylesi bir üst seviyeye geçiş için en hazır tatil beldemiz “Çeşme” olarak gözüküyor. Özellikle Alaçatı’da yaratılan ortamla ulusal ve uluslararası ilgi uyandırılmış oldu. Bölgenin makus talihini değiştiren “otoyol”, otantik yapısı her nasılsa korunmuş kasabanın doğru bir şekilde işlenmesi ile müthiş bir potansiyele kapı açıldığı görüldü. Alaçatı’nın atağına, Çeşme’nin diğer yöreleri de karşılık vermeye başlayınca bambaşka bir mücevher oluşmaya başladı. Şu aşamada, oluşan heyecanımız ve duyduğumuz gurur bizlere yetmemeli. Bu pilot bölge için yeni öyküler yaratmaya koyulmalıyız. Örneğin Cannes, şu aralar uluslararası film festivali ile gündemde, Monte Carlo’da Nadal’lı, Federer’li bir tenis turnuvası yapıldı, yakında sokaklarında Formula 1 organizasyonu gerçekleşecek Bir vesile odak noktası olmayı becermek gerekiyor. Bir ara Çeşme için “Yaz Davos’u” çok dillendiriliyordu. Mütevazı Sakız bile geçen hafta “Roket Savaşları” hikayesi ile dikkatleri üzerine çekmeyi başardı. İspanya’da domates savaşlarından sokaklarda “boğa” koşuşturmasına, sıradan yerlerin, turistik öykülerle pazarlandığı bir dünyada bir “üst akılın” bu yerlere dair düşünmeye başlamaları icap ediyor. Biliyoruz, “küçük olsun, bizim olsuncular” bu yaklaşımları beğenmeyebilir. Doğru tek değil, onlar da kendince haklıdır. 1915 mesajı OSMANLI İmparatorluğu dağılma sürecine girince gidişatı tersine çevirecek ya da zararın neresinden dönülse kardır mantığı ile çözüm yolları aranmaya başlamıştı. O esnada dünyada ve bölgemizde milliyetçilik akımları yükseliyordu. İttihatçılık işte bu ortamda filizlenmeye başladı. Türklük kavramı üzerinden asgari parametreler belirlenerek, bir anlamda “daralarak, kalanlar üzerinden konsolide etme” anlayışı makul bir proje olarak benimsendi. Bu yaklaşıma göre, gayrimüslimden Türk olmazdı, Araplardan mümkün mertebe uzak kalınmalıydı, Kürtler zor denklemdi ama zamanla çözümlenebilirdi... Neticede “Türk dilli” bir coğrafya avantajıyla sair etnik kimliklerin kültürlerini de baskılayarak bir ulus-devlet projesi hayata geçirilebilirdi. Daha sonraları genç cumhuriyetin de sahipleneceği bu model İttihat Terakki eliyle yürürlüğe kondu. Yaklaşık 50 yıllık bir süreçte Anadolu’da Ermeniler, Süryaniler, Rumlar, Yahudiler seyreltildi, adeta “eser” miktarda kaldılar. Bu arada Arap kültürüne mesafe konuldu, mesela Çerkezler kendi dillerini unuttu, muhafazakarlar baskılandı, yepyeni bir Türklük şuuru inşa edilmeye çalışıldı, toplum bu esasa göre biçimlendirildi. Vurguladığımız gibi, bu bir dağılmaya ve yok olmaya yüz tutmuş bir imparatorluğun, o döneme dair makul gelen bir “kurtuluş reçetesiydi”. Belki bu sebepledir ki projenin akamete uğramaması için yaşanan dramlara bilinçli bir şekilde “duyarsız” kalındı. Şimdilerde, fiili bir Türkiye gerçeği var. Artık geçmişi geri getirmek mümkün değil. Kimi ulusalcıların, milliyetçilerin işkillendiği “tehlike!” hiçbir şekilde varit olmaz. Ne var ki dünya da, Türkiye de 20. yüzyılın başlarındaki yerde değil. Artık çağın yükselen değeri demokratik toplum modellerine işaret ediyor. Bu ülke geçmişin ulusalcı ezberleri üzerinden yönetilemez. Bu anlamıyla Sayın Başbakan’ın Ermenilere yönelik açılımını olgunlaşmaya çalışan demokratik bir yönetimin tezahürü olarak görmek gerekir. Şüphesiz gönül, demokratik standartlar konusunda her konuda bütünlüklü tutumlar arzu ediyor. Temenni ederiz, o günler de gelecektir.",https://www.hurriyet.com.tr/yazarlar/sitki-sukurer/iktidarlar-gelir-gecer-26299771
Sıtkı Şükürer,Baykal yıpratır,"Haziran 01, 2014 01:39","SAYIN başbakan, cumhurbaşkanlığına aday olursa zorlanmadan kazanacağına düşünenlerdeniz. Muhalefetin “çatı adayda” uzlaşması kolay değil. Deyin ki bir adayda uzlaşıldı. Şayet bu kişi siyasetin içinden gelmeyen birisi olursa bize göre “antrenman boksörü” olmaktan öteye gitmez. Bu nedenle siyaset dilini iyi bilen tecrübeli bir aday bulunması gerekiyor. Örneğin Deniz Baykal, muhtemelen seçimi kazanamasa da AK Parti adayına en ağır tahribatı verdirecek isimdir. Muhalefetin nasıl olsa “biz nerede yanlış yaptık, yapıyoruz” diye bir özeleştiri yapacağı yok. Hiç olmaz ise, sayın Baykal ve benzeri bir adayla “yenildik ama ezilmedik” deme fırsatları olur ve sayın Coşkun Özarı’ya rahmet olsun, “şerefli bir mağlubiyetle” bu seçimi de idrak ederler. Bastırılmış talep - yeni merkez sağ parti AK Parti, 2002 yılından itibaren merkez sağ seçmene de hitap ederek bugünkü oy oranlarına ulaştı. Merkez sağ eğilimli insanlar, genelde muhafazakar değerlerle uyumlu, devletçi uygulamalara mesafeli, liberal ekonomik modelleri tercih eden kesimlerdir. Hayat görüşü itibariyle kırsal kesime göre daha liberal sayılan şehirli kesim içinde, özellikle ticaretle haşır neşir olan esnaf, tüccar, sanayici zümreler bu kapsama dahildir. Geleneğin devamı gibi Örneğin, İzmir “demokrat İzmir” diye tanımlanırdı. İhtilal sonrası Adalet Partisi, ANAP hep kentimizden teveccüh görmüştü. AK Parti 2002 yılında iktidara gelince, belki kıyı kentleri mesafeli tutum aldı ama Anadolu’nun büyük bir kısmı bu partiyi merkez sağ geleneğin devamı olarak algıladı. Başlangıç yıllarında AK Parti’nin de bu kanaati zorlayan bir politik tutum için de olduğu söylenemez. Ancak son dönemlerde AK Parti çizgisinin daha otoriter ve İslami anlayışa kaydığı görülmeye başlandı. Kemikleştirdiklerini varsaydıkları oy oranları sanki kendilerine yetiyordu, ilave kitleleri kazanma iştahlarında gözle görülen bir azalma vardı. Pek tabii yüzde 45’ler mertebesindeki taraftar kitlelerinin “asgari sabit” olduğu varsayımı ne ölçüde geçerliydi, bunu belki zaman gösterecek, ancak “an itibariyle” bu kabullerinin aksini gösteren bir seçim sonucu yaşanmadı. Değişikliğin farkında Görülüyor ki, karizmatik lider figürü olan sayın Tayyip Erdoğan partinin başında olduğu müddetçe, demokrat çizgiden otoriter anlayışa olan savrulmalar partinin oy oranlarında fazla bir yıpranma oluşturmuyor. Ancak AK Parti’ye oy veren geleneksel merkez sağ seçmen, iktidarın tutum değişikliklerinin de farkında. Halihazırda başka bir merkez sağ parti alternatifinin olmaması, tabandan böylesi bir başka yapının oluşturulmasında imkansıza yakın zorluklar, AK Parti’nin en az yüzde 10-15 oranında olduğu tahmin edilen liberal sağ oylara ipotek koymasının devamına yol açıyor. Bu denklem, AK Parti yönünden ne zaman zafiyete uğrayabilir? Sayın başbakan şayet Çankaya’ya çıkarsa, yerine kim gelirse gelsin, bir boşluğa düşüleceği açıktır. İşte bu noktada, artık “bastırılmış talep” olarak ortada duran yeni bir merkez sağ parti ihtiyacı, muhtemelen parti tavanından başlayan bir hareketlenme ile fiiliyata dönüşebilir. Böyle bir ihtimal, büyük ölçüde kutuplaştırıcı siyaseti tercih ettikleri için AK Parti cephesinde beklenmedik bir gelişme olarak addedilmeyecektir. Fırtına öncesi sessizlik HATIRLANACAĞI üzere, yerel seçimler öncesi, özellikle 17 ve 25 Aralık tarihlerinde sansasyonel operasyonlar olmuş ve iktidar oldukça güç durumda bırakılmıştı. İçeriği çok kişi için “akıl karıştırıcı” olan tapeler, dozajının kaçmasıyla ters teper noktaya gelmiş ve sayın başbakan kendi seçmeni nezdinde sahiplenilmişti. Şimdilerde ortalık süt liman. Hissettiğimiz odur ki bu sessizlik bir “vazgeçiş” değildir. Sanki sayın Erdoğan’a muhalif olanlar benzeri ataklar için, onun cumhurbaşkanlığına aday olmasını bekliyorlar. Sayın başbakan, cumhurbaşkanlığı yolunda geri dönüşsüz bir sürece çıkarsa, muhtemelen pek çok sert salvoya da muhatap olmaya başlayacaktır. Dolayısıyla haziran ayının ortalarından itibaren 10 Ağustos’a kadar siyasette daha stratejik ve tecrübelenmiş halleriyle hareketli bir muhalefet tüm ülkeyi bekliyor olabilir.",https://www.hurriyet.com.tr/yazarlar/sitki-sukurer/baykal-yipratir-26525296
Sıtkı Şükürer,Alman Cumhurbaşkanı daha çok şaşırır,"Mayıs 04, 2014 01:42","DÜNYADA yeni trendler oluşmakta. Ekonomik anlamda o bildiğimiz klasik “mukayese üstünlükler” teorisi zemin kaybediyor. Bunun bir anlamı da “uzmanlaşmanın” artık eskisi kadar kutsanmaması. Yeni model, her şeyi izleyen, anlamaya çalışan ve adaptasyon yeteneğini yüksek tutan insan ve iş kolları. Yani, asılacaksak mutlaka İngiliz ipine gereksinimimiz yok. Becerebiliyorsa, Portekiz ipi de olur, Çin ipi de. Bu trendin altında yatan en önemli faktörlerden biri de, dünyada imalat sektörünün ülke milli gelirleri içindeki paylarının giderek azalmaya başlaması. Samimiyet problemleri Bu oluşum emeğin vasıflanmasına, bağlı olarak ilginin çeşitlenmesine ve giderek çok amaçlı kullanıma müsait kişilik profillerine ihtiyacı artırıyor. Bir anlamda insanlık, çoğalarak benzeşiyor, çeşitlilik paydasında renkleniyor. Yine dünyada “klişe doğruları” ifade eden ve adeta tartışılmaz olarak kabul gören yaklaşımlara şüpheli bir bakış açısı oluşmaya başladı. İnsanlığın, dünya küçüldükçe, “tarihin uygarlık birikimi” diye “Batı”nın lanse ettiği evrensel demokratik değerlere” giderek ihtiyatlı yaklaşmaya başladığını gözlüyorsunuz. Batı, maalesef dizginleyemediği materyal refah iştahını, felsefik anlamda “doğru birey” kavramı ile örtüştürürken ciddi samimiyet problemleri yaratmaya başladı. Adeta, “yazı gelirse ben kazanırım, tura gelirse sen kaybedersin” kabilinden pratik sonuçlar çoğaldıkça, dünyanın geriye kalan toplumlarının zihinleri karışmaya başladı. Hele kendi tarihsel geçmişlerinde Batılı anlamda demokratik bir mücadelesi olmamış, ötesinde talep etmemiş, bireyselliği hedeflememiş, ümmet yapısı içinde kendisine dair bir “mutluluk dengesi” sağlamış toplumlarda, ısrarla senin için “iyisi budur” ajitasyonu eskisi gibi kaale alınmamaya başlamıştır. Değerler tartışılacak Pek tabii, burada dünya zenginliğinin ağır ağır doğuya kaymasının da etkisi var. Türkiye’de de bu durumun etkilerini gözlüyoruz. Özellikle AK Parti, zaten sindirmekte zorluk çektiği Batı değerlerine giderek daha karşı çıkmaya ve toplumu bu yönde etkilemeye çalıştığını tespit edebiliyoruz. Bu işlerin doğrusu nedir? Açıkça, bizim zihin ezberlerimiz evrensel demokratik değerlere toz kondurmaktan yana değil. Önümüzdeki yıllar, şayet AK Parti iktidarı devam edecekse bizim kültürümüzle uyumlu olduğu iddia edilen farklı değerlerin tartışmaya açılacağına şüphe yoktur. Çok şeye alıştık. Bakalım, kızartılmadık “kırmızı çizgimiz” kalacak mı? Siz aslında nesiniz? HRANT Dink görkemli bir cenaze töreni ile uğurlanmıştı. Törene katılanların kahir ekseriyatı laik kesim diye nitelenen insanlardan oluşuyordu. Vicdanlar isyan etmiş, insani duyarlılıklar zirve yapmıştı. “Hepimiz Hrant’ız, hepimiz Ermeni’yiz” sloganı adeta derin devlet uygulamalarına bir protestoydu ve “artık yeter” talebini seslendiriyordu. Aynı kitle, biliyoruz ki, bu gibi konulara yönelik bir reddi miras anlayışı içerisinde olmayan CHP’ye teveccüh gösteriyor, AK Parti’den hoşlanmıyor. Beyaz Türklerin pek çok konuda aklı karışıktır. Leon Armanlı isimli bir Ermeni vatandaşımız taziye mesajı ile ilgili olarak gazetelere Başbakan Tayyip Erdoğan’a yönelik bir teşekkür ilanı verdi. Lütfen netleşin Övgü dolu ilan üzerine CNN Türk’te Cüneyt Özdemir bu kişiyi konuk etti. Leon Armanlı, sayın başbakanı çok sevdiğini, öteden beri AK Parti’ye oy verdiğini, onun döneminde Akdamar Kilisesi’nde ayinler yapıldığını, vakıf mallarının bazılarının iade edildiğini, yine 50 bin kişi civarında Ermenistan vatandaşının kaçak olarak çalışmasına müsamaha gösterildiğini ifade etti. İstanbul’daki Ermeni vatandaşlarımızın büyük ölçüde AK Parti’ye oy verdiğini de ilave etti. Dedikleri doğruysa, kendi içinde tutarlılar. Ancak, sair pek çok sebepten ötürü bu eğilimlerin tüm Ermeni vatandaşlarımız için geçerli olduğundan çok emin değiliz. Akıl karışıklığı, gözlemimiz odur ki, tek parti döneminin dayağını yemiş tüm gayrimüslim vatandaşlarımız da da var. Yani siyaseten zihinler çorba gibi. Tamam, bizlerin de suçu var ama sıkıntının kaynağı necip siyasi partilerimiz. Kardeşim, siz aslında nesiniz, lütfen netleşin.",https://www.hurriyet.com.tr/yazarlar/sitki-sukurer/alman-cumhurbaskani-daha-cok-sasirir-26347076
Sıtkı Şükürer,Cumhurbaşkanlığı seçimleri,"Mayıs 11, 2014 01:44","SİYASET sahnesinin en güncel konusu cumhurbaşkanlığı seçimleri. İktidar cephesinde, büyük bir sürpriz olmazsa, aday sayın başbakan olacak. Esasında “aday” sözcüğü bile gereksiz bulunabilir. Zira, yerel seçimlerin getirdiği moralle sayın Tayyip Erdoğan’ın ipi göğüslemesi çok çok büyük ihtimal. Muhalefet partileri yönünden nasıl bir strateji izleneceği sorusu kolay bir yanıt içermiyor. İl Genel Meclisi sonuçları nazara alındığında, CHP ve MHP’nin oy toplamı AK Parti ile aynı seviyede. Her ne kadar siyasette 1 + 1 hiçbir zaman 2 etmese de bu iki parti seçmenine tamamıyla hitap eden bir aday bulunması halinde, bu defa HDP ve Saadet Partisi oyları önem arz ediyor. Gözler mesleklerde Diyeceksiniz, HDP ve Saadet Partisi’ne de hitap eden bir aday bulunursa… Kusura bakılmasın, siyasette böylesi bir sihirli formül yok. Cumhurbaşkanlığı seçimlerinde aday aranırken gözler geleneksel olarak bazı meslek gruplarına çevrilir. İlk grup askerlerdir. Bu anlamıyla sayın İlker Başbuğ’un adı telaffuz ediliyor. İtirazımız kişiye değil. Ancak bu konjoktürde asker kökenli bir adayın sivil siyasetçi karşısında şansının olamayacağı aşikardır. İkinci grup yüksek yargı organlarının başkanlardır. Burada da sayın Haşim Kılıç ve sayın Sami Selçuk’un isimleri konuşuluyor. Bu şahsiyetler, muktesebatları gereği “ağır ve saygın” bir profil çizmek zorundalar. Oysa bu defa cumhurbaşkanını halk seçecek. Yani çatır çatır siyaset yapılacak. O yüzden bu gruptakilerin de işi zor. Sadece beyin jimnastiği Üçüncü grup, saygın medya mensupları. Sayın Taha Akyol’dan sayın Uğur Dündar’a çeşitli isimler konuşulsa da bu meslek grubundan en fazla “antrenman boksörü” çıkar, misyonu dayak yemekten öteye geçmez. Dördüncü grup, emekli büyükelçilerden, iş dünyasının başarılı temsilcilerine ve nihayet “soyadı” özelliği olan adaylara dairdir. Zaten Ümit Boyner’dan Kemal Derviş’e, oradan Tuğrul Türkeş’e, tüm bu değerli isimler “beyin jimnastiğine” konu oluyor. Ama bize göre jimnastikten öteye geçmeleri zordur. Geriye mevcut veya eski siyasetçiler kalıyor ki, hangi parti adayı üzerinde nasıl uzlaşma sağlanacak, siyasetin doğası gereği çok zor bir denklem. Diyelim sayın Deniz Baykal, Doğu illerindeki MHP oylarından, HDP ve Saadet Partisi oylarına kadar seçmen nezdinde bir karşılık bulması zor. Sayın Meral Akşener veya sayın Mansur Yavaş için, başta ulusalcı CHP’liler olmak üzere, ha keza aynı sıkıntılar görülebilir. Sayın Yılmaz Büyükerşen yada sayın Aziz Kocaoğlu da aynı şekilde muhalefetin tamamını kavrayamaz. Ortak aday kolay değil Hadi muhafazakar seçmenlerin de aklını çelme amacıyla, sayın Abdüllatif Şener gibi birisini aday göstermeye heveslendiler. Hiç şüphesiz olmasın, özellikler CHP’de parti disiplini kaybolur, 20 milletvekili bir araya gelip kendi adaylarını ayrıca çıkarır. Yani... Görüldüğü gibi “yanisi” bile zor. Ayrıca belirtelim, siyaset iddia işidir. İlk turda “ortak” bir aday, farklı yapısı olan siyasi partilerin pek katlanabileceği türden fedakarlık değildir. Neticede, şayet ilk turda AK Parti adayı seçimi kazanamasa bile ikinci turda karşısına yaralı bereli bir aday çıkar. Zaten mağlupların motivasyonu düşeceğinden, sandığa eksiksiz gidecek AK Parti seçmeniyle sayın Tayyip Erdoğan zorlanmadan sonuca ulaşır. Pek tabi, bu tahlil “an itibariyle” geçerlidir. AK Parti’nin basına yansıyan açıklamalarından sayın Abdullah Gül’ün durumu tam bir açıklığa kavuşmuş görüntü vermiyor. Sanki “havuç” ileriye uzatılıyor, “gargaraya getirilme” ihtimali seziliyor. Hani, şartlar aniden değişir, sayın Abdullah Gül muhalefetin de desteklediği bir aday haline gelir mi? Siyasette imkansız diye bir şey yok. İbre Erdoğan’a doğru Yine, ağustos ayına kadar cemaat uysal bir şekilde bekleyecek mi, yoksa beklentisini pazarladıkları “turpun büyüğü” bombası ile AK Parti adayına bir sürpriz mi yaratacaklar? Pek tabii, son iki olasılık siyasette medet umulan alanlar olmamalı. O zaman, zaten saygı duymakla zorlandığımız siyaset kuruma hepten zemin kaybediyor, sinirler geriliyor, “fair play” ortamı kayboluyor. Özetle, olağan akış, sanki sayın Tayyip Erdoğan’ın ilk kez vatandaşın seçtiği cumhurbaşkanımız olacağına işaret ediyor. Yarı başkanlık deneyimini yaşayacağımız bu süreç, büyük ölçüde sayın Tayyip Erdoğan’ın yönetim tavrı ve tercihlerine göre şekillenecek. Temennimiz de odur ki, siyaset sahnesinin yumuşamaya ihtiyacı var. Ancak 2015 Haziran’da genel seçimlerin olması, “kahpe felek”, Türkiye’ye bu imkanı sağlamayacak gibi gözüküyor. Neticede demokrasi böyle bir şey ve iyi ki var.",https://www.hurriyet.com.tr/yazarlar/sitki-sukurer/cumhurbaskanligi-secimleri-26393357
Sıtkı Şükürer,Piyasalar egoisttir,"Nisan 13, 2014 01:20","PİYASANIN siyasi istikrar algısı tarafgirlik üzerine değil. Onlar ekonomik istikrar için liberal bir anlayış içinde olan tek bir partinin devamlılığında fayda görüyor. Dolayısıyla AK Parti’nin, kritik eşik olarak belirlenen yüzde 40’ın üzerinde oy alması, olası koalisyonlar döneminin oluşturacağı belirsizliğe uzak olunduğu izlenimi yarattı. Bu durum sonucunda, yaşanan rahatlamayı birlikte idrak ediyoruz. Esasında seçim sürecinin sıcaklığında hepimiz dünyayı ak – kara ikileminden görmeye pek meyilleniyoruz, yükselen heyecanlar rasyonaliteyi hafifçe ikinci plana aldırıyor. Neticede bu ülke AK Parti’yi tercih etmeye devam etti. Bazılarımız bu ihtimali “kabus senaryosu” gibi algılıyordu. Artık herkes daha bir soğukkanlı şekilde demokratik iradeyi içine sindirmiş gibi. Şüphesiz iktidar mücadelesi hiç bitmez. Ancak, meseleleri aşırı abartıp kendimizden geçmemeyi de öğrenmemiz lazım. Demokrasi, bizim doğrumuzun hayatın tek doğrusu olmadığını kabullenmemizdir. Giderek de bu kültürü ediniyoruz. Şimdi hizmet zamanı KİMİNLE konuşsam, “Aziz Bey’i seçtik, iyi yaptık ama, acaba Binali Bey’le bir fırsat mı kaçırdık” diye zihin egzersizi yaptığını gözlüyoruz. Bu işler böyledir. Esasında “seçmek vazgeçmektir”. Ancak bu tartışmaların pek de anlamlı olmadığını bilmemiz gerekiyor. Keşke makro siyasetinin baskısı altında bir seçim yaşamasaydık. Belki yine Aziz Kocaoğlu kazanacaktı ama yerel ihtiyaçların, kente dair projelerin hep birlikte tartışıldığı, kavranıldığı bir süreç yaşayarak daha bilgilenebilecektik. Neyse, şimdi önümüze bakma zamanı. Aziz Başkan daha da tecrübelendi. Bu beş yıl, belediye başkanımızın kentimizde kalıcı bir iz bırakabilmesinin fırsatı olacaktır. Seçim sürecinde, başta sayın vali olmak üzere, merkezi hükümetle örselenen ilişkilerin de rehabilite edilmesi gerekiyor. Neticede, mevzu İzmir ise, uzlaşmak, esnemek bir fedakarlık değil vecibedir. Yanı sıra, özellikle ilçe belediyelerimiz, komplekse kapılmadan, sayın Binali Yıldırım’ın açıkladığı 1414 projeden kendi beldelerine dair uygulama imkanlarını araştırmalıdır. Maksat, kente hizmet. Yeni seçilen tüm başkanlara başarılar dileriz. Seçim toto SEÇİM sürecinde herhalde “seçim toto” oynamayan yoktur. Biz de arkadaş çevrelerimizle bol bol iddialara girdik, kravatlar, yemekler üzerinden bahisler oluştu. Neticede “temennileri” üzerinden bahse girenler kaybetti. Açık söylemek gerekirse hiçbir iddiayı kaybetmediğimi söyleyebilirim. Formülüm basitti. Bilinen fıkradır. Yüksek bir dağın zirvesinde tek başına yaşayan yaşlı kızılderili müthiş hava tahminleri yapıyormuş. Bu özelliği bir efsaneye dönüşünce, bilimsel bir heyet ziyaretine gitmiş ve yaşlı adama hikmetin sebebini sormuşlar. “Gayet basit” demiş, “transistörlü bir radyom var, düzenli hava tahmin raporlarını dinlerim”. Bizimki de o hesap. Muteber anket kuruluşlarını izlemek, kazanmak için yeterliydi.",https://www.hurriyet.com.tr/yazarlar/sitki-sukurer/piyasalar-egoisttir-26207896
Sıtkı Şükürer,SOMA,"Mayıs 18, 2014 01:30","SOMA’da yaşanan maden faciası tüm insanlığın yüreğine kızgın bir kor gibi düşmüştür. Acımız sonsuzdur. Maden kazaları bir kader değildir, olmamalıdır. Geçmişten bugüne 3 bin maden işçisinin ölümüne yol açan sebepler, bırakın medeni ülke istatistiklerini, bu konularda duyarsızlığı bilinen ülkeler dahi göz önüne alındığında, izaha muhtaç bir görünüm vermektedir. İşvereninden devletine, bu tablodan her kesim kendine sorumluluk payı çıkarmalıdır. Rus ruleti gibi bir iş kolu olmaz. Maarifi kapatamayacağımız gerçeği, bu neviden acıların küllenilmeye terk edilmesi sonucunu doğurmamalıdır. Devletimizden beklentimiz, bu konudaki yüksek standartların oluşturulması ve üretim sürecinin her aşamasında bu düzeyi temin etmesidir. Bu aşamada vefat eden yurttaşlarımıza Tanrı’dan rahmet, yaralılara geçmiş olsun dileklerimizi iletir, yakınlarına ve tüm ülkemize sabırlar dileriz. Tencere dibin kara SİYASETÇİLERİN tahammülsüz olduklarından söz ediyoruz. Yani “tahammül” sözcüğü sorunları çözümleyici bir kavram değildir. Tahammül eden, tepkisini biriktiren ve öteleyendir. Tahammül sahibi karşısındaki anlama çabası içinde değildir, kendi pozisyonuna dair bir şüphe duymaz. Dolayısıyla, doğru bildiklerine ilişkin uygun zaman ve zemini kollama ve bu süreci “sabırla” yönetme anlayışı içindedir. Normalde tahammül ipi üzerinde yürümeyi tercih edenler, “ara ara” patlayarak biriktirdikleri tepkilerini boşaltırlar. Bu sebeple tahammül tutumu sürekli “patırtıya” gebedir. Diyeceksiniz, bu “zıtlaşma” ruh hali hiçbir zaman empatiye dönüşemez mi? Toplumsal huzuru temin etmiş demokratik ülkeler, işte tam bu noktada bahse konu evrimi becermiş olanlardır. Demokrasi, tarafların birbiriyle yenişemeyip uzlaştıkları rejimin adıdır. Uzlaşmanın tek seçenek olduğu hususu anlaşıldıkça, tahammül yerini saygı ve giderek sevgi duyulan aşamaya terk eder. Türkiye, maalesef siyasi tarafların birbirilerini tasfiye etme emellerinden vazgeçmediği bir ülke görünümü veriyor. Hal böyle olunca, her bir kesim diğerine dair, tedirgin, güvensiz, tedbirli bağlı olarak tahammülsüz bir tavır içinde oluyor. Enseyi karartmayalım, bunlar da geçecek. Rüya takım “Topuklu Efe” büyük iş çıkardı. Aydın Büyükşehir Belediye Başkanı Sayın Özlem Çerçioğlu sıradan bir kumaş olmadığını sürekli kanıtlanıyor. Yönettiği kente vizyon katabilecek danışman kadrosu oluştururken hepimizin tanıdığı, bildiği bir rüya takımını bir araya getirdi. Uğur Yüce, Hasan Denizkurdu, Geza Dologh, Kemal Anadol, Ali İçhedef bahis konusu isimler. Bu isimlerin bir kısmının resmi bir statü kabul etmeyeceğini biliyoruz, ancak tamamı bir işi üstlendiklerinde asla “ucundan tutarak” yapmayacak insanlar. Yöneticiler, aklını paylaşacağı insan sayısını artırdığı ölçüde ufkunu genişletir. Topuklu Efe’yi bir kere daha takdir ve tebrik ediyoruz. Aytun Çıray CHP İzmir Milletvekili Sayın Aytun Çıray, partisinin MYK’sına girdi. Bazı çevreler bu tercihi Aziz Kocaoğlu, Alaattin Yüksel ekibinin cezalandırılması olarak yorumladı. Meseleleri bu kadar “sığ” gerekçelerle değerlendirmemek gerekir. Aytun Çıray, ideolojik tutumu olan bir şahsiyettir. Partinin liberal ve yenilikçi kanadına hep ihtiyatla yaklaşmıştır. Onun zaman zaman katı ulusalcı tutumlarına şahit olduk, oluyoruz. Sayın Kılıçdaroğlu acaba, yüzde 20-25’i asla geçemeyecek bir politikaya geri dönüş sinyali mi veriyor?",https://www.hurriyet.com.tr/yazarlar/sitki-sukurer/soma-26436980
Sıtkı Şükürer,Bir gün mutlaka,"Nisan 06, 2014 01:19","SEÇİMLER bitti, sanki hepimiz biraz hafifledik. Neticede büyük jürinin kararı karşısında herkesin boynu kıldan ince. Görülen açık gerçek, AK Parti bu seçimlerin de galibi. Yalnız, son genel seçimler baz alındığında yaklaşık 6 puanlık bir oy kaybı da gözüküyor. Özellikle İstanbul ve Ankara’da muhalefetin nefesini daha bir enselerinde hissetmeye başladılar. Seçimlerin yükselen partisi MHP. Genel seçimlerde muhtemelen bu ivme daha da artar. CHP, yüzde 25’ler dolaylarında yerinde saymaya devam ediyor. Bu partinin ideolojik bir kafa karışıklığı var. Tamam, “Atatürkçüyüz” diyorlar. Ama onların anladığı Atatürkçülük bildiğimiz basma kalıp lafların dışında nereye oturuyor, halkın hangi duyarlılığı ile örtüşüyor, hangi kimlikler kendini CHP şemsiyesi altında güvence altında hissediyor, bunlar tam net değil. Üç akım etkili Tarihsel olarak bu ülkede Osmanlıcılık, Türkçülük ve İslamcılık olmak üzere üç akım etkili olmuştur. Osmanlıcılık ya da Tanzimat ruhu, çok kültürlü, çok milletli bir imparatorluk modelidir. Esasında “vatandaşlık” temelinde çözüm önerir. Bu yönü itibariyle evrensel demokrasinin eskizlerini çağrıştırır. Genç cumhuriyet Türkçü’dür. Bu kalın doğruyu eğip bükecek çok laf etseniz de, eninde sonunda siyaset sosyolojisi yönünden bu tasnife sokulur. İslamcılığı zaten biliyoruz. Bugünkü siyasi fotoğrafta, AK Parti, İslamcı damarı temsil etmektedir. Siyaseten akılcı İslamcı anlayış kavmiyetçi yaklaşıma mesafeli olduğundan, Kürt realitesine Türkçülere göre daha esnek yaklaşabilme avantajına sahiptir. Bu sebeple Kürtlerle İslamcılar bir “yol arkadaşlığı” görünümü vermektedirler. İslamcılığın, en büyük rakibi olan Türkçülüğün etkisini azaltabilmek için Kürtlere yönelik “demokratik açılım” anlayışı içinde olması, bu sebeple siyaseten akılcıdır. İttifak çabası esnasında ister istemez bir uzlaşı çerçevesi belirlenmekte, yaslanabilecek başka bir kriter bulunamadığından evrensel demokratik değerler dillendirilmeye başlamaktadır. Bugün AK Parti’nin, daha güçlü olamadığı için, içine kısıldığı “ileri demokrasi” söylemi büyük ölçüde budur. Esasında, samimiyeti boş verin, bu AK Parti için iyi bir şeydir. MHP’nin kararlılığı Tıpkı Kürtler için olduğu gibi. İmralı, evrensel demokratik değerlere mahkum olduğu için tavırlarını yumuşatmıştır. Neticede Etyen Mahçupyan’ın da ifade ettiği gibi, perde gerisi niyetler ne olursa olsun bu ülkede demokratikleşme dinamiğini bu sebeplerle İslamcılar ve Kürtler sürüklemektedir. MHP’nin pozisyonu nettir. Onlar Türkçüdür. Böyle kalmaya kararlıdır. CHP, Türkçülüğün 20. yüzyıl ortalarına kadar sürükleyici gücüdür. Ama sosyal demokrat değerlerle karışan aklı, onu Kopenhag değerlerine savursa da kurucusu olduğu ulusçu kimliğin baskısından sıyrılamamakta, neticede ortaya “ortaya karışık” bir duruş çıkmaktadır. Hal böyle olunca, kimin partisi, neyin partisi olduğu anlaşılmayan, hem muhafazakarlara hem Kürtlere, hem de milliyetçilere “değme” problemi yaşayan bir CHP profili oluşmaktadır. CHP de bütünleşir Tıpkı kıyı kentlerine sıkışmış iyi niyetli seçmenleri gibi, bir yandan Batı tipi bir demokrasi özlemini ifade etmekte diğer yandan “hadi gel demokratik bir anayasa yapalım” diyenlere kırk dereden su getirmektedir. Bu anlamıyla genel seçimlerde AK Parti ve BDP’nin oylarını birlikte değerlendirmekte yarar vardır. CHP, kaybedip kaybetmediğini bilmediği eski Türkçü anlayışına döndüğü oranda MHP’ye yaklaşır ve onlarla bütünleşir. Ya da zor yolu seçer, Tanzimat ve Kurucu Meclis ruhundan beslenen çağdaş sosyal demokrat normlara uyumlu bir modelle sosyolojik fay hatlarına sıkışmış Türkiye için yeni bir seçenek oluşturur. Diyeceksiniz, seçmende bir karşılık bulur mu? Bir gün mutlaka.",https://www.hurriyet.com.tr/yazarlar/sitki-sukurer/bir-gun-mutlaka-26160538
Sıtkı Şükürer,Dumur oluyoruz,"Mart 02, 2014 01:29","SİYASET bizim bildiğimiz mecradan çıkmaya başladı. Son dönemlerde ortaya dökülen telefon görüşmeleri hepimizi dumura uğratıyor. Makul olmaya çalışan, soğukkanlılığını korumaya çabalayan insanlar bu tapelerin içeriğine inanmak istemiyor. İçinizdeki kızgınlıkların mantık ve sağduyunuzu esir almasını istemiyorsunuz. Koskoca bir ülke Türkiye. Herhalde bu denli işlerin çivisi çıkmamıştır, diye düşünmeyi tercih ediyorsunuz. Komplo, montaj ve benzeri argümanların doğru çıkmasını, muhatapları adına değil, ülkeniz için tüm samimiyetinizle talep ediyorsunuz. Bir an önce sağlıklı bir soruşturma ortamının oluşturulması, spekülasyonların dinmesi, zihinlerde oluşan soru işaretlerinin hem hukuk hem de vicdanlarımız nezdinde açıklığa konuşması gerekiyor. Doğru olabilme ihtimalinin, ihtimallere dahil olmaması, aynı geminin mürettebatları olan bizlerin, hepimizin temennisi olmalıdır. Kadınlar - gençler SİYASETTE “kadın” ve “genç” olgusu, kim ne derse desin son derece önemli. Dolayısıyla, teoride çok kolay sahiplenilen bu ilke, fedakarlık noktasına gelince aynı samimiyetle hayata geçirilebilmelidir. CHP, İzmir ilçe belediye başkan adaylarını belirlerken, kısmi de olsa bu duyarlılığı gösterdi. Örneğin, Konak’ta Sema Pekdaş, rakibi İlknur Denizli ile kadının sesini siyasette hissettirecekler. Sema Pekdaş’ın usta gazeteci Gönül Soyoğul’a verdiği ve ‘Ege’de Son Söz’de yayınlanan röportajda, bu değerli hukukçunun çok saygı duyulacak bir siyasi geçmişten geldiğini öğrenme imkanım oldu. Sema Hanım’ın herşeyden önce fikir namusuna sahip bir insan olduğu anlaşılıyor. Kendisini ucuz yollu yıpratmaya çalışanlar utanmalıdır. Genç adaylara gelince... Buca’da Levent Piriştina, biraz da soyadı etkisiyle aday olmuş bir siyasetçi adayı. Pek tabii, bizim gençliğin siyasete girmesinden anladığımız bu değil. Umarız, hatta eminiz, genç Piriştina hepimizi mahcup eder, babasını aratmayan bir kariyer oluşturur. Karşıyaka’da ise, genç siyasetçi kavramına yüklenilen anlam itibariyle pırıl pırıl bir CHP adayı var. Hüseyin Mutlu Akpınar, en alt basamaklardan başlayarak kendisini yetiştirmiş bir partili. Siyaset emek ister. Sayın Akpınar bu çabayı göstererek, büyüklerinin de kendisine fırsat tanımasıyla, gençliğin enerjisini yansıtabileceği bir imkanı yakalamış gibi gözüküyor. Pek tabii seçilmesi koşuluyla. Bu arada belirtelim, sayın Akpınar’ın babası Ereğli’de belediye başkanlığı yaparken 12 Eylül ihtilalinin zulmüne uğramış birisidir. Bu yönü itibariyle genç Akpınar’ın siyaset deneyimi çocuk yaşlardan itibaren başlamıştır denilebilir. Kadınlar ve gençler, kalplerimiz sizinle, yolunuz açık olsun. Şam’da kayısı HAFTA başında sayın Binali Yıldırım’ın 1414 projesini açıkladığı kampanya toplantısını izledik. Son derece etkiliyici bir sunumdu. İnanır mısınız, insan belediye seçimlerinin neden sadece hizmet anlayışı üzerinden yürümediğine hayıflanıyor. Sadece projeler çarpışsa, bizim de akıllarımız karışsa, adayları bu özellikleri ile karşılaştırsak, muhtemelen Binali Bey’in seçim şansı çok daha farklı olabilirdi. Şüphesiz yine Binali Yıldırım çok iddialı bir adaydır. Ama, kabul edelim ki makro siyasetten esen rüzgarlar kentimizde AK Parti adaylarının yelkenlerini doldurmuyor. Bu defa hizmet rekabeti örseleniyor ve İzmirliler, eşyanın tabiatı gereği, bu işten eksik fayda sağlıyor.",https://www.hurriyet.com.tr/yazarlar/sitki-sukurer/dumur-oluyoruz-25920459
Sıtkı Şükürer,İktidarın alternatifi AK Parti’nin içinde mi,"Şubat 16, 2014 01:03","GÜVENİLİR kabul edilen anket kuruluşlarına göre, yerel seçimlerde iktidar partisinin oylarında ciddi düşüş yaşanmayacağı ifade ediliyor. Bu durum çoğumuza şaşırtıcı gelebilir. Bakınız, bu ülkede bir “sağ” partiye oy atma geleneği var. Geçmişte, ilk demokratik seçimlerde halk Demokrat Parti’yi iktidar yapmıştı. Darbeyle devrildiler, ilk seçimde Adalet Partisi iktidara geldi. Halk CHP’ye oy vermemişti. CHP’ye şans vermedi Arada Ecevit’in CHP’si bir çalım millete değmeyi becerdiyse de ibre yeniden Adalet Partisi’ne döndüğünde darbe oldu. 80 ihtilalinden sonra yapılan ilk seçimlerde iktidara, bir merkez sağ parti olan ANAP geldi. Merkez ve merkez sol yine hüsrana uğramıştı. ANAP eskiyince bu defa Doğru Yol ve Refah partileri öne çıktı. Derken 2001 kriziyle tüm siyasi partiler irtifa kaybetti ve iktidara yine bir sağ parti olan AK Parti geldi. Özetle 65-70 yıllık demokrasi tarihimizde seçmen CHP’ye iktidar şansı vermedi, vermiyor. Hatta bu konuda öylesine kararlı ki, otoriterleşme, yolsuzluk, ekonomik kriz gibi bir iktidarı yıpratacak ne kadar gerekçe oluşursa oluşsun, alternatif belirlenirken CHP’ye yönelmiyor. Dolayısıyla, cari anketlerde AK Parti’nin oyları neden azalmıyor, CHP niçin yüzde 30’larda tıkanıyor sorusunun cevabını bu katılaşmış seçmen eğiliminlerinde aramak lazım. Diyeceksiniz, tamam CHP tek başına iktidar olamıyor. Bu durumda AK Parti’nin yıpranmasına paralel, mesela MHP’nin oylarının artması gerekmez mi? Anketler bunu da göstermiyor. Herhalde MHP’nin militanlaşmaya müsait ruhu, seçmen nezdinde tedirginlik oluşturuyor. O halde, ne olacak da bu ülkede AK Parti’nin sandıkta değişme ihtimali belirecek? Sıfırdan oluşum zor Bu tablodan çıkan sonuç, yeni bir merkez sağ partidir. Halihazırda merkez sağın intifa hakkı AK Parti’de olduğuna göre, yeni, sıfırdan bir oluşumun işi hayli zor ve gerçekçi gözükmüyor. Geriye AK Parti’nin bölünmesi kalıyor. Bölünme derken Cemaat’ten ayrılmaları kastetmiyoruz. Zaten aldığımız intiba Cemaat’e yakın milletvekili sayısının çok da fazla olmadığıdır. Buna mukabil AK Parti içinde eski merkez sağ gelenekten gelen pek çok vekil var. Bunların en bilineni Cemil Çiçek. Şayet iktidar üzerindeki yolsuzluk iddialarıyla ilgili baskılar artarsa, acaba daha yumuşak üsluba sahip bir tepki hareketi oluşabilir mi? Cumhurbaşkanlığı seçiminde yaşanması muhtemel kırılmalar bu eğilimi tetikleyebilir mi? Türkiye siyaset tarihine baktığımızda bu sorulara, rahatlıkla “neden olmasın” diyebiliriz. Siyasi tansiyon Bu ülkede, hatta kentimizde, seçim tarihinden önceki 15 günlük sürenin atmosferi oy oranlarını büyük ölçüde belirler. Konuştuğumuz İzmirliler, bir yandan AK Parti’nin otoriterleşme eğilimlerinden rahatsız, diğer yandan Binali Yıldırım’ın icraatçı karakteriyle iktidar gücünün birleşmesinin bir fırsat oluşturup oluşturmayacağını tartışıyor. Öte yandan Aziz Başkan’ın yeni dönemde neyin nasıl yapılması gerektiği hususunda müthiş bir birikim oluşturduğunun farkındalar. Dediğimiz gibi, mesele sadece hizmet yarışı olsa, kıran kırana bir seçim süreci yaşanacak. Ama, işin içine makro siyaset girince, zaten muhalif duruşu tescillenmiş İzmir, iktidar karşıtlığını katılaştırıyor ve bu ruh hali seçmene egemen olunca projeler, hizmetler önemini kaybediyor. Bu sebeple seçimlerin son düzlüğündeki ortam her parti yönünden önem taşıyor. Emareler, sanki belge ve iddiaların uçuşacağı bir süreç vaat ediyor ve yüksek siyasi tansiyon Binali Bey’in şansını daha da zora sokacak gibi gözüküyor.",https://www.hurriyet.com.tr/yazarlar/sitki-sukurer/iktidarin-alternatifi-ak-parti-nin-icinde-mi-25816354
Sıtkı Şükürer,Önümüzdeki 3-5 yıl çok zor,"Mart 23, 2014 01:30","MEHMET Altan’ın vaktiyle siyasi literatüre armağan ettiği bir kavramdır “2. Cumhuriyet.” Liberal demokrat bir anlayışla bu yaklaşımı savunanlar ülkeye demokrasinin gelebilmesi için “1.Cumhuriyet” olarak nitelendirdikleri vesayetçi modelin kurucu mantalitesinin tamamen değişmesi gerektiğini ifade eder. Cumhuriyet modeli, kurulduğu dönemin koşullarına göre şekillenen, ulus devlet değerlerini önceleyen, refah ve demokrasi konusunda aceleci olmayan bir yapıydı. Kabul etmek gerekir ki, sağlam bir devlet örgüsü vardı. Mümtaz Soysal’ın deyişiyle, her zaman “bürokrasi burjuvaziye” ağır basıyordu. Birey devlete karşı korunaklı sayılmazdı. Sanki çatırdıyor Tamam, hantaldı, verimsizdi, halktan kopuktu. Ama ortada bir “nizam” vardı. Şimdilerde, o bildiğimiz devlet yapısı sanki her yönüyle çatırdıyor. Bu durum “sürpriz” değildir. 1980 yılında dışa açılmayla başlayan süreç o kapalı muhafazakar devlet anlayışını kaçınılmaz olarak değiştirmeye başlamıştı. Kaynaşmış, sınıfsız, imtiyazsız bir toplum aldatmacasından farklı kimliklerin taleplerinin nazara alınacağı yeni bir modele evrilmenin sancısız olabileceğini hiç kimse zaten öngörmüyordu. 2000’li yıllardan itibaren “ivme” hızlanmaya başladı. Muhafazakarlar iktidar oldu. Başlangıç söylemleri umut vericiydi. Ülkenin entelektüel sermayesini heyecanlandırmışlardı. Laik kesime mesafe AB’ye girmek için hevesle çaba gösteriyorlar, başta Kürtler ve Aleviler olmak üzere toplumun tüm mağdurlarına “çiçekler” atılıyordu. Devletin her kademesinde yeniden bir yapılanma başlamıştı. “Merak etmeyin, gelişkin demokrasilerde ait olmaları gereken seviyeye çekiyoruz onları” diyorlardı. Ekonomide liberal bir çizgi tutturmuşlar, biraz da dünya konjonktürünün yardımıyla başarılı bir performans oluşturmuşlardı. Ancak, “laik kesim” denilen kitlelere yönelik tutumları, anlaşılmaz şekilde hep mesafeli kalıyordu. Hukuktan bürokrasiye bu kesime yönelik hoyrat anlayışın adeta bir silah gibi kullanıldığı izlenimi pekişmeye başlamıştı. Bu arada toplumun diğer mağdurları sabırsızlanıyordu. Muhafazakarlar, tamam kuyudan çıkmıştı. Ama geride kalanlara bir türlü “ipi” uzatamıyorlardı. AB’ye olan ilişkiler “tavsamaya” başlamıştı. Dış politikada mezhepçi bir algı ile yepyeni yaklaşımlar üretiliyordu. Ülkede kutuplaşmalar artıyordu. Derken... Bugünlere geldik. Ülkeyi geriyor Muhafazakar iktidar evrensel demokratik ilkelere, onun gereklerine inançsızlığını her kesime giderek hissettiriyor. Bağlı olarak, “uluslararası toplum iskelesinden” uzaklaştığı ölçüde otoriterleşiyor. Bugün gelinen noktada muhafazakar iktidar, gücünü aşan bir ağırlık talep ediyor, ülkeyi geriyor. 76 milyon insanıyla çok farklı renkler barındıran bir ülke, kim ne derse desin “demokratik mutabakat” dışında huzuru bulamaz. Demokrasi, tarafların birbiriyle yenişemeyip uzlaştıkları rejimin adıdır. Bu ülke 60 yıllık demokrasi, hatta 150 yıllık “batı” yürüyüşünde, kendi çapında bedeller ödemiştir, ödemektedir. İktidara oy vermeyen kesimler “gitti askeri vesayet, hoş geldi muhafazakar vesayet” oldu bittisini kabullenemez. Kutu açıldı bir kere Kürtler, “tehdit” tınısıyla, en üst seviyelerinden evrensel demokrasi çağrısı yapıp duruyor. Aleviler, “artık bu ayrımcılık nihayete ersin” diyerek, daha kapsamlı tepkilerini erteleyip duruyorlar. CHP ve MHP yönetimleri, geçen 12 yıl içinde çok şey öğrendi. Artık onlar da kağıtların demokrasi adına yeniden karılmasına daha hazırlar. Beri yandan bu ülkede giderek lideri üzerinden kültleşen bir AK Parti gerçeği var. Bu insanlar bizlerin yabancısı olduğumuz sosyolojik hissiyatla, “dik duran” liderin mazeretsiz arkasındalar ve evrensel demokrasi onların vazgeçilmezi değil. Özetle, taraflar güçlerinin sınırlarını test etmeye kalkarlarsa bu topraklarda daha çekilecek çok acımız var demektir. Umarız bu kadim halk sağduyusu ile demokratik uzlaşıyı temin eder. Diyeceğimiz, “pandora kutusu” bir kere açıldı. Bir arada yaşacaksak, hiçbir kesimin “benim kırmızı çizgim var” lüksü olmayacak, olmamalı. Aksi takdirde işimiz zor, çok zor.",https://www.hurriyet.com.tr/yazarlar/sitki-sukurer/onumuzdeki-3-5-yil-cok-zor-26061744
Sıtkı Şükürer,Seçim sonuçlarına dair ilk izlenimler,"Nisan 01, 2014 01:05","Yerel seçimleri birlikte idrak ettik. İlk izlenimlerimiz şöyle: İzmir muhalefet nöbeti tutmaya devam ediyor. Hani oğulları savaşlarda telef olan yaşlı babanın son oğlu da sefere çağrılınca, “Söyleyin o padişaha benim zürriyetine güvenip de sağa sola savaş açmasın” demesi itirazına kalkışmadan, Türkiye CHP’lileri adına, yine onların medar-ı iftiharı olduk, bağlı olarak bermutat yine beş yıl boyunca merkez iktidarın olanaklarından sınırlı yararlanmaya bir güzel teşne olduk. Doğrusu, insanın bizi yıllarca dolduran İstanbul ve Ankara entelisiyasına kızası geliyor. Kardeşim bir kere de siz CHP’li oluverin de biz size özenelim. Hep “size sevdanın yolları, kamu yatırımları, bize kurşunlar.” Neyse, şaka yapıyoruz. Ama “her şakanın bir ciddi” tarafı da vardır. Neticede İzmir demokratik tercihini yapmıştır ve iradesi yine ters makasta tecelli etmiştir. Hayırlara vesile olmasını dileriz. Sayın Başbakan’ın balkon konuşması için verdiği fotoğraf çok ilginçti. Hemen arkasında ailesi yer alıyordu. Sayın Bilal Erdoğan bu seçim sürecinde çok malzeme oldu. Anladık ki, kendisi babası nezdinde çok önemli bir figürdür ve bu öyle geçici bir durum değildir. Balkon fotoğrafı bu durumu teyit etmiştir. O halde bundan sonrasına dair Sayın Bilal Erdoğan’a adeta bir “Başbakan vekili” muamelesi yapılacağı kaçınılmazdır. Başbakan belki farklı hissiyatlarla bu tercihi yapmış olsa dahi, başta bürokrasi ve parti teşkilatı meseleyi böyle anlayacak ve genç Erdoğan ilave bir itibara muhatap olacaktır. Seçim süreci Sayın Başbakan’ın bir karakter özelliğini daha da belirgin hale getirdi. Sayın Erdoğan “kontura sürkontur atan” bir kişilik. Dikine, tavizsiz yürüyor ve esnemeyi zafiyet addediyor. Kabul etmek gerekir ki, bu tavrı millet nezdinde itibar gördü, görüyor. Artık, kendini daha da güçlü hisseden bir başbakanımız var. Hal böyle olunca Sayın Abdullah Gül’den Sayın Bülent Arınç’a, tüm “arada derede” kalanlara, bundan sonrasına dair ihtiyaç hissetmeyecektir. Bize göre bu seçimler AK Parti’nin kurucu kadrolarının infazı olmuştur. Yine balkon konuşmasından aldığımız izlenim, Sayın Başbakan’ın cumhurbaşkanlığına aday olmaya karar verdiğidir. Anlaşılan seçim sonuçları, haklı olarak Sayın Başbakan’ı morallendirmiştir. Şayet seçilirse “fiili Başkanlık Türkiye’sine” milletçe hoşgeldik. Seçimlerde muhalefet, kim ne derse desin, hayal kırıklığına uğramıştır. Hani, sadece “yolsuzluk edebiyatı” ile yürütülen kampanyadan bu kadar sonuç alınırdı, diyebilirsiniz. Bu eksik yorumdur. Doğrusu, değerlendirmelerin ülkedeki sosyolojik yarılmalara göre yapılması gerçeğinin bir kere daha ortaya çıkmasıdır.",https://www.hurriyet.com.tr/yazarlar/sitki-sukurer/secim-sonuclarina-dair-ilk-izlenimler-26125954
Sıtkı Şükürer,Burası Türkiye,"Mart 09, 2014 01:25","BU ülkede merkez sağ anlayışta bir alternatifi olmadığı müddetçe iktidar partisinin oylarının çok fazla düşeceğini kimse beklemesin. Diyelim, yolsuzluk iddialarından etkilenen muhafazakar bir seçmensiniz. Buradan hareketle aklınız biraz karışsa bile, örneğin hemen CHP’ye yönelmeyeceğiniz aşikardır. Sizi siz yapan değerler, binlerce bileşenden oluşur. Neticede önceden oluşmuş bir dünya görüşünüz, hayata bakış açınız vardır. Kimlikleriniz, tarikatınız, menfaatleriniz ve daha pek çok unsur sizin siyasi duruşunuzu katılaştırmıştır. “Öyle bile olsa” dersiniz ve “eliniz” hayatınız boyunca itiraz ettiklerinize gitmez, bildiğinizden vazgeçmeme hissiyatı “oyunuz” istikametine egemen olur. Ta ki, aynı mahalleden bir alternatif oluşuncaya kadar. Kısa vadede de böylesi bir durum gözükmüyor. Hatırlayın, şike söylentilerinin en inandırıcı olduğu dönemlerde dahi Fenerbahçe’liler büyük ölçüde yönetimlerine toz kondurmaya yanaşmamıştı. Bu ülkede “Siyasi kanaat” biraz da böyle bir şeydir. Bu sebeple, gelişmeler her türlü sansasyona rağmen 30 Mart’a, bugünkü kadrosuyla AK Parti’yi ulaştırırsa, kimse, özellikle muhalefet çok fazla beklenti içine girmesin. İbre, belki biraz aşağıya eğilir, ama o bildiğimiz sosyolojik duruşlar pek fazla değişmez. İnsaf kurudu Adam, gözümüzün içine baka baka “günah işleme özgürlüğümüz var” diyor. Hesap sadece “Yaradan’a” verilirmiş, peygamberimizin sünneti günahları örtme yönündeymiş. Bakın, hiçbir din, hele İslam bu denli kullanılmaya müstehak olamaz. Her din, neticede insanlığa “iyiliği, düzgün olmayı, yardımseverliği” öğütler. “Çalma, çırpma, yalan söyleme, ailene, çevrene sahip çık” der. Her ilahi mesajın, her dinin final tahlilde özet talebi budur. Şüphesiz, talep ettiği bu güzellikler için, hatırlatmalarını diri tutacak, disiplini temin edecek usulü kurallarla kendi anlayışını beslemeye çalışır. Oruç tutmak ta böyledir, namaz kılmak, hamurlu yiyecek yememek yada şükran gününü kutlamak… Ve yine her din zenginleştirilmiş külliyatı ile, sadece ve sadece bahse konu özet talebini işaretler. Ancak, ne yazık ki zenginleştirilmiş külliyat kendini akıllı zannedenlere çarpıtılmış fırsatlar verebiliyor. 6666 ayetli bir kutsal metin, hangi sebeple söylendiği araştırılmadan kullanılamayacak hadis ve sünnetler, gelenekler, tefsirler, fetvalar... Maalesef iyi niyetli olmayanlara bağlamından kopuk yorumlar ve kurnaz sonuçlar çıkartmaya imkan sağlıyor. “Günah işleme özgürlüğümüz varmış, hata yaptıysak bile kimse karışamazmış.” Yuh yani. Ergen tepkileri “AK Parti’nin oyları fazla düşmez” dedik. Aynı şey, yerelde, İzmir için de geçerli. CHP’de aday gösterilmeyen bazı eski belediye başkanları, bildiğiniz gibi başka bir partiye yöneldi. Bakın, çok çok özellikli biri değilseniz, bu kutuplaşma ortamında böylesi yaklaşımlar seçmen nezdinde itibar görmez. Bu tercihte bulunan kişilerin bir yanılgı içinde olduğunu düşünüyorum. Bu işler kendinize abartılı değerler yakıştırmanızla ya da tartışmalı anketlerden beslenerek medetlenmeyle pek olmuyor, olmaz. Keşke, duruşlarını bozmasalardı ve kendilerini tercih etmeyenleri eksiklendirselerdi. Gün geçer, devran döner tekrar bir şans yakalayabilirlerdi. Şimdi, gemileri yakmaları bir yana... Hadi, daha öte yorum yapmayalım, seçim sonuçlarını bekleyelim.",https://www.hurriyet.com.tr/yazarlar/sitki-sukurer/burasi-turkiye-25967932
Sıtkı Şükürer,Nöbet teslim edilebilmelidir,"Mart 16, 2014 01:11","AK Parti Türkiye’nin realitesi. Tamam, liderin ağırlığı çok fazla. Ama zannetmeyin ki Tayyip Erdoğan olmaz ise AK Parti biter. Neticede merkez sağ, hali hazırda AK Parti üzerinde konsolide olmuş durumda. Eskiyi örneklemeyin. Geçmişte siyasi partiler askeri vesayetin müdahaleleri ile tahrip ediliyordu. Şimdilerde, çok şükür böylesi bir tehlike yok. Dolayısıyla, kişiler gelir, geçer, daha mutedil, daha paylaşımcı, kucaklayıcı yeni liderler gelir. Zamanlamayı kestirmek güç olsa da, günün sonunda demokrasiyi oturtacaksak daha sakin ve hoşgörülü bir ortam oluşturmaya mecburuz çünkü. Esasında, ABD’de niçin Başkanlık süresinin 8 yılla sınırlı olduğunu ya da Avrupa demokrasilerinde parti liderlerinin belirli periyodlarla değiştiğini hatırladığımızda, asıl olanın kişiler değil kurumsal yapılar olduğunun idrakine varıyoruz. AK Parti’nin üç dönem kuralı böylesi bir kavrayışa işaret ediyordu. Doğruydu. Umarız, Ortadoğululuk genlerimiz galebe çalmaz, bu demokratik ilkeye sahiplenilmeye devam edilir. Böylesi bir yumuşamaya, tamam belki şimdi değil, ama seçim fırtınası sonrasında tüm ülkenin, hatta belki de iktidar partisinin ihtiyacı var zira. Demokrasi sindirmektir Demokrasi, tarafların birbirleriyle yenişemeyip uzlaştıkları rejimin adıdır. Başka türlü olmayacağı anlaşılınca demokrasi tek seçenek haline gelir. Birlikte bir arada yaşama mecburiyeti ister istemez herkesin katı tutumlarından vazgeçmeye razı olduğu bir zemini oluşturur. İnsanlık tarihi bu zemini inşa ederken deneme-yanılma yöntemiyle evrensel demokratik ilkeleri oluşturmuştur. Şüphesiz toplumlar bu noktaya bir anda gelmiyorlar. Bedeller ödendikçe “ham” tutumlar olgunlaşmaya doğru evriliyor. Türkiye demokrasi acemisi bir ülke. 65-70 yıllık demokrasi tarihimizden edindiğimiz acı tecrübelerle demokratik kalitemizi oluşturmaya çalışıyoruz. Artık hiç birimiz darbelerin, askeri vesayetin çare olmadığını biliyoruz. Kimliklere saygının vazgeçilmez olduğunu öğrendik, öğrenmeye devam ediyoruz. Bu ülke çağdaş batının çok öncesinde içselleştirdiği “demokrasi” gerçeğini yeni yeni kavrıyor. Şüphesiz milli iradeyi demokrasilerde en çok oy alan partiler temsil eder. Ancak temel hak ve özgürlükleri güvence altına olan evrensel demokrasi, temsili iradenin üstündedir. İktidarlar, ne kadar güçlü olurlarsa olsunlar demokratik tabanı değiştirme gücüne haiz olamazlar, olmamalıdırlar. Türkiye “çalkalana, dalgalana” bu evreye doğru hızla ilerliyor. AK Parti kendi vesayetinin mümkün olamayacağı giderek idrak ediyor, edecek. Bu ülke tekrar vurguluyoruz demokrasi acemisidir. Demokrasi dışı tutumlarının kazananı olmuyor. Bu anlamıyla ham yaklaşımlar toplum vicdanında mahkum ola ola, gün gelecek, ki yakın gelecektir, başlangıçta belirttiğimiz cümle daha bir anlam ve önem kazanmaya başlayacaktır. “Demokrasi, tarafların birbirleriyle yenişemeyip uzlaştıkları rejimin adıdır.”",https://www.hurriyet.com.tr/yazarlar/sitki-sukurer/nobet-teslim-edilebilmelidir-26015062
Sıtkı Şükürer,Cemreler düşüyor,"Şubat 23, 2014 01:15","BU sene bahar erken geldi. Tabiat uyanmaya başlayınca, hele Ege’de yaşıyorsanız sanki tüm kirlenmişliklerinizden arınma duygusu hissedersiniz. Bahar, daha iyi, daha düzgün, daha kararlı olmanın, ezcümle yeni başlangıçların bir vesilesidir aslında. Hayat, hiçbir şey için asla geç olmadığını kanıtlar tomurcuklanan çiçeklerinde. Ve, aynı zamanda hiçbir konuda umutsuzluğa kapılmamazı öğütler çağla bademin kütürlüğünde. Diyeceksiniz, dertlenmelerimizde ertelemedir bu güzel havalar, çılgın bahar bu anlamıyla “yalancıdır.” Lütfen, öyle düşünmeyin. İçine sıkıştığınız “vagon” ve pencerelerinden gördüğünüz dünyadır esas yalancı olan. Nihai hakikat bahardır, baharın tazeliğinin getirdiği hazzın içimizdeki insani tınıyı kendimize hatırlatmasıdır. Yaralı kuşlar KENTİMİZDE yerel seçimler için bazı mevcut CHP’li başkanların tekrar aday gösterilmemesi “çarşıyı karıştırdı”. Vaktiyle kendileri de başkalarının yerine aday olmamışlar gibi, bazı başkanlar garip bir “kazanılmış hak” duygusuyla sanki “mülkiyet ihlali” tepkisi koydular. Tamam, Siyasi Partiler Kanunu ve seçim yasalarının daha demokratik hale getirilmesini hep savunuruz. Örgütün, seçmenin eğilimlerinin nazara alınmasının faziletlerinden bahsederiz. Ama zamanında kendilerini oraya getiren iradeye ses çıkarmayanların bugün tavırlanmalarını ikna edici görmek zordur. Hoş, rakip partilerin bünyesinde bu konularda tek çatlak ses çıkmamasını da, herşeye rağmen CHP’nin demokratik kültürün daha gelişkin olmasına bağlamak icap ediyor. Hak verilebilirdi ama Maalesef, lider sultası, merkezi otorite gibi kavramlar bizim gelişmiş demokrasimizin(!) gerçekleri. Kaliteli demokrasi bu coğrafya için hayal. Dolayısıyla bu ve buna benzer hususlar “parti disiplini” gibi muğlak bir kavrama teslim ediliyor. Her neyse, CHP’deki tepkilerin ilkeli bir siyaset anlayıştan kaynaklandığını hissetsek, böylesi bir samimiyeti bizlere geçirmiş olsalar onlara hak verilebilirdi. Ancak bunun böyle olmadığını hepimiz biliyoruz. Mamafih, isteyenin istediği yerden aday olması da demokratik bir haktır. Ama yine de bir “bencil tınıyı” hissetmeden edemiyorsunuz. Fevri davranışlar, tıpkı keskin sirkenin küpüne zarar vermesi gibi en fazla bu değerli insanları yıpratır. Ne diyelim, sanki bu durumu içlerine sindirip, vakur duruşlarını korusalardı daha yakışacaktı.",https://www.hurriyet.com.tr/yazarlar/sitki-sukurer/cemreler-dusuyor-25869972
Sıtkı Şükürer,Bugün seçim var,"Mart 30, 2014 01:28","BUGÜN seçim günü. Konuştuk, tartıştık, kaynadık, celallendik ve nihayet sandık başına geldik. Tamam, bu seçim sadece bir yerel çizgisini çok aştı, genel siyaset ağırlığını çok fazla hissettirdi. Ama netice itibariyle biz yerel yöneticilerimizi seçeceğiz. Onlara beş yıl yetki vereceğiz. Beş yıl uzun bir zaman. Diyeceğimiz, bugüne dair sıcak siyaset telakkilerimizin değişeceği, köprülerin altından pek çok suların akacağı, bambaşka fotoğraflarla hayata devam edeceğimiz bir kontrata imza atacağımızdır. Dengeli tercih önemli Belki bugün kutuplaşmanın getirdiği heyecanlarla aday kalifikasyonlarını ikinci plana almaya çok meyilliyiz. Hani o sevimsiz benzetmeyle, gönül verdiğimiz parti “odunu” bile koysa oyumuzu alma hususunda bir sıkıntıyla karşılaşmayacak. Ama, beldemizin kaderi bu insanların nitelikleriyle çok yakından ilişkili. Bu işin, bir yıl sonrası var, iki yıl, üç yıl, dört yıl, beş yıl sonrası. Dengeli tercihler, bu anlamıyla çok önem arz ediyor. Hayatın bize öğrettiği bir şey var. Bu halk siyasetin kendisini bu denli yormasına sürgit müsaade etmez. Mütemadiyen yüksek gerilim bizlerin gündemini istila edemez, etmemeli. Ümitleri canlı tutuyor Dolayısıyla bu duruma sebebiyet verenler, hiç şüpheniz olmasın yakın gelecekte vazgeçilmez olmadıklarını göreceklerdir. Bu topraklardan kimler geldi, kimler geçti. Artık yeter. Hepimizin huzura, sakinliğe ihtiyacı var. Hepimizin kendi işine, gücüne, hayatın normal akışına dönmeye hasreti var. Kendini, psikolojilerimizi tahrip eden bir garip ve abartılı misyona adayan siyasetçileri bu ülke taşıyamaz, taşımayacaktır. Daha önümüzde cumhurbaşkanlığı ve genel seçimler var. Kusura bakmasınlar, “bardağımız doldu”. Nasıl olur bilemiyoruz, ama ciğerler patlamadan bu hoyrat 100 metre temposu artık yavaşlamalı. Bu tempoyla ne cumhurbaşkanı seçilir, ne de genel seçim yapılır. Neyse, iyi ki sandık var, iyi ki kör topal demokrasimiz bir deneyim daha yaşayarak, daha bir derinleşiyor, olgunlaşıp yumuşayacağına dair ümitlerimizi canlı tutuyor. Müesses nizam BİR “Ayı”, bir kadını kaçırmış, “dişisi” yapmış. Aradan epey zaman geçmiş. Derken, köylüler ayıyı kıstırıp vurmuşlar, kadını inden çıkarmışlar. Fakat o ne! kadın üzgün. Neden diye sormuşlar. “Ayıydı, uyuydu ama kocaydı”, demiş. En eleştirilen “nizam”, nizamsızlıktan iyidir. Eskinin vesayetçi düzenini özlemiyoruz ama devletin çivisinin çıktığı bir ülke profili, kendimizi bir an önce toparlamazsak fıkradaki tehlikeye işaret eder. Futbol ve demokrasi HİÇ düşündünüz mü? Biz “futbolu” mu seviyoruz, yoksa tuttuğumuz “takımımızı” mı? Renklerine olan aşkımız seyir zevkimizin çok mu ötesindedir? Pek çoğumuz için bu soruların yanıtı bellidir. Biz “takım” tutarız arkadaş. Yeter ki yensin, gerisi hikayedir. Peki, biz demokrasiyi mi seviyoruz, yoksa gönül verdiğimiz siyasi partiyi mi? Bunun da yanıtı bellidir ve sonuçları bir önceki kadar masum değildir, hatta acıdır.",https://www.hurriyet.com.tr/yazarlar/sitki-sukurer/bugun-secim-var-26109931
Sıtkı Şükürer,Salyangoz satıcıları,"Ocak 12, 2014 01:14","GELİŞKİN demokrasiler, “inceltilmiş, naif” taleplerin karşılık bulduğu, düzlemlerdir. Sınırlı sayıda insan bile, kendilerine yönelik bir haksızlığı dile getirdiklerinde, şayet eylem veya söylemlerinin toplum vicdanında bir yansıması varsa, başta medya olmak üzere herkes onlara sahiplenir. Bağlı olarak, karar vericiler de bu talepleri kaale almak zorunda kalır. Böylesi bir güvenceyi hissediyor olmak, aslında insan olmanın onur ve bilincini solumaktır. Kaba demokrasilerde ise bireyler, sandıktan sandığa hatırlanır. Hele oylar kemikleşmiş ve sizler de azınlıkta kalacak kesimlerin insanlarından bellemişseniz, beklentilerinizin hiçbir kıymet-i harbiyesi yoktur. Bu durum çoğu zaman bir azınlık psikolojisi yaratır. Kendi içinizde celallenseniz de, yaşanan her hayal kırıklığı özgüven kaybınızı pekiştirir. Zaman içerisinde “kapanmayı” tercih eder hale gelirsiniz. Oluşturduğunuz “odacıklar” içinde çemberin hergün biraz daha daraldığını görerek ve elinizden hiçbir şey gelmediğini hissederek yaşamaya çalışırsınız. Bu haldeyken bile, “bastırılmış kızgınlıklarınız” sürekli bir mucizeyi kollar. Bazen, güçlülerin paylaşım mücadelesinde oluşan bir çatlak bir anda sizi umutlandırır. Sanki ilahi adalet tecelli ediyordur. Yahut siz öyle zannedersiniz. Hiçbir dahlinizin olmadığı bir takım gelişmelerin size değmeyeceğini, hemen fark etmezsiniz. Sonra... Sular durulur. Kağıtlar yeniden karılmıştır ve masada yine yoksunuzdur. Tekrar kendinize dönersiniz. “Yahu”, dersiniz, “salyangoz satmak ne zaman bereketli bir iş olacak?” Yerel seçimler hep farklıdır SİYASET, tarafların ortadaki gerçeklerin kendi işine gelen kısmını ön plana çıkartma gayretidir. Ülke siyasetinde iktidar, “dış güçler”, “paralel devlet” derken, muhalefet yolsuzluk, rüşvet vurgusu yapıyor. Yerel siyasette de durum farklı değil. Muhtemelen, AK Parti, Binali Yıldırım’ın teknisyen kimliğini öne sürerek, kent gelişimine katkı yapacak projeleri vaat edecek, CHP ve Aziz Kocaoğlu ise İzmir’in farklı duruşunun devamlılığının önemine işaret edecek. Şüphesiz normal olanı, her seviyedeki seçimlerin, rejim kaygılarından arınmış şekliyle kimin daha özgürlükçü olduğu, hayatı kolaylaştıracak hizmetleri hangi tarafın verebileceği, ekonomik performansın hangi parti tarafından daha iyi gerçekleşebileceği beklentileri üzerinden şekillenmesidir. Ancak, maalesef ülke böylesi bir görüntü vermiyor. Bağlı olarak tırmanan kutuplaşmalar, özellikle yerel seçimlerde adayların kaliteleri üzerinden ayrım yapılması esnekliğini azaltıyor. Mamafih, yerel seçimler genel seçimlere benzemez. Her ne kadar siyasetçiler, yaşanacak her seçimi “Cumhuriyet tarihinin en kritik seçimi” olarak lanse ederek, politik kutuplaşmaya davet çıkarsalar da, seçmen kendi rasyonelini belirlerken yerel seçimlerde daha az baskı hisseder. Hatırlayın son yerel seçimde iktidar partisi, genel seçimlerde yüzde 47 olan oy oranını yüzde 38’e düşürmüştü. Diyeceksiniz ki, “bu defa politik atmosfer çok yüksek, o sebeple ‘makro gerekçeler’ oy eğilimlerini belirleyecek”. Biz, “yine de çok emin olmayın” deriz. Ruhumun çirkinliği yansır yüzüme TÜRKİYE’de, hele İzmir’de liberal demokrat olmak çok zor zanaattır, Zihninizi, size yüklenen değerlere paralel, “vasatın” hizmetinde çalıştırmadığınızda, kabullerin konforuna yaslanıp, ezberlerinizi zorlamadığınızda hiçbir sorunla karşılaşmazsınız. Ancak “entelektüel namus” diye bir kavrama itibar ediyorsanız, dertlendiğiniz konulara dair sıkıntıya talip olmuşsunuz demektir. Hele köşe yazısı yazısı yazıyorsanız, mail adresiniz orada yazılıyorsa, her türden katı tutum sahiplerinin açık hedefi haline gelirsiniz. Bazen sizi bir siyasi görüşün “yalakası” ilan ederler, kimi zaman satılmış olursunuz, en çok da fiziğiniz üzerinden yapılan nitelendirmelerde özgüven kaybına uğrayıp, “yahu yoksa haklılar mı?” deyip, aynalara bakarsınız. Esasında katılımcı okur, iyi bir şeydir. Okunduğunuzu hissetmek hoş bir duygu verir size. Agresif okur da itirazlarınız içine girmez. Ama “hakaret” edeni... İşte o olmuyor. Böylelerini demokratik hoşgörü potasında değerlendirmek doğru değil. Hoş, kişisel planda bu tiplere de “eyvallah” diyoruz ama bu tercihimizin yanlış olduğunu da ifade etmek isteriz. Devlet usuldür HEPİMİZİN ağzında bir laf var. “Devletin çivisi mi çıkıyor”. Esasında devlet millete servis için kurulmuş bir ‘garson’dur. Bu soyut varlık, hizmetlerini memurlarıyla verir. Bürokrasinin sağlıklı ve şaibesiz işleyebilmesi için, zaman içerisinde oturmuş bir kaide vardır. Devletde “usul muhtevanın önündedir”. Bu ilkeye, ilk etapta “içerik, öz, nasıl olurda biçimin önüne geçer” diye itiraz edebilirsiniz. Bunun yanıtı, bir başka türlüsünün çok daha fazla sakınca yaratacağının bilinmesidir. Nitekim, geçmişten bugüne yargı ve yürütme bürokrasisi “kamu yararı, kurucu felsefe, ekonomik delil” ve benzeri kavramlarla usulde, yeni Anayasa ve ona uygun alt metinlerde açıkça yer almayan yetkileri, sadece kendilerine makul gelen gerekçelerde yorumlayıp millet hayatını daraltmıştır, daraltmaya devam etmektedir. Son zamanlarda bir “paralel yapılanma” tartışması gidip duruyor. İktidar, bunun ne menem bir tehdit olduğu algısını hepimize yerleştirmeye çalışıyor. Doğrudur, yanlıştır, meselenin o yönü bahsi diğer. Dikkatimizi çeken, var olduğu kabul edilen bu “tehdit” ile mücadele yönteminde “usule özenin” diğer deyişle “başlangıç çerçevesinin” sanki fazla önemsenmiyor olması. Örneğin cumhuriyet savcılarının yetkilerini, aksine bir düzenleme olmadığı müddetçe, istediğiniz kadar kendinizi haklı görün, “sübjektif” değerlendirmelerle kaale alma veya almama hakkını kimseye vermez. Hukuk, “ben kıldım oldu” anlayışının olduğu bir yerde, haklı olup olmadığınızdan bağımsız olarak, soldurulursa, zaten sallanan demokratik kalitenize bir öldürücü darbe daha vurulmuş olur, demokrasiden vazgeçtik, otokratik bir devletin idamesi dahi tartışılır hale gelir.",https://www.hurriyet.com.tr/yazarlar/sitki-sukurer/salyangoz-saticilari-25549398
Sıtkı Şükürer,Sanki Pompei,"Ocak 05, 2014 01:12","DIŞ güçlerin AK Parti’den ve Tayyip Erdoğan’dan vazgeçtikleri varsayımını kabul ediyorsak, “onlar, bu işi nasıl planlardı” diye beyin jimnastiği yapabiliriz. Bir kere gözden uzak tutulmaması gereken husus, AK Parti’nin yüzde 50 halk desteğine sahip olmasıdır. Soğukkanlı bir akıl, herhalde ilk önce AK Parti’ye bir seçim yenilgisi yaşatmak isteyecektir. Önündeki ilk “imkan” yerel seçimlerdir. Yerel seçimlerden önce bu hükümeti düşürmek, sonrasına dair çok “kör gözün parmağı” operasyonu olacağından, “soğuk akıl” bu yöntemi mümkün olduğunca tercih etmez. O halde mart ayına kadar “itibarsızlaştırma” bombaları peşi-sıra gelecektir. Bu projede başarı sağlanır, mesela AK Parti desteği yüzde 30-40 bandına çekilirse, ivme tersine dönmüş olacak, sonraki aşamada cumhurbaşkanı ve genel seçimlere ya “topal ördek” bir iktidarla ya da AK Parti’den ayrılacak milletvekilleri, CHP ve MHP koalisyonu ile gidilmesi sağlanmaya çalışılacaktır. Devlet gücü elinden alınmış bir AK Parti’nin, 12 yıllık iktidarı müddetince vermiş olduğu malzemelerden hareketle, “atomize” bile edilmesi ihtimal dahilindedir. Hele ana arter basın, üzerindeki “rezerv”in kalktığını hissederse, kamuoyu bambaşka şekillenir. Diyelim, AK Parti yerel seçimlerde başarılı oldu. Bu durumda Tayyip Erdoğan Çankaya’ya çıkar ve tüm hesaplar, kalanlar üzerinden yeniden yapılmaya başlanır. Neticede Türkiye bir Mısır da değil. Bu projenin taşıyıcı kolonu CHP’dir. Bu amaçla CHP içindeki ulusalcı kesimler süratle etkisizleştirilirken, bu partiyi merkez ve merkez sağ makyajla hazırlamak icap eder. Mansur Yavaş’tan Sarıgül’e bu yeni anlayışa zaten CHP yönetim kadrolarının itiraz etmedikleri anlaşılmaktadır. Bu arada, merkez sağ ve muhafazakar bir müktesebattan gelen yepyeni bir lider adayının eş zamanlı olarak tedavüle sokulması beklenebilir. Bu isim kim olur, bunu zaman gösterecektir. Hizmet hareketinin bu projeye koyduğu katkının, ileride nasıl sindirilebilir bir paylaşıma konu olacağı ayrıca düşünülecektir. Yerel seçimlere kadar, itibarsızlaştırma projesine destek anlamında, barış süreci, “berhavaya” yol açmayacak şekilde provoke edilebilir. Şayet, AK Parti ve Tayyip Erdoğan umulandan dirençli çıkar ve havayı tersine çevirmeye başlarsa, bu defa mart ayı beklenmeksizin, orada AK Parti’nin halk desteğinin azalmadığı ihtimaliyle yüz yüze gelmemek için, hükümeti düşürme atağı erkene alınmaya çalışılabilir. Bakın, böylesi senaryoları yazıyor olmamız bile ne acıdır. Ancak kılıçlar o kadar çekilmiştir ki, bildiğimiz bundan sonrasının hiçbir şey olmamış gibi devam etmeyeceğidir. İktidarın da “elinin armut toplamayacağını” herkes görüyor. Yıpratma politikalarına ekonomik çalkalanmaların yaratacağı “fayda” da eklenirse, döviz kurlarından rating kuruluşlarına bir kakofoni de kimseyi şaşırtmayacaktır. Hukuk yoksa devlet yoktur Bu aşamada “yolsuzluk, rüşvet” tartışmalarını da ikinci plana atmamak gerekiyor. Makro siyaset tamam da, kamu oyunu “ayakkabı kutusu” daha fazla ilgilendiriyor. Emniyet, yargı, şöyle böyledir. Ancak evler, kahvehaneler “bunlar götürdü mü kardeşim” sorusuna yanıt arıyor. İktidar, bir yandan kendisine yönelik operasyonu bozmak, ama öte yandan kamuoyunda beliren bu şüpheyi de tatmin etmek zorunda. Fakat, iktidar hiç de böylesi bir izlenim vermiyor. Ötesinde, sanki kalıcı bir hesaplaşma duygusunu hemen her kesime hissettiriyor. Yargı erki hepimizin zihninde tartışılır hale geldi. Bu duruma büyük ölçüde iktidarın söylemleri yol açıyor. Yani hukuka güven sarsılırsa, o zaman akla bir reklam sloganı geliyor. “Devletten hukuku alın, geri neyi kalır ki”. Altını olan kuralı koyar Pek çoğumuzun pek sevdiği bir laf vardır. “Bu ülke 150 yıldır yüzünü batıya çevirmiştir”. Bağlı olarak “onlar” gibi olmaya çalışmak, nerede ise milli politikamız olmuştur. Avrupa Birliği tam üyelik hedefi de bu amacın gerçekleşmesinin doruk noktası olarak saptanmıştır. Avrupalı gibi olmamız ekonomik ve kültürel zorluklar içerse de bu çabadan vazgeçmeme kararlılığı hep gösterilmiştir. Şüphesiz “Batı” Avrupa’dan ibaret değildir. Bu anlamıyla özellikle 2. Dünya Savaşı’ndan sonra ABD ve İsrail’le stratejik yakınlıklar oluşturulmuş, olabildiği ölçüde “uyumlu takım arkadaşı” gayretinde bulunulmuştur. Esasında bu tercih sadece bize özgü değildir. Tarihin bu kesitinde “Batı” dünya ekonomik metropolüdür. Vaka, eğilim Uzak Doğu’ya kaymaya başlamışsa da son 150 yıldır Batı, zenginliğin teraküm ettiği, bağlı olarak ekonomi ve siyasetinin yönlendirildiği “merkez” konumundadır. Batı’ya bağımlılık, bugün Rusya için de geçerlidir, Çin, Japonya yada Güney Amerika ülkeleri için de. Dünyada hiçbir ülke direkt ve endirekt merkezden bağımsız bir menfaatı kolay kolay gerçekleştiremezler. Şimdi, AK Parti işte bu “merkez”in, çerçevesi dışında hareket etmeye çalışan ve bu yüzden “istenmeyen” bir görüntü vermektedir. Sayın Başbakan’ın, “tam bağımsız olalım, istiklal savaşı verelim” söylemlerine itibar etmesi, kendisine kesilen bu “ceza”yı tırmandırdığı anlamındadır. Bu yaklaşım, Türkiye’nin alternatif bir güç odağı oluşturabileceğine dair bir inancı ifade etmektedir. Peki bu gerçekçi midir? Tamam, bu ülke büyük bir imparatorluğun mirasçıdır, böylesi bir hars kültürel kodlarımızda mevcuttur ama “an itibariyle”, son derece batıya bağımlı kırılgan yapısıyla, 800 milyar dolarlık bir ekonomik büyüklük, maalesef bu “dayılanmayı” gerçekçi kılmamaktadır. Bu dediğimiz, ülkeye güvenmemek, potansiyellerinin farkında olmamak olarak değerlendirilmemelidir. Öyle ya da böyle, özlediğimiz demokratik standartlardan yaşam kalitesine, insani gelişmişlik indexlerinden kişi başı gelire kadar cürmümüz ortadadır. Onlarla birlikte, onlar gibi ve onlarla uyumlu olmadığımız takdirde, bu “kahpe dünya” bize, şu aşamada “problemli bir üçüncü dünya” ülkesi dışında fazla bir seçenek bırakmamaktadır. AK Parti’nin kendisinden vazgeçilmesi karşısındaki isyanını anlayabilirsiniz. Hatta hak verebilir, adil bulmayabilir, milli iradeye saygısızlık addedebilirsiniz. Ama ne çare ki zamanında AK Parti’yi de iktidara getiren güçler farklı değildi. Getirdiler kısmını es geçip “götüremezler” söylemi, bu söyleme halk desteği pekiştirme çabalarını, diyelim, samimi bulmadınız, “senin tercihlerin buna yol açtı”, dediniz, yine de bir “oh olsun” duygusunu “mandacı bir sevince” dönüştürmemek gerekiyor. Herşeye rağmen ülkemizde “demokratik çerçeve” yerinde duruyor. Tamam, günün sonunda bu ülke bir tecriti göze alamayacağına göre, kazananın eninde sonunda kimin olacağı belli, ama hani o meşhur “altın kuralın” bu denli katı olması insanın içini de acıtıyor. “Altını olan kuralı koyar.”",https://www.hurriyet.com.tr/yazarlar/sitki-sukurer/sanki-pompei-25500485
Sıtkı Şükürer,Ne seninle ne sensiz vaziyetleri,"Şubat 09, 2014 01:11","EKONOMİDE hareketli bir dönem yaşanıyor. Gezi olayları ile başlayan ve 17 Aralık süreciyle alevlenen iç politik gelişmeler, Amerikan Merkez Bankası’nın piyasaya pompaladığı parayı tecriden azaltmaya başlaması, seçimlerin popülist önlemler için iktidara baskı yaratıyor olması, her türden spekülatif yorumlara sebep oluyor. Böylesi anlarda bizim gibi insanlar, ne olup biteceğini, değer verdikleri ekonomistlerin yorumlarından izlemeye çalışıyor. Bu çerçevede bire bir görüşmelerde de bulunuyoruz. Bu kişiler, genelde ülkenin demokratik kalitesindeki esnemelerden tedirginlik duyan ve bu yüzden mevcut iktidarın devamına yönelik soru işaretleri taşıyan insanlar. Ama aynı insanlar, sanki ağız birliği etmişçesine AK Parti’nin yerel seçimlerde oylarının yüzde 40’ın altına düşmesini, ekonomik problemleri derinleştirici bir faktör olarak görüyor. Bu düşüncelerini gerekçelendirirken de, değişimin habercisi sayılacak bu durum gerçekleşirse muhalefetin parçalı yapısıyla istikrar vaat eden bir alternatif oluşturmayacağından endişe ediyor. Yani bir nevi “ne seninle ne sensiz” vaziyetleri. Galiba, özellikle CHP’nin seçim stratejilerini salt siyasi konularla sınırlı tutmayıp, ekonomide de güven veren programlar oluşturması, ana muhalefet açısından bir ihtiyaç gibi gözüküyor. Geçenlerde ESİAD’a konuk konuşmacı olarak gelen CHP Milletvekili Hurşit Güneş, “işte Tobin vergisinin tam zamanı” diyerek ülkeden çıkan paraya vergi önermesi ile kanımızı dondurmuştu. Sanki CHP’de Kemal Derviş’in sazı eline alma vakti geldi geçiyor. Aksi halde, ekonomik endişeler politik tereddütleri bastırır, muhalefet partilerine gönül vermiş bile olsanız, o konuştuğumuz çoğu “beyaz Türk” ekonomistlerin deyişiyle, sandıkta “bir el titremesi” mukadder hale gelir. Hişt hişt sakin ol, sinirlerine hakim ol KONU “Beyaz Türklerden” açılmışken bir gözlemimizi paylaşmak istiyoruz. Beyaz Türk derken, daha ziyade kıyı şehirlerinde yaşayan, cumhuriyet değerleriyle yetişmiş, genelde CHP’ye oy veren, geleneksel olarak muhafazakarlar ve Kürtlerden pek hoşlanmayan (ya da mesafeli olmayı tercih eden) insanları kastediyoruz. Bu insanlar, esasında 12 yıllık AK Parti iktidarı döneminde eskiye göre Türkiye’de birşeylerin değişmesi gerektiğinin farkına vardılar. Bu sebeple bir “beyaz bayrak” duygusu bu kitlelere giderek hakim olmaya başlamıştı. Ancak, AK Parti’nin özellikle 2011 yılından sonra, “kendi bildiğine göre bir toplum tasavvuru” yaklaşımlarından ciddi manada tedirginlik duymaya başladılar. Son gelişmelerle, kendilerinin fazla bir dahli olmasa da, mevcut iktidar yalpalamaya başlayınca, o on küsur yıl boyunca oluşturdukları empatiyi toprağa gömüp, adeta 28 Şubatçı kanaatlerine geri dönüş yaptılar. Çevreme bakıyorum. Bayağı bir demokrat çizgiye yaklaşmış insanlar, o bastırmaya çalıştıkları eski duygularını da takviyeliyerek mevcut iktidarın güncel hatalarına yönelik eleştirilerin de sınır tanımaz hale geldiler. Adeta bir “ifrit olma” hali söz konusu. Şüphesiz herkes her istediğini düşünebilir. Ancak, çok kolayından başa dönmemeliyiz. Diyeceğimiz, bu ülkenin “rövanşist” eğilimlerden artık arınmaya başlamasının zamanının geldiğidir. İktidarlar, sandık korunduğu müddetçe, gelir, geçer, değişir. Neticede, kimsenin gücü kimseye yetmemektedir. Bu gerçek anlaşıldığına göre “dozajı kaçmış antipatinin” kimseye faydası yoktur, sağlıklı bir ruh halini ifade etmez. Hepimize her zamankinden daha fazla “sağduyu” gerekiyor, hiddete, nefrete mesafelenmemiz icap ediyor. En sert muhalefet ekonomidir AK Parti, yolsuzluk ve rüşvet suçlamalarıyla, diyelim, bir biçimde mücadele edebilir. Zaten anketler “necip halkımızın” bu durumdan çok da fazla etkilenmediğini gösteriyor. Ama mevzu ekonomiye gelince iş değişir. Ekonomist Mahfi Eğilmez 2014 yılı tahminlerinde büyüme rakamlarını yüzde 1,5, enflasyonu yüzde 8,5’a revize etti. Bu öngörüler gerçekleşirse iktidarın işi hayli zor demektir. Unutmayın 2008 ekonomik krizi AK Parti’nin oylarını yüzde 47’den 38’e geriletmişti. Kutuplaşma, oyların kemikleşmesi… hepsi tamam ama gelişmeler “geçim boyutuna” gelince güvendiğiniz dağlar kaçınılmaz olarak karlanır.",https://www.hurriyet.com.tr/yazarlar/sitki-sukurer/ne-seninle-ne-sensiz-vaziyetleri-25767991
Sıtkı Şükürer,Kadrolaşma inadı kırılmalı,"Ocak 19, 2014 01:22","İKTİDAR, Cemaat’e yönelik “paralel devlet” vurgusunu yaparak bir tasfiye süreci başlattı. Meşhur bir laf vardır. “Her iktidar kendi kadroları ile çalışır.” Bu yaklaşım “yürütme” için, özellikle üst düzeyde geçerli olabilir. Ancak, “yargıda” iktidara yakınlık anlayışı üzerinden hareket edilirse, “erkler ayrılığı” ilkesi zedelenir. Şu anda zihinlerde beliren soru da budur. Tamam Cemaatçi yargı mensupları pasifize edilsin, ama yerine kimler geliyor? Neticede iktidarı kollayan bir kadrolaşma tercih edilecekse, normal vatandaş yönünden sakıncalı bulunan “öz” değişmemiş oluyor. Yargı, tarafsız, adil hissiyatını millete geçiremediği, hakim vicdanının sadece evrensel hukuk normlarından beslendiği duygusunu 76 milyon insana veremediği müddetçe, iktidarın mevcut çabasına hak vermek mümkün gözükmüyor. Bir yanlış, diğer bir yanlışlıkla düzeltilmemeli. Maalesef AK Parti’nin bu gibi konularda sicili pek parlak değil. 12 yıla yaklaşan iktidar süreleri içinde objektif liyakat esaslarına uyarak kadroları oluşturdukları izlenimi hiç vermediler. Bu yaklaşımlarında, sempatileri olduğunu bildiğimiz “İhvan”ın “sadece bildiklerinle çalış” ilkesinin izlerini görmek mümkün. Sayın Başbakan, iktidarlarının ilk yıllarından itibaren hep “sabote” edilme duygusu ile yaşadı. Esasında pek de haksız sayılmazdı. Ama artık Türkiye bu endişeyle yönetilemez seviyeye geldi. Şayet önümüzdeki seçimler yine bir AK Parti iktidarını gündeme getirecekse, bu “kadrolaşma” alışkanlığından bir an önce sıyrılmaları gerekir. Aksi takdirde “Devlet Gemisi” su almaya devam eder. Sıktılar artık BU ülkede hemen her şey siyasi tartışmalara endeksliymiş gibi geliyor. Oysa bu yaklaşım doğru değil. Tamam, uyumlu ve istikrarlı bir devlet yönetimi çok önemlidir. Ama bu ülkenin kendi içinde çalışan, çabalayan dev bir ekonomik düzeni var. Yine, maliyesinden tapu dairesine, orman idaresinden belediyelerine durmuş, oturmuş bir kamu örgütlenmesi var. Yani bu ülkede, ticaret dahil, devletin kurallarıyla hayat devam ediyor. Şüphesiz siyasi gerginlikleri herkes dikkatle takip ediyor. Ama neticede, “tüm bu rahatsızlıklar hayatın her alanını bloke edecek” diye bir durum da yok. Bir noktadan sonra, devletin kalan kısmıyla insanlar işine bakmaya başlamıştır. Hiç kimse “tepelerde tepişme sürgit devam etsin” diye iktidarları seçmiyor. Sanki her kesimde giderek, bu bitmez tükenmez çekişmelere bir ilgisizlik hali doğmaya başladı. Hele ekonomik oyuncular, tepişmenin yaratacağı sapmaları da bütçeleyerek, biraz da “lanet olsun” duygusuyla işlerine devam etmektedirler. Ha, siyasetin bu denli ”yorucu” hale gelmesinin bir faturası yok mudur? Unutmayın, 2001 krizinde, dipten gelen bıkkınlık dalgası bir seçimde pek çok siyasi partiyi tasfiye etmişti. Seçimler yaklaşıyor. Siyaset kendi bildiğince çalıp oynamaya devam etsin. Gördüğümüz, milletin ciddi manada bunlardan sıkılmaya başladığıdır. Faizler artsın mı? ŞU anda ekonomide “Faizler artırılmalı” baskısı yaşanıyor. Yüksek faiz, bu ülkenin en temel problemi olan tasarruf oranını yükselten bir faktör. Eski Merkez Bankası Başkanı Durmuş Yılmaz, tasarrufun gelirin büyüklüğünün yanı sıra getiriyle ilişkisini hep vurgular. Beri yandan, faiz artınca, sıcak parayla cari açık finansmanı kolaylaşıyor. Bu defa bollaşan sıcak para tüketimi kamçılıyor ve tasarruf oranını aşağı çekiyor. Yani, bir önceki saptamanın aksine, “faizi kontrol et, döviz kurunu serbest bırak” gibi bir sonuç ortaya çıkıyor. Bu görüşü savunanlara göre, ihracata yönelik bir ekonomi teşvik edilmiş oluyor, ülke içi tüketim mecburen kısıtlanarak uzun vadede tasarruf oranı arttırılıyor. Ama bu iş akşamdan sabaha olmuyor. Hatta bu bir yapısal dönüşüm modeline işaret ediyor. Oysa akut cari açık problemimiz için faizlerin yükseltilmesi de elzem gözüküyor. Yüksek kur, ara mal ithalatını artırmadan ihracata fayda sağlayamıyor. Bu defa ithalat artıyor. İthalatın içeride katma değerli ürüne dönüşüp ihracata konu edilmesi, sorunun çözümü olarak görünüyor. Ama bu da yapısal dönüşümü gerektiriyor. Özetle, Ar-Ge, inovasyon, markalaşma, ihracatı teşvik, ülke içi az tüketim, gönüllü ya da zorunlu yüksek tasarruf, vergi reformu… Hepsi bir arada gerekiyor, doğrudan yabancı sermaye yatırımı ve huzurlu, istikrarlı bir ülke eksik parçaları bütünlüyor.",https://www.hurriyet.com.tr/yazarlar/sitki-sukurer/kadrolasma-inadi-kirilmali-25597725
Sıtkı Şükürer,Demokratik platform en önemlisidir,"Ocak 26, 2014 01:59","TÜRKİYE’de muhalefetin özellikle de CHP’nin aklı karışık. Akıl karışıklığına bir “ikilem” sebep oluyor. AK Parti’nin Cemaat’e yönelik politikalarında onları desteklemek mı gerekir, yoksa “kenarda kalarak” bir anlamda Cemaat’e pasif katkı koymak mı tercih edilmelidir? Diğer deyişle, ehem-mühim sıralamasında Tayyip Erdoğan ve AK Parti mi daha sorunludur, Cemaat mi? Anlaşıldığı kadarıyla onlar AK Parti iktidarının devamını daha sakıncalı buluyorlar. Bu tutumlarına biraz da Tayyip Erdoğan’ın “eyvallahsızlığı” yol açıyor. Başbakan halk desteğine çok inanıyor ve güveniyor. O sebeple, muhalefet dahil her kesime “sürkontur” politikasını sürdürmekte devam ediyor. Halbuki, yaşadığımız ağır bir “Devlet krizi”dir. Dönem, pozisyonu güçlendirme hesaplarının yapılacağı bir dönem değil. Bu ülke, ekonomisinden Kürt meselesine, uluslararası toplum ile ilişkilerden yürütme-yargı çelişkilere kadar pek çok konuda “pamuk ipliği” sınırlarında dolaşıyor. Son birkaç hafta içinde, sorun diye gözüken her şey daha da tırmandı ve çetrefil bir hale dönüştü. İktidarın paylaşımcı olmayan tutumu sanki muhalefeti gizli gizli memnun ediyor. Adeta, “Sonunda, nasıl olsa çuvallarlar” umudundan medet duyuluyor. Demirel’in bir lafı vardı. “Neyin olamayacağını yaşayıp, idrak edince, neyin olacağı ortaya çıkar”. Anlaşılan muhalefet de bu ilkeyi benimsemiş. Varsayıyorlar ki, halkımız AK Parti’den yorulacak ve kendilerine yönelecek. Zannetmesinler ki, iktidar öyle “armut piş, ağzıma düş” politikalarıyla elde edilir, halk teveccühü kazanılır. Başa dönersek... Nasıl ki AK Parti’nin Cemaat’e yönelik, “çok safmışız, yanıldık” söylemi siyaseten doyurucu bir izah olarak kabul edilemezse, aynı şekilde muhalefetin de, zamanında demediğini bırakmadığı “hizmet hareketine” yönelik konjoktürel bir yol arkadaşlığı izlenimini vermesi samimi bulunmaz, geleceğe yönelik iktidar beklentisini beslemez. Neticede CHP sağlıklı bir demokrasiden yana tavır koymalıdır. Şu anda iktidarın meşru temsilcisi AK Parti’dir. Dolayısıyla CHP’nin aktif ve risk alan, ülke menfaatlerini ve demokrasinin geleceğini önceleyen bir zihniyete bürünmesi önem taşıyor. Bilahare düzeltiriz, diye düşünüyorlarsa, “Yorgan gidince kavga biter” sözünü unutmasınlar deriz. Şeyh Bedrettin ŞEYH Bedrettin’in tüm eski tüfek solcuların gönlünde özel bir yeri vardır. Kazaskerliğe kadar yükselmiş bir Osmanlı memurudur Şeyh Bedrettin. Muteberini ifade ederken “Müslümandan önce insan” diyen ve “hakikat karşısında dinler eşittir” yaklaşımını savunan bir anlayışın temsilcisidir. “Yar yanağından gayrı” her şeyin paylaşımına konu edilebileceğini ifade eden ve bu yönü itibariyle Platon’dan Marx’a bildiğimiz komünistik düzenin dini bir versiyonunu öneren kişidir. Nazım Hikmet’in Şeyh Bedrettin Destanı’nda da işlendiği üzere, sonu trajik olmuş ve Serez Bakırcılar Çarşısı’nda, Osmanlı’ya isyan suçuyla asılarak infaz edilmiştir (1352-1416). Yoldaşları, Börklüceli Mustafa ve Torlak Kemal’le (Torlak Kemal Yahudi’dir) yarattığı efsane 1935 yılına kadar unutturulmaya çalışılmış, bu tarihte bulunan bir el yazması ile yeniden gündeme gelebilmiştir. Şeyh Bedrettin’i tekrar hatırlatmamızın sebebi, onun paylaşımcı felsefesinden ziyade dinler karşısında almış olduğu tutumun birleştirici boyutudur. “Tanrı tektir, dinler de birbirinden farklı değillerdir. Aynı ağacın dalları arasındaki fark ne ise, İslam, Hristiyanlık ve Yahudilik arasındaki fark da odur”. Görüldüğü gibi Anadolu işte böylesi mümbit topraklardır. Bazı din uzmanları hizmet hareketinin dinler arası diyalog çalışmalarına mesafeli yaklaşır. Oysa bu neviden görüşlerin bir ilk olmadığını, aradığımız huzur ve hoşgörü ortamının, esasında kültürel kodlarımızda mevcut olduğunu, bu vesileyle hatırlatalım istedik. Yeni Türkiye, eski Türkiye BU ülke, askerlerin siyaset üzerindeki etkisi sınırlandırılınca bir başka evreye geçti. Her demokratı heyecanlandıran bu gelişme siyaseten ikinci planda kalmışların ülke iktidarında etkin hale gelmesiyle, özlediğiniz “Demokratik Türkiye” nihayet kurumsallaşacaktı. Mağdurlar, muhafazakarlar, Kürtler, Aleviler başta olmak üzere sıralarını bekliyorlardı. Başlangıç vuruşu muhafazakarlarla yapıldı. Kuyudan tek tek çıkılacaktı. Nitekim muhafazakar iktidar bir müddet sonra Kürtlere de ip uzattı. Alevilerle olan ilişkilerinde birbirlerine samimiyetlerini geçiremediler. Bu arada muhafazakar iktidar 12 yıla yaklaşan iktidar süreleri boyunca bazı “yalpalamalar” gösterse de, onların bencil tercihlerini aşan tarihi misyonları, adeta, “doğal müttefikleri” ile birbirilerinden ayrı kulvarlara düşmelerini engelliyordu. Nitekim, bugün gelinen noktada önümüzdeki süreçte müthiş bir iktidar mücadelesi yaşanacak. Derin saflaşmalar, olası koalisyonların görüleceği bu dönemlerde hiç kimse muhafazakarlarla Kürtlerin ayrı uçlara savrulacağını beklememelidir. Bunu biz değil siyaset sosyolojisi söylüyor.",https://www.hurriyet.com.tr/yazarlar/sitki-sukurer/demokratik-platform-en-onemlisidir-25653632
Sıtkı Şükürer,Yeni AK Parti mi,"Aralık 29, 2013 01:11","17 Aralık operasyonları başlayınca AK Parti karşıtlarını sanki erken bir heyecan sardı. Bir kere şu tespiti yapalım. Bu seviyedeki her yolsuzluk iddiası iktidarları yıpratır. Ama bizim ülkemizde bu gelişmelerin anında sonuç vereceğini kimse beklemesin. Neticede AK Parti halen iktidarda. Bu anlamıyla devleti onlar yönetiyor. Maliye, MİT, Emniyet, Hazine, tüm yürütme iktidara bağlı. Üstüne üstlük, aksi ispat edilmemiş haliyle yüzde 50 halk desteğine sahipler. Dolayısıyla, bundan sonrasına dair kolay ve kestirme tahminlere ihtiyatla yaklaşmak gerekir. Peki Türkiye’de neler oluyor? Bakınız, AK Parti’yi iktidara getiren gerekçeler, bu ülkenin toplumsal dinamiklerinin seyriyle ilişkilidir. Geçmişte çok yazıldı, çizildi. Askeri vesayet döneminin bitirilmesi, bir yönüyle Türkiye’nin demokratikleşmesi projesiydi. 21. Yüzyıl koşulları bu değişimi adeta dayatıyordu. Başta ABD olmak üzere uluslararası toplumun böylesi bir Türkiye’den menfaatleri vardı. Bu sebeple 2000’li yılların başlarında ABD destekli bir “muhafazakar iktidar” yürüyüşü başlatıldı. Vesayet dönemi mağdurları bu oluşuma destek verdi. Muhafazakarlarla başlayan değişim, dalga dalga Kürtlere, Alevilere, velhasıl tüm mağdurlara yansıyacak, ülke giderek demokratikleşecekti. İktidar paylaşılmaz Bu arada, dünya ekonomik konjonktürü de muhafazakar iktidarın yelkenlerini şişirmesine yardımcı oldu. Ekonomide kapsamlı bir yapısal bir dönüşüm yapılmaksızın, ucuz sıcak para etkisiyle bazı yıllar yüzde 9’lar mertebesinde büyüme rakamları yakalandı. Derken, özellikle 2011 yılından itibaren AK Parti iktidarında, bir takım tavır değişiklikleri oluşmaya başladı. Türkiye, “bölgesel” hatta zaman zaman “küresel” bir güç iddiası ile politikalar üretir oldu. Yaklaşımlarından dolayı “mezhepçi” bir algı oluşmaya başladı. Ama, eş zamanlı olarak İran’la, Rusya’yla, Çin’le “flörtler” yaşanır oldu. Özetle, ABD yönünden kontrolden çıkmaya eğilimli bir AK Parti iktidarı fotoğrafı belirmeye başladı. Bu arada Türkiye’nin demokratikleştirme projelerinde hayal kırıklıkları konuşulmaya, AK Parti’nin giderek otoriterleşmeye başladığına dair eleştiriler artmaya başladı. Her ne kadar Kürt politikası ağır aksak da olsa yürütülüyorsa da, özellikle laik kesime yönelik “hoyrat” bir yaklaşım izlenimi giderek pekişiyordu. “İktidar asla paylaşılmaz” ilkesi AK Parti için de geçerli olmaya başlamıştı. Halbuki “başlangıç kontratı” böyle değildi. 2000’li yılların başında, iktidar yoluna ilk çıktıkları merkez sağ mıntıka hep birlikte temizlenmiş, ANAP, Doğruyol, Demokrat Parti, Yeni Türkiye Partisi, tarihe havale edilmişti. Aynı noktaya mı gelindi Aradan geçen 12 yıl, “yol arkadaşlarının” arasını açmaya başlamış, eski dostlar karşı karşıya gelmeye başlamıştı. AK Parti, sanki o gömleğini çıkardığını söylediği eski “Milli Görüş” referanslarına geriye dönüş sinyalleri vermeye başlıyordu. Erbakan Hoca da belki muhafazakardı ama “Millici” bir karakteri vardı. Bu yüzden vizyonsuzlukla suçlanırdı. Bu sebeple ABD tarafından sevilmez, başka bir tür “Millici” olan CHP ile koalisyonlar yapardı. “Batı Kulübü” diye mesafelendiği kesimlere dair tespitleri, 28 Şubatçı generallerin hafızalarda yer etmiş İran-Rusya bloklaşması tercihlerine çok uzak düşmüyordu. Geniş bir tur atılıp, acaba aynı noktaya mı gelindi sorusu, AK Parti’ye dair bundan sonrası için çok tartışılacaktır. Enternasyonalist karakterini, Müslüman 3. dünya ülkeleriyle sınırlı tutan bir siyasi hareketin yanaşacağı limanlar fazla değildir, ötesinde bellidir. Hep birlikte bu değişimi izleyeceğiz. Tutarlılık sorgusu BU ülkenin cümle solcuları, ulusalcıları, milliyetçileri Atatürk’ü sever ve ona sahiplenir. Mustafa Kemal Paşa’nın “tam bağımsızlık benim karakterimdir” vecizesi siyasi duruşlarının şekillenmesinde önemli bir rol oynamıştır. O, yedi düvele karşı kazanılan İstiklal Savaşı’nın muzaffer başkomutanıdır. O sebepledir ki, “emperyalizmden” medet uman siyasi tutumların karşısında yer almışlardır. Daha açık deyişle, tüm bu kesimler AK Parti’yi bu yönüyle de eleştirirler. Şimdi, o eleştirdikleri AK Parti, bas bas bağırıyor, uluslararası bir tezgaha kurban edilmek istendiğini ifade ediyor. Başbakan “bağımsız Türkiye” söylemleri üzerinden mücadele vermeye çalışıyor. Bu aşamada, tutarlılık adına bu kesimlerin AK Parti’nin yıpranması karşısında zil takıp oynamaması lazım. Oysa fotoğraf hiç de öyle değil. Diyeceksiniz, “samimi bulmuyorlar”, o yüzden bu aşamada “öteyi beriyi” kurcalamayı tercih etmiyorlar. CHP’nin AK Parti’nin rolüne ısındırılmasını görmezden geliyorlar. Tamam, hak verebilirsiniz. Ama sıcak günler geçince bu “enayi” durumları için kendileriyle kaçınılmaz olarak hesaplaşacaklardır. Bundan sonnrasına dair HEP tekrarladığımız bir cümle vardır. “Denizler durulmaz dalgalanmadan”. Toplum olarak, demokrasi acemisi haline getirilmişsek, iktidarlar bir biçimde saf değiştirdiğinde, “husumet, hazımsızlık, aç gözlülük, sonradan görmelik, güvensizlik...” Ne kelime bulursanız bulun ortada buluşmanın erdemine bir anda maalesef varamıyorsunuz. Şimdi, belki iktidar yine değişecek veya değişmeyecek. Umarız akıllar başa gelmiştir. Artık, empatinin, hoşgörünün, demokrasinin hakim olacağı zeminlerin her kesimin ortak menfaati olduğu anlaşılmaya başlamıştır. Ey muhafazakarlar, mağdurdunuz, abartma hakkınızı anlamaya çalıştık, “dalgalanma” sürecidir dedik. Ama artık, demokrasinin sakin denizinde yaşamak 76 milyonun hakkıdır. Hiç kimse “rövanş” istemiyor, istememeli.",https://www.hurriyet.com.tr/yazarlar/sitki-sukurer/yeni-ak-parti-mi-25460382
Sıtkı Şükürer,Samimi ve sosyolojik tespitler,"Aralık 28, 2013 01:36","ÇALIŞKAN bir siyasetçiyseniz, koca bir ülkeyi yönetiyorsanız, yerleşik tutumları değiştirmeye hevesliyseniz, yeni vizyonlar oluşturma iddianız varsa, yüksek büyüme rakamları yakalamayı istiyorsanız, büyük yatırımlar, çılgın projeler hoşunuza gidiyorsa, tüm bunları kıt imkanlarla, sınırlı kaynaklarla yapmaya çalışıyorsanız, üstelik, bir de toplumun genelini kucaklamayan siyasi referanslarınızdan pek taviz vermez bir görüntü veriyorsanız ve 12 yıldır iktidardaysanız. Çoğu kabullenemez Kaçınılmaz olarak yıpranırsınız, eskirsiniz, her türden söylentinin odağı haline gelirseniz, “icraat yapan hata yapar” ilkesi tüm katılığıyla devreye girer, çoğu kesimler nezdinde “yorucu” ve “yorgun” bir siyasetçiye dönüşürsünüz. Bu “kader”, operasyon vardır yoktur tartışmalarının ötesinde, dünyanın her yerindeki, her siyasetçi için geçerlidir. Ancak çoğu siyasetçi bu gerçeği kabullenmez. Onca fedakarlığın, çabanın toplumun takdirini sürekli kılacağını varsayar. Ancak hayat öyle değildir. Toplum, hele demokrasi varsa, bazen hiçbir geçerli sebep olmasa dahi, “değişimi” ister. Zira sandık halkın kendi gücünü hissetmesinin vesilesidir. Biliyoruz, bu değerlendirme, AK Parti’ye gönül vermiş insanların hoşuna gitmeyecektir. Ama, tekrar vurguluyoruz, mesele kişilerle ilgili değil. Siyasetin doğası böyle. Yangına körükle gidilmez Şimdi, öyle anlaşılıyor ki Türkiye siyasetinde yeni bir dönemin işaret fişekleri çakmaya başlamıştır. Şüphesiz bu işler bugünden yarına olmayabilir. Neticede AK Parti’nin hala, aksi kanıtlanmamış yüzde 50 halk desteği vardır. Gelişmeler, belki AK Parti içinde bir nöbet değişimini, belki de AK Parti dışında bir iktidar alternatifini hissettiriyor. Umarız, çok sancılı süreçler yaşanmaz, rövanşist hırslar devreye girmez, hukuk ve toplum vicdanı arasındaki mesafe çok zorlanmaz, yangına körükle gidilmez, demokratik bir olgunluk içinde, halk iradesi ve hukuk çerçevesinde, yeni gelişmeler sağduyu ile yaşanır.",https://www.hurriyet.com.tr/yazarlar/sitki-sukurer/samimi-ve-sosyolojik-tespitler-25453972
Sıtkı Şükürer,Aydınlılara açık çağrı,"Şubat 03, 2014 01:31","GEÇEN hafta Şeyh Bedrettin’den söz etmiştik. Şeyh Bedrettin kadim Anadolu’nun Spartacus’udur. Unutturulmaya çalışılmış bu efsaneye sahiplenmeyi hakeden bir kentimiz varsa, o da Aydın’dır. Aydın’ın Ortaklar Beldesi ve Tekke Köyü, şeyhin can yoldaşları Börklüceli Mustafa ve Torlak Kemal’in mesken tuttuğu yerlerdir. Hatta “ortaklar” adının Bedrettin’e inananların her şeylerinin ortak olduğuna izafeten aldığı söylenir. Haksızlığa karşı bir kartal gibi diklenerek oynanan zeybek, Aydın efesinin ruhunda, izlerini Şeyh Bedrettin’den alır. Buradan Aydın Belediye Başkanı Özlem Çerçioğlu’na bir çağrıda bulunmak istiyoruz. Elinizde böylesi kültürel hazine varken, Şeyh Bedrettin’i Aydın’la özdeşleştirerek müthiş bir çekim alanı oluşturabilirsiniz. Şeyh Bedrettin, hoyrat kapitalist düzenden yorulanların, dinler arası çekişmelere tepki duyanların yaslanabileceği paylaşımcı ve hoşgörülü bir dünya sunuyor. Mevlana nasıl ki Konya’dan soruluyorsa, kentlerimiz nice Anadolu ermişlerini kendi aralarında paylaşmışlarsa, Şeyh Bedrettin, “aha işte orda duruyor” ve Aydın’ın sahiplenmesini bekliyor. Siyasetçiye kırmızı kart SİYASET kirli bir iş midir? Siyasetçi olmak, bu tercihte bulunanları, mevcut hallerine göre “küme mi düşürür?” Bunun yanıtı, tabii ki ‘hayır’dır. Ama gelin görün ki, pek çoğumuzun algısı böyledir. Hele sivil toplum kuruluşlarında yerleşik kanaat budur. Geçen hafta sonu, katılım yüzdesini düşürmeme gerekçesiyle İZSİAD Danışma Kurulu’ndan, halen milletvekili olanlar çıkarılmış, onur kurulu üyesi yapılmış. Yahu, hep söylemiyor muyuz, “iş insanları siyasete girsin, birikimlerini ülke hizmetine tahsis etsinler”. Ama o ne? Bu fedakarlığı hayata geçirenler, önce yetiştirdikleri yuvalarından kırmızı kart görüyor. Gerçi İZSİAD Başkanı Hasan Küçükkurt’un böyle düşünmeyeceğini biliyoruz. Ama “görüntü” de bu. TÜSİAD Başkanı bas bas bağırıyor: “Ekonomi ile siyaset iç içedir. Siyasi istikrar hepimizin ekmeğidir.” Hem bu saptamalar yapılsın, hem de siyasetle en önemli “köprü” vazifesini görebilecek, her iki tarafın hallerinden anlayacak insanlar, sebebi kendinden menkul gerekçelerle STK’lardan dışlansın. Hesapta STK’lar siyasetten “arındırılmış” oluyor. Bu “arındırma” lafı bile incitici. Bağımsızlık, tarafsızlık ilkeleri tabi ki tartışılmaz. Tek bir siyasi partiye angaje olmak şüphesiz doğru değil. Ama ayrım gözetmeksizin siyasetin tamamına mesafelenmek, “steril” hale gelmek, bize romantik, komik ve tuhaf geliyor. İlknur Denizli-Necip Kalkan HEP söylenir: “Yerel seçimlerle genel seçimleri birbirine karıştırmayın”. Doğrudur. Yerel seçimlerde adayın kimliği ön plana çıkar. Bazen bu kişi oy vermeyi düşünmediğiniz partinin adayı olur ve siz yine de o bildiğiniz adaya oy verirsiniz. Bu sebeple siyasi partilerin yerel seçimlerde kimi aday gösterecekleri son derece önem taşır. Kentimizde AK Parti’nin ilçe adayları açıklandı. Açıkça ifade edelim, oldukça iyi ve dengeli bir liste oluşturulmuş. Örneğin Konak’a Milletvekili İlknur Denizli aday gösterilmiş. İlknur Hanım’ı sivil toplum kuruluşlarında aktif olarak çalıştığı dönemlerden beri tanırız. Onun pratik ve seri, aynı zamanda sonuç alıcı, hedeflediğini olumlu anlamıyla “kotarıcı” özelliklerine hep tanık olduk. Temas ettiği kitleye enerjisini geçirebilen başarılı bir politikacıdır. Şüphesiz son seçimler baz alındığında Denizli’nin işi kolay değil. AK Parti adayı olarak 35 bin civarındaki farkı kapatıp ipi göğüslemeye çalışacak. Seçilebilecek oyu alabilmek birinci derecede İlknur Hanım’ın sorunu. Önümüzde 2 ay civarında bir süre var. Çalışacak, çabalayacak, bilinen handikapları aşacak ve kendisini seçmenlere kabul ettirecek. Ne diyelim. Kolay gelsin. Benzer tespitler Karabağlar adayı Necip Kalkan için yapılabilir. Necip Bey’in siyasete tutkusunu hep bilirdik. Karabağlar gibi iddialı olabileceği bir yerde aday olması sevgili Necip Başkan’a iyi gelmiştir. Bu arada belirtelim, Kalkan’ın başka birileriyle mukayese dahi edilmeyecek bir avantaj daha vardır. O da Allah vergisi sempatikliği. Siyasette “şirinlik” her zaman ilave bir güçtür. Neticede adaylar demokrasinin ruhuna uygun bir şekilde yarışacaklar. Tüm partilerin adaylarına başarılar dileriz.",https://www.hurriyet.com.tr/yazarlar/sitki-sukurer/aydinlilara-acik-cagri-25715091
Sıtkı Şükürer,Estetiğe zulüm,"Aralık 20, 2013 15:08","BİR an için düşünün. İstanbul’da, Süleymaniye Camisi’nin iki minaresi arasına, acar bir müteahhitlik anlayışıyla devasa bir sac levha monte edilmiş olsun. Akabinde bu levhayı boyayın ve üstüne, mesela “Güzel İstanbul” yazın. Ne kadar hoş, ne kadar estetik ve yaratıcı olur! Bizim sahil bandında bin tane tarihi binamız yok. Elde kalan, gözümüz gibi baktığımız sınırlı sayıdaki binalarımızdan biri de Pasaport İskelesi. Hangi inattır bilemiyoruz ama, birkaç ay önce EXPO tanıtımı için iki bölümden oluşan tarihi yapının arasına aynen bu ucuz reklam panosu yerleştirildi. Hadi, “EXPO’dur dedik, anlamaya çalıştık, tanıtım yapıyorlar, bilahare kaldırırlar” diye düşündük. Fakat, heyhat, EXPO bitti, pano tüm ihtişamıyla benzer kullanımlar için kalıcı hak dönüştürülmüş gibi. Tebrikler, sayın ilgililer. Kültürel değerlere saygınız adeta tavan yapıyor. Kağıtlar yeniden mi karılıyor? SEVGİLİ Ertuğrul Özkök’le bir sohbetimizde, “ama büyük fotoğrafa bakıldığında” diye bir giriş cümlesi sarf etmiştim. Hemen itiraz etti. Bu “moda klişeyi” sevmediğini, genellemenin ayrıntıların toplamından hareketle yapılması gerektiğini ifade etti. Doğrudur. Onun bu öğüdünü dinleyerek, deyimi değiştiriyorum. Efendim, “Büyük okuma”da (!), meselelere baktığınızda, “ağaç-orman” örneğinden hareketle bazen değerlendirmeleriniz daha sağlıklı olabiliyor. Yaklaşık 6-7 ay önce, sayın Başbakan’ın, özellikle Mısır ve Suriye politikasıyla ilgili olarak ABD ile uyumunu kaybettiğini, yine aynı ABD’nin “ılımlı İslam” stratejisine dair tereddütler yaşamaya başladığını ve buna benzer sebeplerle AK Pparti ve sayın Başbakan’dan artık aynı heyecanı duymadığını, “necip basınımız” çok yazdı, çizdi. Hatta, bazılarımız daha ileri giderek, hüküm cümleleri tesis etti: “ABD Tayyip Erdoğan’ın üstünü çizdi!” Bakın, böyle “iddialı” yorumlara ihtiyatla yaklaşmak gerekir. Her şeyden önce AK Parti’nin pragmatist bir yapısının olduğunu unutmamak icap eder. İktidarı belirleyenler Nitekim, son dönemlerde sayın Başbakan ve Dışişleri’nin “mezhepçi” bir duyarlılığı yansıttığı izlenimi veren açıklamaları büyük ölçüde hız kesmiştir. Yanı sıra AB sürecine yönelik ilave bir “gayretlenme” gözlenmektedir. Barış süreci, kim ne derse desin, belirli bir kararlılıkta götürülmektedir. Tamam, iç siyasette, biraz da seçim düzlemine girdiğimizden olsa gerek, özellikle laik kesime yönelik “çakmalar” devam etmektedir. Ama “Batı” ile ilişkilerin “rehabilite çabası” da açık olarak gözlenmektedir. Bu aşamada, bir anda “Hizmet Hareketi” ile karşı karşıya gelinmiştir. İşte bu noktada biraz durmak gerekiyor. Türkiye siyasetinde bizim gördüğümüz 6 kesim önemli rol üstleniyor. Bunlar sırasıyla, ABD ya da daha zarif ifadesiyle “uluslararası toplum”, herşeye rağmen “Askerler”, muhafazakar iktidar, ana muhalefet partisi, Kürt hareketini temsil eden, PKK demeyelim, BDP ve nihayet Fetullah Gülen’in liderliğinde “Hizmet Hareketi” . Bu kesimler arasındaki koalisyonlar, büyük ölçüde ülke iktidarını belirler. Şayet ABD, denildiği gibi AK Pparti’ye yönelik desteğinden vazgeçmişse, diğer beş kesimi dikkatle izlemek gerekir. Bugüne kadar, AK Parti, ‘Hizmet Hareketi’, ABD, hatta Kürtler ve dahi yeni komuta kademesi ile ‘Askerler’ uyumlu bir görüntü çiziyordu. Ancak, şmdilerde CHP’in Amerika seyahati, Kemal Derviş’in tekrar CHP’ye ısındırılması, Hizmet Hareketi’nin sert muhalefete başlaması, HDP, CHP seçim flörtleri, sanki ABD’nin yeni tavrına dair iddiaları güçlendiriyor. Diyeceksiniz, birileri istedi diye herşey “şıp” diye olur mu? Şüphesiz olmaz ama, bu gelişmeler de hiç kaale alınmaz diye bir durum da yok. Şayet böylesi bir durum varsa, fazla meraklanmamız gerekmiyor. Şunun şurasında yerel seçimlere birkaç ay kaldı. Belki de sert “itibarsızlaştırma” yöntemlerine tanık olacağız ve neticede mart ayında kim daha dayanaklıymış, test edeceğiz. Peki, cumhurbaşkanlığı ve genel seçimlerde ne olur? Mart fotoğrafı bize büyük ölçüde fikir verecektir. Cami-kışla-karakol ÇETİN Altan’ın çok bilinen bir tesbitidir. Bu ülkenin kaderinin yüzyıllar boyunca “Cami-Kışla” çekişmesine parelel biçimlendiğini söyler. Caminin elindeki güç “din kartıdır”, bu sebeple halk desteği temininde güçlük yaşamaz. Kışla ise “silahın” sahibidir. Güce dayalı bir iktidar oluşturur. Şimdi iktidar sırası muhafazakarlarda olduğuna göre, onların bu durumu devam ettirebilmeleri için, her halükarda, “sandığı”, diğer deyişle demokrasiyi savunmaları beklenir. Bunun da pratikteki anlamı AB vizyonuna sıkı sıkıya bağlanmaktır. Yine bu çerçevede, mesela Mursi’yi savunmak, Suriye’de seçim istemektir. Zira bugünün dünyasında “sandık” meşrutiyetin sigortasıdır. Fakat o ne? Sayın Başbakan “bizi Şangay Beşlisi”ne alın, diye Rusya’ya dilekçe veriyor. Şangay Beşlisi dediğiniz, düpedüz liberal otokrasidir. Madem demokrasiyi ikinci plan almaya razı oluyoruz, o halde soru şudur? “Kışla” bu durumda iktidarı neden “Cami”ye bıraksın. Diyeceksiniz, Kışla’da silah varsa, Polis’te de olabilir. Cami-Polis el ele muhtemel handikapları aşarlar. İyi de, zaten Polis uzunca bir süredir “güç”lendiriliyor, ama bir başka tür muhafazakârların kontrolünde. Mevcut iktidar yönünden, gönlü otokraside ise bu kabul edilebilir mi? İşte bu da, diğer bir yönü itibariyle AK Parti-Hizmet Hareketi çekişmesi ne sebep arayanlar için bir spekülatif yorumdur.",https://www.hurriyet.com.tr/yazarlar/sitki-sukurer/estetige-zulum-25360331
Sıtkı Şükürer,Canımız sağolsun hayat EXPO’dan ibaret değil,"Aralık 01, 2013 01:16","BİR film vardı. “Hayallerim Aşkım ve Sen...” EXPO güzel bir hayaldi. İkinci defa kaybettik. Sanki “acıların çocuğuyuz”. Olsun biz yine işe olumlu yönden bakalım. Neticede İzmirimizi tanıttık. Bazen “galip sayılır bu yolda mağlup”. Az değil 183 ülkenin gündemine kentimizin adını soktuk. Böylesi organizasyonlar için “boyumuzun nasıl yeteceğine” dair giderek tecrübeleniyoruz. Kahpe dünya, bize bu işlerin “bütçe” meselesi olduğunu öğretiyor. Bir gün mutlaka. Ama farklı organizasyonlarla. Lütfen, artık EXPO defterini kapatalım.  Pragmatizm bir yere kadar BAŞBAKAN’ın dershaneler konusundaki tavrı en çok “laik kesim” insanlarını mutlu etti. Hep varsayılırdı ki AK Parti ile Cemaat, İslami duyarlılıkları üst noktada yapılardır, hiçbir şekilde birbirlerinin ayağına basmazlar, gerginlik ve çekişmeleri söz konusu olsa bile, “kol kırılır yen içinde” kalır yaklaşımıyla koalisyonlarını sürdürürler. Ama, işte öyle olmadı. Demek ki, siyasette “toptancı” yaklaşımlar her zaman geçerli olmuyormuş. Cemaati yakından izleyen uzmanlara göre, “hizmet hareketi”nin kritik konularda öteden beri yerleşik tavırları vardır. Uluslararası toplumla, özellikle Batı dünyası ile olan ilişkilerinde, önceden belirlenmiş tutumlarına paralel, çatışmacı bir üslubu benimsemiyorlar. Örneğin Mavi Marmara olayında İsrail’e çok katı yaklaşmadılar. Kuşatılmışlık duygusu Yine üç büyük semavi dinin ortak paydaları için pek çok çalışma yürütüyorlar. Kürt meselesine esnek bakışları var, sanki daha “dünyevi”ler, ticareti çok önemsiyorlar, kendi içlerinde dayanışıyorlar, ama halkalarını genişletmek hususunda da asla katı değiller… Neticede dış bakışla, bu devre dair bir cazibe merkezi hissiyatı oluşturuyorlar. Hizmet hareketine dahil olmanın, bugün olmasa da yarına dair bir güvence oluşturacağı duygusunu bir biçimde topluma geçirdikleri için giderek büyüyorlar. Tamam, “doğrudan siyaset bizim işimiz değil” diyorlar ama artan güçlerine paralel iktidar üzerinde ağırlıkları sürekli artıyor. Devlet içinde güçlerine dair çok şey konuşuluyor. Gelinen nokta da AK Parti ve sayın Başbakan nezdinde bir “kuşatılmışlık” duygusunu net bir şekilde hissettirmeye başladılar. Bu durum mutlaka bir tepkiyi gerektirecekti. Nitekim sayın Başbakan’ın “dershane” çıkışını böyle anlamak yanlış olmaz. Sayın Başbakan ve AK Parti’yi değerlendirmek gerekirse, onlar en başından beri hep “pragmatist” oldular. Başbakan ticaretten gelen bir insan. Ticaretin “al-sat” ve o ana dair “en optimumu yakala” kültürü gereği, iç siyasetten dış politikaya hiç konuda kendini asla esnemeyecek şekilde angaje etmiyor. İktidarımı paylaşmam Şüphesiz dindar kimliğinden gelen bazı hayalleri var. Cemaatten farklı olarak bir “ihvan” sempatisi açık olarak gözleniyor. Bu yüzden zaman zaman sınırlarını zorlayan söylemlerde bulunuyor ama iktidarına tehdit oluşturacak bir boyutu hissederse o bilinen pragmatist ve paylaşımcı tutum doğal olarak “kontak” yapıyor. Başbakan, bir siyasetçi için asla ayıplanmayacak bir meziyetle, her koşulda “bir çılgın at” olan iktidarın üzerinde kalmayı hedefliyor. Bizim gördüğümüz, cemaatle olan ilişkilerde işte tam bu noktada bir rahatsızlık oluştu. AK Parti, tıpkı ANAP gibi, esasında büyük bir koalisyondur. Ancak koalisyonunun bileşenleri, bütün içerisinde kendisine biçilen faydayla sınırlı muteberdir. Burada çizginin aşıldığı anlaşılıyor. Başbakan’ın tutumu “ben iktidarımı paylaşmam arkadaş” mesajını içeriyor. Bu yönü itibariyle o alıştığımız pragmatik tutumlara, net bir şekilde, kapalı gibi gözüküyor. Dolayısıyla, hizmet hareketinin bundan sonrasına dair yeni bir tavır belirlemesi sürpriz olmayacaktır. Buralardan CHP’ye bir ekmek çıkar mı? Diyelim Cemaat sandığa gitmeme kararı aldı, bu halde bile “kan kaybı” söz konusu olacak ve muhalefet mutlu olacaktır. Büyük laflara herkesin karnı tok YAŞAMDA ya da siyasette pragmatist olmak iyi bir şey midir? Hepimiz zaman zaman “omurgalı” olmanın gereğinden dem vururuz. Hatta bu fazla çiğnemiş kelimeyi, son dönemlerde sayın Başbakan da kullanıyor. Bu kabil kavramlar ancak çok temel konular söz konusu olduğunda geçerli olmalıdır. Örneğin, sıradan bir insan için, iyi olmaya çalışmak, dürüst kalabilmek, yaşamın her alanında muhatabının göz bebeklerine çekinmeden bakabilme keyfinden vazgeçmemek omurgalı olmaya kifayet eden özelliklerdir. Bunun ötesinde, “dava adamı olmak”, “sorgulamalara kendini kapatmak”, “devinim içindeki dünyada durağan kalmak”, günün sonunda “zihinsel esareti” tercih eden “paslı çivi” konuma düşmektir. Şeffaf ve duru olmak Omurgalı olmaktan bahsediyorsak, meşrebinize göre tercih edeceğiniz kavramlarla; “vicdanlı ve merhametli” olmanız, “Allah rızası için” davranmanız, “şefkat” hissine sahip olmamız, özetle kendinizi azaltarak şeffaf ve duru olmanız yeterlidir. “Büyük laflara herkesin karnı toktur çünkü”. Ölçeği büyütüp, meseleyi ülkeyi yöneten siyasetçi açısından da irdelediğimiz de, esasen çok şey değişmez. Bu çağ kendi dünya görüşünüze göre siyaset yapma şansını size vermiyor. Hele bakan, başbakan konumunda iseniz, devletler arası ilişkileri belirleyen ana ilke “karşılıklı menfaatler” ise, yine uluslararası dengeler mütemadiyen değişiyorsa, kulağa hoş gelen laflarla bezenmiş omurgalı tutum söylemlerinizle ihtiyatla yaklaşılır. Hayatın gerçekleri, samimi de olsanız sizi bir biçimde büker. Dolayısıyla, hakikaten “omurgalı” bir siyasetçi izlenimi bırakmak istiyorsanız, hedefi mümkün olduğunca yalınlaştırmamızda fayda vardır. Bu noktalarda “Amerika’yı yeniden keşfetmeye” gerek yoktur. Bizce muteber omurgalı söylem, sizin ne kadar demokrasiye inandığınız, pratikte samimiyetinizi halka nasıl geçirdiğiniz, temel hak ve özgürlüklere, ayrım gözetmeksizin nasıl sahiplendiğinizdir.",https://www.hurriyet.com.tr/yazarlar/sitki-sukurer/canimiz-sagolsun-hayat-expo-dan-ibaret-degil-25247532
Sıtkı Şükürer,Sirk soytarısı,"Aralık 08, 2013 01:13","EXPO’nun kaybedilmesinden sonra, herhalde bozulan moraller yüzünden olsa gerek, sağda solda, kendimize dair düşük profilli öneriler icat edilmeye başlandı. Yok efendim İzmir festivaller kenti olmalıymış, ana vizyonunu bu esasa göre belirlemeliymişiz… Bu “ateş-böcek” romantiklerine sadece gülümsemek gerek. Bakınız, İzmir ili 4 milyonu aşan nüfusu, tarihten gelen bölgenin metropol gücü sebebiyle hiçbir şekilde “Karamürsel sepeti” muamelesini hak etmiyor. İzmir, her şeyden önce bir liman kentidir. Bu ülkenin dışarıya açılan en önemli kapılarından birisidir ve bu özelliği İzmir’in “taşıyıcı kolonu” olmaya devam edecektir. İzmir aynı zamanda bu ülkenin en önemli tarım kentidir ve bu alanda alacağı daha pek çok mesafe vardır. Bu kent, bazı “uçuklar” fark etmese de çok ciddi bir sanayiye sahiptir. İlimizin her bir tarafını saran organize sanayi bölgeleri ve sınai sahalarında her taraf fabrikadır ve bunlar durmaksızın üretim yapıyor. İzmir aynı zamanda kıyı kasabaları ile bir turizm cennetidir. Potansiyelinin farkında ve gün geçtikçe, Çeşme örneğinde olduğu gibi, kendini geliştiriyor. Bu arada hizmetler sektörü boş durmuyor. Otellerimizin sayısı sürekli artıyor, pek çok fuar ve kongreye ev sahipliği yapıyoruz, bir üniversiteler kenti olmaya başladık. Kentin moralitesine doğrudan etki yapan “temiz körfez”, “olmazsa olmaz” bir kararlılıkta çözüm sürecine girdi. Bayraklı yöresinde dev iş merkezlerinin olacağı bir Manhattan yükseliyor. Dünyanın en büyük açık hava alışveriş merkezi olan Kemeraltı birkaç yıl içerisinde “olağanüstü lezzetli” bir “eski şehir” niteliğinde tekrar kavuşacak. Yani, hangi cepheden bakarsanız bakın İzmir yürüyor, yürüyecek. Dolayısıyla, hiç kimse İzmir’e dair “sınırlı reçete” yazmaya kalkmamalıdır. Bu kent bir yılda en az 60 milyar ABD dolarlık katma değer yaratıyor. Şüphesiz, festivaller olsun, daha fazla olsun, hep birlikte keyiflenelim, ama sadece bu seçeneğe bel bağlarsak, “fakir sirk soytarısından” öteye geçemeyeceğimizi de bilelim. Ters makas Belediye seçimleri yaklaşıyor. Şurada Mart’a kaç ay kaldı. AK Parti’nin İzmir’de en ağır topunu aday göstermesi kesin gibi. Binali Yıldırım CHP için çok çetin ceviz bir aday. Makro siyasete dair faktörler söz konusu olmasa hiçbir sonuç kimseyi şaşırtmaz. Ancak CHP yine de kendine çok güvenmesin. Nasıl “AK Parti artık yıpranmaya başladı” diyoruz, aynı şey İzmir özelinde CHP için de geçerlidir. Kaldı ki kimin büyükşehir adayı olacağı konusunda, maşallah partiyi yıpratan kazanlar eksiksiz kaynatılıyor. Demokratik mücadele ile belden aşağı vuruşlar aynı şey değildir. Şu aşamada, Binali Bey’in sıkletinde tek bir seçenek var. O da Aziz Kocaoğlu. CHP, günün sonunda Aziz Bey’in üzerinde mutabık kalacaksa bu derin kulis nedendir, anlamakta zorlanıyoruz. Bu arada bir ironik ihtimali belirtelim. Hani, bu lüzumsuz patırtılar sebebiyle CHP seçimleri kaybetti ve bir yıl sonraki genel seçimlerde de sandıktan AK Parti iktidarı çıkmadı. İşte o zaman tam gülmek lazım. İzmir, ne yapıp ne edip yine “ters makas”a düşmüş olur. Olur mu? Bakın siz olacağına.  Acemi nalbantlar Demokrasilerde belediye başkanlığı gibi teknik bir göreve talip olmanın pek bir engeli yoktur. Belediye başkanlığı, esasında çok ciddi bir hazırlığı olmayanların heves edeceği makamlar olmamalıdır. Yönetimine gelmek istediğiniz beldenin sorunlarını, biliyor ve çözüm önerileri, sahibi oluyor olmanız icap eder. Hatta, dürüst olmak gerekirse, bir şehir plancısı, mimar, mühendis formasyonu, bizce bu tip makamlar için gerekliliktir. Mamafih, şayet böylesi bir formasyonunuz yoksa bu eksikliğinizi kapatacak ölçüde uzun bir hazırlık sürecinden geliyor olmanız beklenir. Aday adaylarına baktığımızda, maalesef bu durumu gözleyemiyorsunuz. Bazen bir anda ortaya çıkan popüler isimler, bir an seçildikleri düşünülürse, bırakın kendilerini, seçilecekleri beldeyi ne ölçüde risk altına sokacaklarının farkında bile değiller. Şüphesiz karar vericilerin basiretlerine güvenmek gerekir. Ancak geçmişe baktığımızda bunun da bir garantisi yok. Ne diyelim, “Tanrı İzmirliyi korusun”.",https://www.hurriyet.com.tr/yazarlar/sitki-sukurer/sirk-soytarisi-25302837
Sıtkı Şükürer,Galiba demokratikleşiyoruz,"Kasım 03, 2013 01:18","Bu cümleden, “Esasında doğal olanı desteklememiz ama...” gibi bir anlam çıkıyor. HDP, askeri vesayet dönemi sonrası Türkiye’sinin beklenen bir oluşumuydu. Bilindiği gibi, eski Türkiye’nin mağdurları arasında iki kesim ön plana çıkmıştı. Muhafazakarlar, kuyudan ilk çıkan oldu ve 2002 yılından beri iktidarlar. Kürtler, biraz da şiddeti yöntem olarak seçmişliğin dezavantajı nedeniyle ülkenin yeni yönetim profilinde içlere sindirilmekte zorluk yaşıyorlar. PKK ve onun lideri Abdullah Öcalan bu gerçeğin farkında. Doğru bir proje İstediği kadar “Şiddet bitti, artık demokratik Türkiye zamanı” söyleminde bulunulsun, yakın sıcak geçmişin izleri kolay silinmiyor. Bu sebeple, meselenin sadece Kürtlerin haklarının elde edilmesi olmadığını, Kürtler dahil herkesin aradığı huzurun tüm ülke mağdurları için özgürlükçü bir düzenin tesisi ile mümkün kılınacağını ifade ediyorlar ve bu yaklaşımın pratiğe yansıması olarak HDP projesini tedavüle sokmaya çalışıyorlar. Şüphesiz HDP doğru bir proje. Ancak belki de zorunluluktan, başlangıç vuruşunun yine Kürtler tarafından yapılıyor olması muhtemelen tereddütle karşılanacaktır. Projenin şu aşamada inandırıcılık sıkıntısı açık olarak görülüyor. Evrensel demokratik ilkeleri benimseyen bir anlayış üzerinden bir payda oluşturma iddiası güdülüyorsa, en kısa zamanda, bu partinin toplumun daha fazla demokrasi talep eden tüm kesimlerine açılması, eylem ve söylem dengesinin sağlanması gerekiyor. Aksi halde, biraz erken bir proje olan YDH hareketinin başına gelenler, bu parti için de geçerli olur. Hatırlayın, Cem Boyner’in liderliğinde Yeni Demokrasi Hareketi, ülkenin entelektüel birikimini temsil eden pek çok insanı yanına alarak yola çıkmış, çok ciddi heyecan uyandırmış, ancak bir müddet sonra sadece Kürtçülüğe hizmet ediyor suçlamasıyla prestij kaybederek, başlangıç desteğini yitirmiş ve sahneden çekilmişti. Eksik tablo çıkar Şüphesiz o devirlerde askeri vesayetin borusu ötmeye devam ediyordu. Şimdilerde ise artık askerler yok, muhafazakarlar çok güçlü bir şekilde iktidardalar. Kendini mağdur hisseden diğer kesimler AK Parti iktidarının uygulamalarından yeterince tatmin olmadıklarını ifade ediyorlar. Hani sanki söylemlerinde “Kuyudan tek tek çıkacaktık, sen çıktın bizi aşağıda bıraktın” serzenişlerini görüyorsunuz. Hatta bazen sertleşiyorlar ve “Gitti askeri vesayet, geldi muhafazakar vesayet” yaklaşımını savunuyorlar. Pek tabii bu oluşum sadece Kürt hareketi ile sınırlı kalır ve diyelim kendi çapında başarılı olursa, toplumun diğer kesimlerini kavrayamamış haliyle, bu defa muhafazakar–Kürt vesayeti koalisyonu gibi eleştirilere muhatap olacak ve yine eksik bir tablo ortaya çıkacaktır. Bu arada, sivil vesayet tartışmaları, beraberinde askeri vesayet döneminde ayrıcalıklı bir kesim olarak görülen “laik kitlelerde de” derin endişeler yaratmış ve mağdurlar kervanına bu kesim de dahil olmuştur. Demokrasi, bir anlamda paylaşımı yeniden tarif ederken, bahse konu laik kesim de “Gezi olayları” ile “Durun bakalım ben de varım” diyerek ağırlığını hissettirmiştir. Kazanan iktidar olur Tüm bu gelişmeler, açıkça ortaya bir beklentiyi koymaktadır. Bu toplum aradığı huzuru, herkesin kesin mutabakatını ilettiği evrensel demokratik bir payda da, her türlü “takiye”den arındırılmış haliyle uzlaşarak temin edebilir. Demokrasilerde “ağlamayan çocuğa meme vermezler.” Her kesim yavaş yavaş bunu idrak edecektir. Şüphesiz, temel prensiplerinde endişe yaşanmayan bir demokrasi platformunda ana belirleyici seçimlerdir ve kim kazanırsa o iktidar olur, kendi dünya görüşüne göre duyduğu heyecanları makul ölçülerde topluma empoze etmeye çalışır ancak esas olarak “verdiği hizmet” üzerinden değerlendirilir. Toplumun hiçbir kesiminin temel hakları veya yaşam tarzları üzerinden bir tedirginliği olmaması gerekir. Buralardan hareketle, başa dönersek, HDP’nin, muhafazakar iktidara alternatif olarak, geniş katılımlı bir payda oluşturabilmesi mümkün müdür? Bunu zaman gösterecek. Halka değmeyi öğrenmek CHP’nin, özellikle Kılıçdaroğlu’nun yakın durduğu kesiminin bu alternatif ana gövdeye talip olduğu anlaşılıyor. Sarıgül’ün istenmesinin ana sebebi de budur. Sarıgül’ün, bazılarına popilist gelse de, CHP’nin tek parti döneminden kalan, dizayn etmeye hevesli, seçkinci ve demode ezberci hallerini yumuşatacak çok önemli bir potansiyel olduğu açık olarak görülüyor. CHP, Yeni Türkiye’de yerini HDP veya benzeri bir oluşuma bırakmak istemiyorsa, halka değmeyi, toplumun diğer kesimlerinin hassasiyetleri ile uğraşmamayı öğrenmek zorunda. Sarıgül bunun başlangıç vesilesidir. Sonrasında, ikna edilmeyi, kazanılmayı bekleyen, Kürtlerden, Alevilere, Çingenelerden, eşcinsellere çok geniş kesimler var. Esnaf lokanta lezzetlerim GEÇEN hafta kendimize göre beğendiğimiz restoranları yazmıştık. Bu hafta da esnaf lokantalarından bir listeleme yapacağız. Esnaf lokantalarının bazıları müthiş bir istikrar içinde, her öğlen şapkadan hep aynı tavşanı çıkartarak, mütemadiyen lezzet infilak ettirir. Hani kendi özel yemeklerini başka yerde yeseniz ya da evde yapmaya kalksanız mümkün değil o tadı yakalayamazsınız. Bu sebepten haklı ve efsanevi bir şöhretleri vardır. İşte sıralama Efendim, listem şöyle: Birinci sırada, her yemek sonrası “Olmaz böyle bir şey” dediğim, 1. Sanayi’nin bitimindeki caddede Zaim Usta var. İkinci sıra, “İstanbul’da Hacı Salih, Hacı Abdullah varsa bizim de Adil Müftüoğlu’muz var” dediğimiz, Bitpazarı’ndaki Uğur Lokantası. Adil Usta rahmetli olduktan sonra yine üçüncü kuşakla aynı çizgiyi sürdürüyor. Üçüncü sıra, Şirinyer’de Bergama Köftecisi. On yıllar boyu değişmeyen kalite ve nasıl beceriyorlarsa “cool” yapı. Dördüncü sıram, Beğendik Abi. Önce Urla, sonrasında Alaçatı ve Bornova’dalar. Artık esnaf ölçülerini aşmaya başlayan bir marka olma yolundalar. Beşinci sırada Ciğerci Zarif var. Kalearkası’nda bir holding ciddiyetiyle on yıllardır devam ediyorlar. Altıncı sıra “Asil ve oğlu” namıyla birinci sanayide ve Bornova’da kurufasulye, turşu, Tire köfte üçlemesi ile damakları dumur etmeyi ısrarla sürdüyorlar. Son sıram, bir dizi köfteciye ilişkin. Sırasıyla Çiğli yolu üzerinde İnegölcü Kemal Usta, Kalearkası’nda Muhterem Köfte Salonu Nam Köfte. Bu arada Şemikler ve Bornova’da özellikle süt kuzu zamanı Kokoreççi Baki Usta’yı da zikretmeden geçmeyeyim. GEÇEN hafta kendimize göre beğendiğimiz restoranları yazmıştık. Bu hafta da esnaf lokantalarından bir listeleme yapacağız. Esnaf lokantalarının bazıları müthiş bir istikrar içinde, her öğlen şapkadan hep aynı tavşanı çıkartarak, mütemadiyen lezzet infilak ettirir. Hani kendi özel yemeklerini başka yerde yeseniz ya da evde yapmaya kalksanız mümkün değil o tadı yakalayamazsınız. Bu sebepten haklı ve efsanevi bir şöhretleri vardır. İşte sıralama Efendim, listem şöyle: Birinci sırada, her yemek sonrası “Olmaz böyle bir şey” dediğim, 1. Sanayi’nin bitimindeki caddede Zaim Usta var. İkinci sıra, “İstanbul’da Hacı Salih, Hacı Abdullah varsa bizim de Adil Müftüoğlu’muz var” dediğimiz, Bitpazarı’ndaki Uğur Lokantası. Adil Usta rahmetli olduktan sonra yine üçüncü kuşakla aynı çizgiyi sürdürüyor. Üçüncü sıra, Şirinyer’de Bergama Köftecisi. On yıllar boyu değişmeyen kalite ve nasıl beceriyorlarsa “cool” yapı. Dördüncü sıram, Beğendik Abi. Önce Urla, sonrasında Alaçatı ve Bornova’dalar. Artık esnaf ölçülerini aşmaya başlayan bir marka olma yolundalar. Beşinci sırada Ciğerci Zarif var. Kalearkası’nda bir holding ciddiyetiyle on yıllardır devam ediyorlar. Altıncı sıra “Asil ve oğlu” namıyla birinci sanayide ve Bornova’da kurufasulye, turşu, Tire köfte üçlemesi ile damakları dumur etmeyi ısrarla sürdüyorlar. Son sıram, bir dizi köfteciye ilişkin. Sırasıyla Çiğli yolu üzerinde İnegölcü Kemal Usta, Kalearkası’nda Muhterem Köfte Salonu Nam Köfte. Bu arada Şemikler ve Bornova’da özellikle süt kuzu zamanı Kokoreççi Baki Usta’yı da zikretmeden geçmeyeyim.",https://www.hurriyet.com.tr/yazarlar/sitki-sukurer/galiba-demokratiklesiyoruz-25031951
Sıtkı Şükürer,İzmir medeniyeti yükselirken,"Kasım 17, 2013 01:17","SİYASETİN zaptedilmekte zorluk çekilen bir “öfke” üzerinden yapılmaması gerekiyor. Açık söyleyelim, bu yaklaşımlardan “rasyonalite” çıkmaz, demokrasi hiç çıkmaz, buram buram ötekileşme yeşertilir, daha ileri aşamaları “kaos”tur. Bir tıp doktoru olduğunu bildiğimiz CHP İzmir Milletvekili sayın Aytun Çıray’ın yeni yayınlanan “İzmir Medeniyeti Yükselirken” isimli kitabını okurken bu düşünceleri içinizden geçiriyorsunuz. Sayın Çıray, belki de muhalefetin başka türlü yapılamayacağını düşündüğünden, siyasi iktidarı hemen her icraatı üzerinden eleştirdikçe eleştirmiş. Sayın milletvekilinin kendi bakış açısı yönünden fikirlerini açıklaması son derece olağan bir şey. Ancak, kendince önemli düşüncelerini “İzmirlilik” paydasına oturtmaya çalışarak, bir “biz” kampı oluşturmaya gayret göstermesi, bana “kutuplaştırmaya” hizmet etmek gibi geliyor. Hep söylüyoruz. Ne CHP, ne AK Parti, ne de diğer partilerin mensupları ve onlara oy veren kitleler çok farklı insanlar değil. Şüphesiz herkesin bir dünya görüşü var. Ama Türkiye, demokrasinin tadını almış bir ülke. Hiçbir kesim, buna siyasi iktidar da dahil, kendi zihniyetine göre 76 milyonu biçimleyemez. Bu duruma ne sayısal olarak gücü yeter, ne de dünya ve ülke dengeleri imkan tanır. Yakın geçmiştki “Gezi olayları”, Cumhuriyet Bayramı kutlamaları, 10 Kasım kitlesel gösterileri hepimize demokrasi dışında başka bir seçeneğin olmadığını açık olarak göstermiştir. Dikkatli olmaları gerekir Demokrasi, birlikte bir arada, demokratik bir olgunluk içerisinde yaşamak mecburiyetini içimize sindirmektir. Artık iktidarların değişmesini rejim değişikliği gibi algılamamak ve bağlı olarak bir öncekinin tasfiyesi olarak değerlendirmemek gerekmektedir . Her kesimin duyarlılıklarının aynı olması gibi bir zorunluluk yoktur. Ancak herkes diğerlerinin varlığını kabul etmek, politik yaklaşımlarını bu esasa göre düzenlemek mecburiyetindedir. Hep ifade edilir, bizler “demokrasi acemisiyiz”. Ama son on-onbeş yılda çok şeyler öğrendik, yaşadık. Artık demokrasinin asgari standartlarını zorlayan bir cümle bile, bunun sarfeden sayın başbakan da olsa, kendi partisinden dahi tepki yükseltiyor. Geldiğimiz noktada Kürtler, “şiddeti çöpe attık, bize demokrasi lazım” diyebiliyor. İşte bu aşamalarda yeni cepheler oluşturmaya kalkışmak doğru değildir. “İzmirlilik” gibi sanal, sınıfsal, sosyolojik, kültürel bir temel içermeyen tanımlamalar, kötü niyetli olduğunu düşünmesem de, bana en azından “çok sorumlu bir tutum” gibi gelmiyor. Sayın vekillerimizden beklentilerimiz çok. Ama uzmanlık alanları belli olanların biraz daha dikkatli olmalarında yarar var. Cim-Bom’un yok yılı DERBİ öncesi içimiz acıyarak, bu Fener bu Cimbom’u “evire çevire” yener diyorduk, sürpriz olmadı. Öyle anlaşılıyor ki bu yıl Galatasaray’ın “yok yılı”. Geçmiş iki sezondaki başarılardan sonra böylesi bir soluklanmayı normal bulabilirsiniz. Ancak, bize göre ana neden, yönetim ve teknik direktör operasyonu nedeniyle takımın insicamının bozulması. Adeta, tüm branşlarda bir dağınıklık, konsantrasyon noksanlığı gözleniyor. Bu ölçüde yatırım yapılmış bir futbol takımında böylesi bir sıkıntılı tabloyu profesyonelce bulmayabiliriz. Ama, futbol işte böyle bir spor. Moral dengeler bir defa yerinden oynayınca Drogba’lar bile yeterli olamıyor. Fenerbahçe’yi, özellikle de iki gün önce stent taktırmasına rağmen sahada takımın başında olan fedakar Ersun Yanal’ı tebrik ediyoruz. EGEV’de yönetim değişiyor EGE Ekonomisini Geliştirme Vakfı (EGEV), bölge sivil toplum dünyasının en önde gelenlerindendir. 21 yıllık bir geçmişi olan vakıf, 9 Ege iline yayılmış 118 kurum ve 152 mütevellisiyle sessiz ve derinden giderek pek çok önemli hizmete imzasını atmıştır. Vakfın yönetim kurulu başkanlığını, her biri İzmir’in bilgeleri olan Uğur Yüce’den devralan Yılmaz Temizocak, 9 yıldır taşıdığı bayrağı yeni yöneticilere devredecek. Yeni dönem için İzmir Deniz Ticaret Odası Meclisi Başkanı Geza Dologh’un aday olduğu açıklandı. Geza Bey, bize göre mükemmel bir seçim. Kendisi, yapı itibariyle icracı bir karaktere sahiptir. Geniş çevresi, saygın kişiliği, bitmez tükenmez sivil toplum heyecanı ve müthiş çalışkanlığı ile EGEV’i bulunduğu yerden daha ilerilere taşıyacak bir isimdir. EGEV, kalkınma ajansları kurulduktan sonra bölge bazında çok etkin olabilecek bir koordinasyon işlevi sürdürecektir. Yanı sıra, geçmişten gelen birikimiyle yeni yönetimin heyecanı buluştuğunda pek çok farklı vizyonlar oluşturabilecek kapasiteye sahiptir. Bu arada sayın Kemal Çolakoğlu, sosyal medya üzerinden Geza Dologh ismine karşı olduğunu ifade etti. Sevgili Çolakoğlu çok değerli büyüğümüzdür. Her sivil toplum yöneticisi gibi “aleme nizam vermeye” bayılır. Ancak bu defa kendisine katılamıyorum. Ötesinde, Geza Bey’in bu görevi kabul ediyor olmasını “şans telakki etmek gerekir” diye düşünüyorum. Özetle, EGEV İzmir’e lazım. Geza Bey’le, şayet seçilirse, her şey daha güzel olacak.",https://www.hurriyet.com.tr/yazarlar/sitki-sukurer/izmir-medeniyeti-yukselirken-25135184
Sıtkı Şükürer,Popüler aday av sezonu,"Aralık 22, 2013 01:27","SAYIN Binali Yıldırım’ın çok başarılı bir bakanlık kariyeri var. Yanı sıra, kamuoyunda “teknisyen” kimliği ile tanınıyor. Hiçbir zaman sert ve gergin siyasi polemiklerin içinde yer almadı. Bildiğiniz gibi, şimdi İzmir Büyükşehir Belediyesi Başkanlığı adayı. Normal bir siyasi atmosferde, kentimize hizmet için böylesi bir adayın talip olması son derece olumlu değerlendirilir. Ancak ne var ki garip bir dönemden geçiyoruz. Bir kere, her türlü siyasi mülahazadan bağımsız olarak şu tespiti yapalım. AK Parti 12 yıldır iktidarda. Demokratik ülkeler için bu oldukça uzun bir süre. Doğal yıpranma sürecine girdi. Bu anlamıyla sayın Binali Yıldırım’a, partisi itibariyle “yükselen bir dönemin” adayıdır demek zor. Son günlerde gittikçe hızlanan olaylar tüm Türkiye’yi yoruyor, en çok da siyasi iktidar bundan etkileniyor, etkilenecek. AK Parti’nin ayrıca İzmir’e dair de bilinen handikapları var. Sürprizler olacak mı Kentimiz bu partiye en az başından beri mesafeli kaldı. İzmir’de, hele bizim çevrelerde, AK Parti’yi beğendiğini bile söylemek zordur. Adeta bir başka tür “mahalle baskısı” AK Parti karşıtlığı üzerinden yaşanmıştır, yaşanmaktadır. Dolayısıyla, özellikle kıyı ilçelerde, “AK Partiliyim” bile diyebilmek “zor zanaattır”. Bunu neden söylüyoruz. Sayın bakan Büyükşehir’e aday oldu. Daha geride 30 ilçe için aday belirleme süreci var. Şüphesiz parti bünyesinden veya ona yakın çevrelerden aday bulmak zor değil. Ama geçmişte AK Parti’ye oy vermemiş kitleleri yanınıza çekmek istiyorsanız, bu kesimlere de hoş gelecek kişileri bulmanız icap ediyor. Örneğin Karşıyaka, Konak, Narlıdere gibi yerlerde, hani kazanmayı düşünmeseniz de en azından mevcut oyları artırabilecek adaylar vitrine konulmalıdır. Şimdi, anladığımız kadarıyla Binali Bey de böylesi arayışlar içinde. Bakalım, sürprizlerle karşılaşacak mıyız? Çorbaya gel CHP, seçmen profili itibariyle tipik bir “kitle” partisidir. Ancak bu çeşitlilik aynı ölçüde örgüt yapısına yansımaz. Örgüt, tek parti geleneğinden gelen muhafazakar izleri hala taşır. Bu sebeple CHP’nin hep bir “halka değme” probleminden söz edilir. Öyle anlaşılıyor ki CHP, bu yerel seçimlerle birlikte adaylarını tespit ederken yepyeni bir zihniyetle hareket edecek. İstanbul için Mustafa Sarıgül’ün, Ankara için Mansur Yavaş’ın adlarının geçiyor olması, seçmenlerinden daha ziyade örgüt içinde sancılı bir sürecin işaretlerini veriyor. Sayın Kılıçdaroğlu, Bektaşi fıkrasındaki gibi “bundan kötüsü olmaz” yaklaşımıyla, AK Parti adayları karşısında en fazla şanslı gördüğü kişilere teklif götürüyor. Vaka, siyasette bir artı bir her zaman iki etmez, bu gerçeği de de unutmamak gerekiyor. Paydayı sadece AK Parti karşıtlığı üzerinden tariflendiğinizde, diyelim projede başarı temin ettiniz, sonrasına dair çok ciddi “ilkesel karmaşalar” yaşanması çok muhtemeldir. İşi kolay değil Esasında AK Parti de bir kitle partisidir. Ama AK Parti’nin en önemli özelliği, yönetim kademelerinde “dar kadrocu” bir anlayışla hareket etmeleridir. İktidara geldikleri 2002 yılından beri iç içe geçmiş halkalar oluşturarak, önemli gördükleri tüm görevleri “çekirdek” anlayışın içinde yetişmiş insanlardan teşekkül ettirmişlerdir. Bu sayede bir misyon ruhu oluşturmuşlar ve güçlü ve otoriter liderlik anlayışı ile “parçalı” bir görüntü vermemişlerdir. Hatta, “kendi içinde uyumlu ekip” imajını bir “kaldıraç” olarak kullanıp, kademe kademe kitlelere ulaşmış ve yüzde 50’ler seviyesinde “oy” alır hale gelmişlerdir. Bu anlamıyla CHP’nin bu projesine baktığınızda, işinin hiç de kolay olmayacağı açık olarak görülüyor. Seçmenlerden, tüm geçmiş referansların bir kenara koyulması talep edilerek, ileride “çorba” ihtimali olan bir oluşma destek vereceğini ummak ve bunu sadece iktidar partisi karşıtlığına bağlamak, bize çok gerçekçi gibi gelmiyor. Ha CHP, AK Parti iktidarını memleket için çok sakıncalı görüyorsa, bu sebeple bu yöntemi tercih ediyorsa, o zaman birbiriyle geçmişte aynı paranteze girmemiş kesimleri bir asgari ortak değerler metninde uzlaştırır, taraflar neyi, neden yaptığına ikna olur, o zaman bu “becerikliliğe” hayran oluruz. Böyle bir şey yoksa, ki yok, bu yöntem, arzu edilen sonucu vermez, de ki kısmen verdi, sonrasını tam bir “karmaşadır”. Şunu da belirtelim ki, şayet daha geniş tabanlı bir CHP, Atlantik ötesinin tavsiyeleri ışığında tercih ediliyorsa, muhtemel gördüğümüz zorlukların da planlanmış olduğunu kabul etmek gerekir. Mesela OPERASYONLAR sertleşir ve ülkede siyaset daha da karışırsa, o zaman, önümüzdeki altı ay pek çok gelişmeye gebedir. Mesela, genel seçimler 2014 yılına alınabilir, AK Parti kendi tüzüğündeki üç dönem kısıtını kaldırabilir, CHP-MHP ve AK Parti’den ayrılanlar hükümet kurmaya talip olabilir, bu üç kesim ortak bir cumhurbaşkanı adayı çıkarabilir, beklenmedik ekonomik dalgalanmalar yaşayabiliriz, İzmir’in yerel seçim adayları bu türbülans ortamında alt üst olabilir… Ama tüm bunlar “mesela”dır. Kehanetler tutarsa övünmemize vesile olur.",https://www.hurriyet.com.tr/yazarlar/sitki-sukurer/populer-aday-av-sezonu-25415710
Sıtkı Şükürer,Uzun ince yoldayız,"Kasım 24, 2013 01:09","KÜRT politikası öyle kolay bir şey değil. PKK var, PYD var, Barzani var, Talabani, Pejak ve diğerleri var. Üstüne üstlük, altı petrol denizi olan topraklar var, cari açığımız var. Hepsinden önemlisi bu ülke vatandaşı 15 milyon Kürt var, milyonlarca ortak aile var... Yani, siyaset, sosyoloji, ekonomi, kültür, evrensel demokrasi... Akla gelebilecek ne kadar konu varsa Kürt meselesi ile ilintili. Dolayısıyla, kestirmeden çözümler, köşeli tutumlar, sihirli formüller yok. Uzun ince bir yoldayız. Anladığımız, tarihin yeniden şekillendiğidir. Sancılı bir süreç kaçınılmazdır. Şu aşamada en önemli şey şiddetin durmuş olmasıdır. Amaç Türk-Kürt kardeşliği ve dayanışmasını temin etmektir. Bölge ülkelerinden süper güçlere, dengeleri gözeterek, onlara rağmen veya onların onayı ile ortak bir paydayı, alabildiğince genişleterek hayata geçirmeye çalışmaktır. Sezen’den Ahmet Kaya ve İbrahim Tatlıses’e yakaladığımız duygu birliğini Şivan’lara yayabilmek, bu uğurda hayatını kaybetmiş 50 bin insanımızın anısını ortak acımız haline getirmeyi becerebilmektir. Çok zor, çok yıpratıcı bir süreç bizleri bekliyor. Hangi siyasi iktidarla bu mücadele verilirse verilsin çok sağlam bir duruş ve kararlılık gerektiriyor. Dediğimiz gibi, neticede tarih yeniden yazılıyor. Atatürk ve Türk Milleti CUMHURİYET değerlerini benimsemiş insanlarla muhafazakarlar arasında “Türk” kavramına yüklenilen anlamlar itibariyle farklılıklar var. Örneğin, İzmir’de, 29 Ekimler’de, 10 Kasımlar’da meydanları dolduran insanlar, genelde CHP’ye oy veren, muhafazakar iktidardan hoşlanmayan ve Atatürk üzerinden, onunla bütünleştiklerini düşünerek muhalefet geliştiren kitlelerdir. Öncelikle belirtelim ki, bu ülkede Mustafa Kemal Atatürk takdiri, marjinaller dışında 76 milyonundur. Ancak Atatürk ile Kemalizm aynı şey değildir. Kemalizm bir ulus devlet ideolojisidir, uygulamaları ile toplumun bazı kesimlerinin kendilerini mağdur hissetmesine yol açmıştır. Kemalizm; tüm insanlık tarihi boyunca, toplumların iki temel realitesi olan din ve etnisiteye müdahil olmaya çalışan ve bu yönü itibariyle limitleri zorlayan bir sosyal mühendislik projesidir. Din konusunda; bu topraklarda gayri Müslümleri tercih etmemiş, Alevileri ikinci plana almış, Sünniliği resmi mezhep statüsüne yükseltmeye çalışmış ve fakat onu da Diyanet denetimli bir din anlayışıyla olabildiğince baskılamaya çalışmıştır. İyidir, kötüdür, laiklik ilkesi bu sayede maya tutmuştur... Bunları tartışmıyoruz. Etnisite konusunda daha da iddialı bir projeye kollarını sıvamıştır. Orta Asya’dan gelenlerle sınırlı olmayan bir coğrafyada 36 ayrı etnisik yapıyı Türk kimliği üzerinden konsolide etmeye çalışmıştır. Başlangıçta ırki vurgulamalar taşıyan uygulamalar gerçekçi olmadığından bir müddet sonra kültür milliyetçiliğine dönüşmüş ve Türk kavramının bir “hissediş” olduğu ifade edilmiştir. Muhafazakarların bu konularda tavrı bellidir. Onlar, aslonanın “din” olduğu, ümmet anlayışının geçerli olması gerektiği, etnisitenin “kavmiyetçilik” olarak muteber bir şey olmadığını ifade ederler. Ancak “kavmiyet”, din gibi, en az onun kadar tarihsel ağırlığı olan bir realitedir. Bu iki kavramdan bağımsız olarak bir üçüncü realite de “dil”dir. Anadolu coğrafyasında tarihsel olarak “Türkçe” yaygın bir kullanım ağırlığına sahiptir. Türk kavimlerinin Malazgirt Savaşı sonrası Anadolu’ya egemen oluşu Türk dilli bir coğrafyanın oluşmasında etkin rol oynamıştır. Dolayısıyla, Kemalizm’in toplumu Türk üst kimliği üzerinden tariflemeye çalışmasında bu faktör çok kritik bir nedendir. Esasında muhafazakarlar da bu kavramın, bir biçimde çok uzağında değildir. Türk-Müslüman kavramı Türk egemenlerin 10. yüzyıldan itibaren Müslümanlığı tercih etmeleriyle, bu defa süreç, anti Hristiyan algıyla, Türk ve Müslüman kavramlarının iç içe geçmesine yol açmaya başlamıştır. Hatta o kadar ki, “Arap olmayan Müslümana Türk derler” yaklaşımını, bugün dahi bazı düşünürler seslendirmektedir. Diyeceğimiz, günümüzde ki muhafazakarların söylemlerinde sahiplendikleri “Türk Milleti” kavramı, işte böyle bir Müslüman tını içermektedir. Kemalistler, her ne kadar Türk kimliğini zaman içerisinde “vatandaşlık bağı” üzerine oturtmaya çalışsalar da gayri Müslümlere yönelik bozuk sicilleri, dikiş tutmadığı için dönmek zorunda kaldıkları ırki referanslarında kalan akılları, dindarlığa mesafeli bakışları, neticede kimsenin net olarak anlayamadığı karmaşık bir kavram oluşturmuştur. Bu sıkıntılı durum tıpkı muhafazakarlar gibi, hep bir “kem küm” konusu olmuştur. Devir değişip bu topraklara az biraz demokrasi gelmeye başlayınca, Din ve etnisiteye getirmek istediği yaklaşım zor savunulur hale gelmiş ve oluşan “sallantı”, bir “kurucu lider kültü” yaratılarak ve tarihi, geçmiş 90 yıldan ibaret sayarak, doldurulmaya çalışılmıştır. Atatürk yaşasaydı herhalde kendisinin bu denli kullanılmasına müsaade etmezdi. Zira, muasır medeniyet hedefi bir müddet sonra demokrasiyi hedeflemektir. Dikkat edilirse muhafazakarlar bu Mustafa Kemal’i sahiplenmektedir. Diyeceğimiz, muhafazakarlar ne Türk Milleti kavramını ne de Mustafa Kemal’in tapusunu öyle kolayından muhaliflerine teslim etmeyeceklerdir. Sadece bu değerlere ne anlam yüklüyorlar, neden 1920 ruhuna sahipleniyorlar, ona bakmak ve bu yaklaşımın Kürtler için bir mana ifade edip etmeyeceğini tartışmak gerekiyor. Aytun Çıray GEÇEN hafta “İzmir Medeniyeti Yükselirken” başlıklı yazımızda Sayın CHP İzmir Milletvekili Aytun Çıray’ın aynı isimli kitabına dair düşüncelerimizi ifade etmiştik. Sayın Çıray, kapsamlı bir yazıyla yaklaşımlarımıza cevap verme nezaketini göstermiş. Kendilerine teşekkür ediyoruz. Cevabını özetlemeye çalışmak kendisine haksızlık olur diye düşündüğümüzden, yazının tam metnini www.hurriyet.com.tr’den bu haftaki yazımız ekinde yayınlıyoruz. Ancak, özetle belirtilirse, Sayın vekil, İzmirlilik olgusunun bir gerçeklik olduğunu, bu gerçekliğin pozitif unsurlar içeren bir örnek teşkil ettiğini, demokrat kişiliğinin İzmirlilik üzerinden bir kutuplaşma çabasına asla müsaade edemeyeceğini nazik bir üslupla ifade etmiş. Lütfen, yazının tam metnini okumanızı tavsiye ediyorum. Sayın Sıtkı Şükürer, ‘İzmir Medeniyeti Yükselirken’ ismini taşıyan son çalışmam üzerine yazdığınız yazıyı hayretler içinde okudum. Değerli yazar acaba İzmir Medeniyeti Yükselirken’i gerçekten okudu mu diye şüpheye düştüm. Çünkü eleştirilerinizde objektif bir değerlendirme yerine içinden geçtiğimiz dönemin modasına uygun birtakım hazır yargıların ve şablonların açık izlerini gördüm. Ne yazık ki bu izler sizi yanlış bir yere götürmüş. Bu çalışma isminde anlaşılabileceği gibi İzmir’e ve İzmirlilere adanmış bir çalışma. Ancak takdir edersiniz ki, ben bir siyasetçiyim ve benim için önem taşıyan en önemli unsur İzmirlilerin yargıları. Dolayısıyla bu çalışmanın peşin hükümlerle gölgelenmemesi gerekiyor. Bu nedenle birkaç önemli noktayı hemen açıklamam, sizin de bu açıklamaları aynı hassasiyetle İzmirli hemşerilerimize aktarmanızı rica ediyorum. Sayın Şükürer, İzmir Medeniyeti Yükselirken ‘zaptedilmekte zor tutulan bir öfkenin’ eseri değildir; tıpkı bir ömrün süzgecinden geçen siyaset anlayışımın anlık duyguların ürünü olmadığı gibi. Bu çalışma, peşin hükümler ve belli çıkarlarla optiği bulanmamış her sade okurun fark edebileceği gibi İzmir’e ve İzmirlilere temsil ettikleri sosyo-kültürel ve politik değerler nedeniyle duyulan sahici ve samimi bir sevgiyi yansıtıyor. İzmir’e bu değerler ve bu değerler üzerinde bina ettikleri hayat tarzı ve bunu politikaya yansıtma şekillerine hep hayranlık duydum. Bu hayranlık İzmirli olmamın gururuyla pekişti. Bu duyguların sizin bana daha ilk cümlenizde bulaştırmak istediğiniz negatif duyguyla hiçbir ilgisi olmadığını kabul edersiniz. İzmir’e ve İzmirlilere duyduğum şükran bu çalışmanın başlıca varlık nedenidir. Sizin değerlendirmenizi bu nedenle çalışmamın varlık sebebine yapılmış bir hakaret/haksızlık sayıyorum. Ancak yazınızda maalesef yaptığınız haksızlık bu kadarla sınırlı kalmıyor. Beni çalışmamı gerçekten okuduğunuzdan ciddi olarak şüpheye düşüren bir değerlendirmede daha buluyorsunuz. Eleştiri görünümlü peşin hükmünüze göre güya ben ‘kendimce önemli bulduğum düşünceleri’ İzmirlilik ortak paydası altına oturtmaya çalışarak, bir ‘biz kampı oluşturmaya’ gayret gösteriyormuşum. Bu da ‘kutuplaşmaya’ hizmet etmek gibi geliyormuş. Sayın Şükürer , ne yazık ki, ‘gibi gelmek’ kalıbının yapay nezaketine ve korunmasına sığınarak söyledikleriniz tam bir çarpıtmaya dönüşüyor. İzmir’in temsil ettiği değerleri vurgulamamızı kabaca sanal bir kimlik oluşturma ve ötekileştirme çabası olarak yorumluyorsunuz. Bu arada hekim olduğumuzu hatırlatıyor, sosyal bilimlerle ilgili bu konularda haddimizi bilmediğimizi ima ediyorsunuz. Böylece belki de asıl siz haddinizi aşıyorsunuz. Hem de çalışmamı gerçek anlamda incelemek bir yana, üstünkörü bile okumadığınız yolundaki izlenimimi iyice pekiştiriyorsunuz. Bu bana göre peşin hükümlülüğün de bir açıklamasını veriyor. Çünkü böyle olmasıydı İzmir Medeniyeti Yükselirken ile ilgili şu tamamen ters düşen kafa bulandırıcı tespitlerde bulunmazdınız. Bu tespitlerin sizin sosyal bilimler konusunda daha yetkili olduğunuzun bir işareti olarak yorumlanacağına vehmetmezdiniz. Sayın Şükürer, ben bir İzmirli kimliği, dolayısıyla bir İzmirlilik paydası yaratma iddiası içinde değilim. Çünkü bir İzmirlilik kimliği zaten var; bu bir olgu. Bunun varlığını, İzmir kimliğini (ki bu hinterlandındaki şehirleri de şu veya bu ölçüde etkileyen bir kimlik) Türkiye entelejansiyasının etkili bütün isimleri kabul ediyor. Bir örneğini İzmir Medeniyeti Yükselirken’i okusaydınız Murat Belge’den yapılan bir alıntıda görecektiniz. İzmir’in Türk modernleşmesindeki istisnai yeri çok açık. Bizim yaptığımız bir olgunun objektif tespitinden ve hakkının tesliminden ibaret. Amerika’da New York’un veya San Fransisco’nun Washington’dan farklılığının altı çizilir. Philadelphia’yla Washington karşılaştırılırken bunlardan ilkinin Amerikan kurucu ruhu açısından önemi güçlü bir şekilde vurgulanır. Demek şehirlerin temsil ettikleri bazı değerler vardır. Bu değerler birtakım tarihsel-sosyolojik olgulardan kaynaklanır. İzmir’in de Türkiye’de bu tür bir pozisyonu olduğu bir olgu olarak inkâr edilemez. Dikkat ediniz olgudan, yani İngilizce ‘fact’ kelimesinin karşılığından bahsediyorum. İzmir’i ve İzmirlileri farklı kılan değerlerin var olduğunu ve bu değerlerin gözlemlenebilir bir şekilde İzmir’in bütün alanlardaki hayatına yansıdığını görüyorsanız bu nasıl oluyor da sanal bir kimlik paydası oluyor? Sayın Şükürer, kabul ederseniz etmezsiniz bir İzmir kimliği vardır. Görmek istemeyen gözler dahi bu yılki 29 Ekim kutlamalarında bunu bir kere daha gördüler. 10 Kasım’da bunun sağlamasını da yaptılar. Demek biz bir kutuplaşma peşinde değiliz, ötekileştirme peşinde hiç değiliz. Hem sizden lütfen şunu açıklamanızı istirham ediyorum: İzmir’i farklı kılan değerlerin varsa ve siz bundan bir olgu olarak söz ediyorsanız bu nasıl olup da ötekileştirme veya kutuplaştırmaya hizmet oluyor? Bu değerlendirmenizin yanlışlığını ve yanıltıcılığını ortaya koyacak bir örnek vereyim hemen. İzmir’in sosyo-iktisadi gelişme için son derece elverişli bir coğrafi koşullara sahip olduğu bir olgudur. Bunun belirtilmesi ve bu koşulların avantajlarının belirtilmesi bunlara sahip olmayan yerlerin küçümsenmesi anlamına gelmez. İzmir’e özgü değerlerin varlığı da, mesela kendiliğinden bir Diyarbakır’ın küçümsenmesi ve bağlantılı olarak Diyarbakırlının dışlanması demek değildir. Bunun için bu anlama açıkça gelebilecek bir mukayesenin yapılması gerekir. Kaldı ki, eğer çalışmayı gerçek anlamda okusaydınız bu tür yanlış anlamaların önünü tamamen kapattığını fark edecektiniz. Ayrıca fark edeceğiniz çok önemli bir nokta, İzmir Medeniyeti Yükselirken’in bizim iktidarın her icraatını eleştirmek için yaptığımız bir çalışma olmadığı gerçeği olacaktı. Biz ‘İzmir Medeniyeti Yükselirken’de iktidarın yaptığı her icraatı eleştirmedik. Başta Reyhanlı’da Cumhuriyet tarihimizin en büyük toplu terör katliamı olmak üzere, Türk Milletinin çok ağır maddi-manevi bedeller ödediği ve ödemekte olduğu icraatlarını eleştirdik. Üstelik bu eleştirileri TBMM çatısı altında, Genel Kurul’da yaptığımız konuşmalarda dile getirdik. Muhalefet görevimizi yerine getirdik ve iktidarı sorumluluklarını yerine getirmeye davet ettik. Asıl sizin suni ve hesaplı Pollyannacılığınız bu kadarını dahi çok bulabilir. Fakat bu da nihayetinde İzmir’in kendisini farklılaştıran değerleri ve hayat tarzı gibi bir olgudur. Bu olgunun bizdeki etkisi ve tezahürüdür. Sanırım insan bilimlerinde bizim vakıf olamadığımız meziyetleriniz size bu olguyu farklı bir şekilde yorumlama yetkisi veriyor. Bense bu özensiz ve temelsiz sözde eleştirilerinizi, sadece ‘muhalefete muhalefet özgürlüğü veren’ AKP yönetim vasatının sonucu olarak görüyorum. Kısaca bunu da bir olgu olarak görüyorum. Tıpkı İzmirlilerin hayat tarzları ve politik-sosyal tercihleriyle ortaya koydukları pozisyonları gibi benim için medeni olan ne varsa onları ifade etmesi gibi. Buna sosyal-siyasi felsefede olgudan değere geçme diyorlar. Mekanizmasını bir tıp doktoru olarak daha sonra anlatmaya çalışırım. Keşke ‘rasyonalite’, ‘kaos’, ‘kimlik paydası’, ‘ötekileştirme’ gibi artık kullanımları ayağa düşmüş sosyal bilimler soslarına buldumcuk olmuş gibi hemen ilk adımda atlamaya kalkışmasaydınız. Böylece kendinizde bir tıp doktorunun bambaşka bir bağlamdaki çalışmasını eleştirinin ötesine geçerek saptırma otoritesini bulmasaydınız. Önce olguyu, yani taktiksel olarak milliyetçiliği ayıplayan ırkçılığı, ‘yetmez ama evet’çi anlayış yüzünden zaten üstünlüğü sağlanamamış hukukun 12 Eylül referandumu ile Başbakan’ın emrine verildiğini görseydiniz. Kısacası keşke neyle karşı karşıya olduğunuzu anlamaya çalışsaydınız. İşte o zaman okurlarınızı İzmir Medeniyeti Yükselirken konusunda gerçekten aydınlatır, eleştirilerinizi de daha gerçek bir zemine oturtabilir ve inandırıcı kılabilirdiniz. Dr. Aytun Çıray, CHP İzmir Milletvekili",https://www.hurriyet.com.tr/yazarlar/sitki-sukurer/uzun-ince-yoldayiz-25191135
Sıtkı Şükürer,Fenerbahçe vah vah,"Kasım 10, 2013 01:15","Sağlıklı bakış açınız dumura uğramamışsa “her koşulda” lafının sınırlarını tespit etmeye çalışırsınız. Örneğin tuttuğunuz takımın sportmence mücadele etmesi gerektiğini düşünür, şikeyle gelebilecek başarılara itirazınızı baştan koyarsınız. Siz böyle düşünmekte beraber, bazen üzerine toz kondurmadığımız “değer”inizi yönetenler, size rağmen, belki sizi de mutlu etmek için “altına bakır karıştırmayı” tercih edebilir. Bu tutumları bir biçimde ortaya çıkınca, size düşen büyük bir “şok” yaşamaktır. İlk anda, kabullenemezsiniz, isyan edersiniz, başka ihtimallerden medet ummak, rahatlamak istersiniz. Esasında derinlerinizde ciddi bir şekilde “incinmişsinizdir”. Hele konu futbol taraftarlığı ise bir dolu alaylı söze, sataşmaya sürekli muhatap kılınırsınız. Bir müddet sonra bu durum sizde “tersine kilitlenme hali” yaratır. Bağlı olarak sizi rahatlatacak gerekçelere sarılmaya başlarsınız. Yok, “herkes yaptı, kırmızı ışıkta biz yakalandık”. Yok “siyasi operasyonların kurbanıyız”... Oysa gerçekler fazla zorlamayı gerektirmeyen “açıklıktadır”. Ulusal ve uluslararası yargı kabullenmediğiniz acı gerçeği kuşatmaktadır. Kendi federasyonumuza hangi baskılarla aldırıldığı bilinen mesnetsiz kararlar her tarafından sallanmaktadır. Size düşen, zararın neresinden dönülse kardır, yaklaşımıdır. Ama, işte o meşum “tersine kilitlenme” hali sizi esir almayı sürdürür. Başınıza bu işleri açan yönetimi değiştirme fırsatı çıkmasına rağmen yanlışınızı tırmandırırsınız. Sizin değerinize sizden fazla sahiplenenlerin ısrarlı uyarıları, içinizdeki ruh haline paralel, kendinizi “vazgeçilmez” zannetmenize yol açmaya başlamıştır. Tavırlarınızda gizli gizli “beni yiyecek olanın midesine otururum” tercihi şekillenmektedir. Yolunuzun çıkmaz olduğu aşikardır, görmezsiniz. Tüm ülke futbolunun bloke olma ihtimali sizi mutsuz etmez hale gelmiştir. Ne çare ki mezarlıklar kendiniz vazgeçilmez zannedenlerle doludur. Liderler huysuz oluyor Sakin, mutedil, uzlaşıcı bir kişiliğiniz varsa, alttan almayı kolaylıkla beceriyorsanız, hiç zahmet etmeyin, sizden “lider” olmaz. Son dönemlerde, üç birbirinden farklı insanın ortak bir özelliğine baktığınızda, “kontura sürkontur” diyen ve bu hali, tarzının en belirgin özelliği yapan ve bu nedenle karizmasına karizma katan bir durumu tespit ediyorsunuz. Recep Tayyip Erdoğan, Fatih Terim, Aziz Yıldırım. Bu kişilikler, insanlarda kendilerini onlara emanet etme duygusu oluşturuyor. Sonrasında herşeyinizi kendi bildiklerine göre sürüklemek ve biçimlemek istiyorlar. İyidir, kötüdür, onu ayrıca tartışmak gerekir. Bu aşamada, sadece bir gözlememizi iletelim istedik. Kritik kavşak görüntüye giriyor Ülke siyasetinde o kritik kavşağa süratle yaklaşıyoruz. Hala, ne olup biteceği, nasıl çözümleneceği hususunda kimsenin net bir fikri yok. Ağustos 2014’de, cumhurbaşkanlığı seçimi var. Sorular şu: -Cumhurbaşkanı devam etmek istiyor mu? -Eğer istiyorsa Başbakan buna nasıl bakıyor? -Başbakan Köşk’e kendisi mi çıkmak istiyor? -Kendisi çıkarsa Abdullah Gül ne olacak? -Cumhurbaşkanı siyasete devam etmek istiyor mu? -İstiyorsa AK Parti’nin başına geçmesi mümkün mü? Başbakan buna nasıl bakar? -Bu yetkilerle Köşk’e çıkmak sıcak siyasetten izole olmak mıdır? -Başbakan bunu ister mi? -Başbakan Köşk’e çıkarsa, yerine gelen onunla ne kadar uyumlu olur? -Genel seçimlerden sonra Abdullah Gül başbakan olursa, bu uyum çok mümkün müdür? -Abdullah Gül, Köşk’e çıkamaz ve AK Parti’nin başına geçemezse tavrı ne olur? -Yeni bir siyasi oluşum çıkar mı? -Kardeşlik hukuku bu çetrefili çözmeye yeter mi? -Padişahlar neden iktidar için çocuklarını bile katletmiştir? Soruları uzatmak mümkün. Süre azalıyor, tüm Türkiye gelişmeleri heyecanla izliyor. Bir kongreydi geldi geçti İzmir İktisat Kongresi’ni yoğun bir programla eda ettik. Çok sayıda panelle, pek çok konu enine boyuna tartışıldı. Esasında, bizler İzmir İktisat Kongresi’nden, tarihi çağrışımın da etkisiyle daha fazla bir şeyler bekliyoruz. Ancak hükümetin açıklamış olduğu orta vadeli programlarıyla zaten, gelecekte neyi nasıl yapacağımız belli. Dolayısıyla o cephelerde fazla söylenecek bir şey yoktu. Kongrede İzmir’in fazla dahli olduğunu söylemek zor. Daha ziyade, inisiyatifi Kalkınma Bakanlığı üstlendi ve İzmir STK’ları ve diğer yerel birimleri işine karıştırmadan organizasyonu aldı, götürdü. Ancak bu defa “Kuru ve heyecansız” bir kongre havası oluştu. Cumhurbaşkanı ve Başbakan’ın konuşmaları bir görevin ifası mahiyetindeydi. Halbuki, biz İzmir’liler bu kongre için geçmişte pek çok toplantı yapmış, sivil toplum kuruluşları ve Başkanlar Kurulu olarak, kongreyi bir “Davos” etkinliğinde hayal etmiştik. Neticede kongre yine de güzeldi ve fakat fazla “Devlet” koktuğu için, umulan tatmin sağlanmamış oldu.",https://www.hurriyet.com.tr/yazarlar/sitki-sukurer/fenerbahce-vah-vah-25080018
Sıtkı Şükürer,İstanbul vah vah...,"Ekim 20, 2013 01:08","İSTANBUL; doğası, sinerjisi ile müthiş bir yer. Kentin, içinden kaynayan, adeta agresif bir temposu var. İlk etapta bu havadan etkileniyorsunuz. Ancak bir müddet sonra çok “yorucu” bir şehirde olduğunuzu hissediyorsunuz. Biz İzmirliler genelde İstanbul’a hayranlık ve hasetle karışık bakarız. Her nedense mukayeseler ve eksiklenmeler bu kent üzerinden yapılır. Oysa yerleşim yerlerinin yaşam kalitesini değerlendirirken böylesi “koşuşturmalı” bir düzene sahip kentler muteber addedilmezler. Normal insanı deli edebilecek trafik sorunu dahi, makul bakışlarla İstanbul’u “kabus belde” sınıfına dahil edebilir. Bazen İzmir’e çok haksızlık yaptığımızı düşünüyorum. Geçenlerde, gönlünü ve mesaisini uzun zamandır İzmir’e vermiş ünlü şehir plancı İlhan Tekeli’nin Ege’de Sonsöz internet gazetesinde bir röportajı yayınlandı. Hoca, İzmir’e dair bir İstanbul hayalini kurmanın hiç de doğru olmadığını anlatıyordu. Bizim kentimizin dingin, telaşsız ve dengeli tarzının, hele yaşamı anlam sorgusu yönünden değerlendirenler için ideal olduğunu rahatlıkla söyleyebiliriz. Hiç şüphesiz, İzmir’e dair, “Seferihisar sakin şehir” güzellemesi yapmıyoruz. Hiçbir komplekse kapılmadan, ciddi bir sanayisi, tarımı ve giderek gelişen hizmet sektörü ile birlikte İzmir, kendi modelini, İstanbul’a öykünmeden ortaya koymalıdır. Zaten büyük ölçüde de bu böyle. Diyeceğimiz; kentimizin değerini bilelim, hatta ezber bozup, arada sırada İstanbullulara acıyalım. Endişeli modernler itirazlarını soluklandırmalı GEÇENLERDE özel bir hastanede bir gözlem yapma fırsatım oldu. Hastanelerimize son dönemlerde Arap ülkelerinden çok sayıda hasta geliyor. Hastanenin bekleme salonunda 6-7 çocuklu bir Arap ailesi vardı. Çocukların en büyükleri 13-14 yaşlarında iki kız, diğerleri birer ikişer yaş aşağı küçük kız ve oğlan çocuklarıydı. Büyük kızlar kardeşlerini kucaklarında zapt etmeye çalışıyorlardı. Ablaların her ikisi de tesettürlüydü. Sevecen ve mütehakkim üsluplarının küçük kardeşlerde hayranlık uyandırdığını hemen anlayabiliyordunuz. Çok mümkün ve muhtemeldir ki, küçük kız çocukları rol model gördükleri ablalarına dair, bir an önce onlara benzer hale gelmenin hayalleri içindeydi. Hani “biz de bir an önce büyüsek ve ablalarımız gibi olsak, onlar gibi giyinsek” çıkarsaması, pek bir yanlış değerlendirme sayılmaz. Bakınız, işte “kültür” dediğimiz de iş tam böyle bir şeydir. Toplumlar değerlerini bu şekilde kuşaktan kuşağa birbirlerine aktarırlar. Arap kültüründe, o coğrafyalarda, kadınların başlarının belirli bir yaşta örtülmesi kadim bir gelenektir. Şüphesiz İslam dininin vecibeleri de bu eğilimi beslemiştir. Dolayısıyla Batı ezberlerimizden hareketle, kolayından bu insanları yorumlamamız doğru değildir. Mevzuya Anadolu insanı üzerinden baktığımızda, başörtüsü ya da onun versiyonu olan türbana dair durum çok farklı değildir. “Evvelden türban mı vardı?” söylemlerini geçiniz. Anadolu da yaşayan pek çok kadın için başını örtmeye başlamak meşruiyetin ve rüştün tescillenmesi mahiyetindedir. Sosyolog Nilüfer Göle, şehirler için türbanı özgürleşme gerekçesi olarak ifade eder. Efendim; bu saptamalardan sonra kritik konuya gelirsek, kamuda neden başörtüsüne müsaade edildi? Bazı kafalar hala türbanı muhafazakarların inadı olarak değerlendirme eğiliminde. Bazen bizler neden bu kadar birbirimizin değerlerine, alışkanlıklarına, kültürlerine yabancıyız diye sormadan edemiyorsunuz. Galiba, 76 milyon olarak, bir bütünlük halinde, her bir taraf diğerlerinin gerçekliğini içine sindirmeden normalleşemeyeceğiz. Bu çerçevede atılan her benzer adımı itirazlarımıza boğmadan ve Arap kültürü ile Anadolu kültürünün birbirinin aynı olmadığı gerçeğini de, pek tabi göz önünde tutarak, lütfen biraz düşünelim.",https://www.hurriyet.com.tr/yazarlar/sitki-sukurer/istanbul-vah-vah-24942679
Sıtkı Şükürer,Aziz Kocaoğlu doğrusunu yapmıştır,"Eylül 08, 2013 01:05","YEREL seçimlerle ilgili CHP başvuruları topladı. Belediye başkanlığına bu denli hevesli insanı görmek eğlenceli bir sürecin habercisi gibi. Ön seçim yapılmayacak yerlerde, şimdi top merkezde Şüphesiz onlar da eğilim yoklamaları, anket ve benzeri yöntemlerle en uygun adayları saptamaya çalışacak. Ancak sonunda tercih edilmeyenler mutlaka kıyameti koparacak ve ahbap – çavuş ilişkilerinin etkin olduğunu ileri sürecek. Esasında bu işlerin son derece objektif kriterlerle yürümeyeceği de bir vakadır. Bu sebepten, bu aşamalarda karar vericiler, “kral”, aday adayları “eğik başaktır”. Aday adaylarına tavsiyemiz, MYK üyelerinin her anlattığı fıkraya mutlaka gülmeleridir. Bakmayın mizah yapmaya çalıştığımıza, demokrasi deyince mangalda kül bırakmayan karar verici liderler, mevzu siyasal partiler kanunu, seçim kanunları, parti tüzükleri olduğunda sultalarına zarar gelmesin diye anında havaya bakıp ıslak çalmaya başlarlar. Dolayısıyla bizlere düşen gelişmeleri acı bir tebessümle izlemektir. Bu arada Aziz Kocaoğlu gibi iki dönemdir CHP’nin en üst düzeyde postu olan büyükşehir başkanlığını yürüten bir kişiyi bu örseleyici prosedüre tabii olmaya çalışmak büyük bir ayıptı. Açıkça Kılıçdaroğlu’ndan bu durumu önleyici net bir açıklama beklenirdi. Ancak Ankara’da ne kazanlar kaynadığını bilmediğimizden, olması gerekeni Kocaoğlu yaptı ve başvuruda bulunmadı. “Beğenmeyen küçük kızına almasın” tavrı saygısızlara mesaj niteliğindedir ve Sayın Başkan doğrusunu yapmıştır. Bir yıl sonrasına dair bir yazı AK Parti’nin siyasi serüveninin başlangıç söylemlerini hatırlayalım. Önce ülkenin daha demokratikleşmesini hayal ettiler. Kürtler, Aleviler, Çingeneler, komşularla sıfır sorun, azınlıklar… Akla gelebilecek tüm kronik problemlerin, bir heves üstüne gitmeye başladılar. Ülkede o ana kadar uygulanan politikalar büyük ölçüde ‘Askeri vesayetin’ gölgesinde şekilleniyordu. Askeri vesayetin etkisinin sıfırlanması 7-8 yıllarını aldı. Artık tek kaptan kendileriydi ve herkes onlara bakıyordu. İşte bu noktalarda, sanki ergen çocuğun babasına bakışının ilerleyen yaşlarda yumuşaması gibi, esasında cumhuriyeti yönetenlerin her yaptıkları işin yanlış olmadığını pek dışarıya yansıtmasalar da değerlendirir oldular. Bazı şeyler belki de başka türlü olamadığı ya da başka türlüsünün pek çok problem doğurduğu yada doğuracağını görmeye, hissetmeye başladılar. “Esasında babam da fena adam değilmiş” hallerin ortaya çıkışı, beraberinde o parlak vaatlere dair bir sürüncemede bırakma politikaları uygulanıyor izlenimi oluşturmaya başladı. Askerler de komşularımızla sıcak ilişkilere yeltenmezdi. Avrupa Birliği’ni görünürde ister ancak onun getireceği özgürlükçü ortam hiç işlerine gelmezdi. Kürtlerle ilişki kendi doğruları üzerinden şekillenmeliydi. Diyanet Sünnilere servis veren bir kurumdu… Listeyi uzatmak mümkün. Baktığınızda gelişmeler sanki ağır ağır bu politikalara geri dönüş sinyalleri veriyor. İçine sıkıştığımız coğrafyanın dengeleri, lastiği patlamamak için baskıcı modellere dair mazeretlerini tohumluyor. O zaman, “gitti askeri vesayet, geldi sivil vesayet” görünümleri oluşuyor, hayal kırıklıkları beliriyor. Ne var ki demokrasi cini şişeden çıkmıştır. Hali hazırda pek çok kişide sanki AK Parti’nin demoralize olduğu izlenimi var. Bir yanda derin devletin kültürel kodlarını taşıyan bürokrasinin ağır ağır zerk ettiği etkilenmeler, öte yandan “Dimyat’a pirince giderken evdeki bulgurdan mı oluyoruz” telaşı, pek çok konuda eskinin az demokrasili ama güvenli limanlarına heves mi yeşertiyor, izlenimi doğuyor. “Küçücük aşım, dertsiz başım”, “Fakir ama onurlu” mottolarıyla şekillenen bir modele evrilme istidatları “eski tas eski hamam” bir Türkiye demektir. Bu arada belirtelim ki, otokratik “laik düzen” yerine, “otokratik muhafazakâr düzen” farkı da, demokrasi ikinci plana alınınca, öyle zannettiğimiz kadar önemli değildir. Türkiye bu durumun kabullenir mi, “Geçti Bor’un pazarı...”. Kaybedenler kulübü DÜNYA yine çift kutuplu bir düzene doğru yelken açmaya başladı. Sovyet sistemi çöktükten sonra tek süper güç ABD’nin hükümranlığında 20-25 yıllık bir dönem yaşadık. Ancak ekonomik ve siyasi dengeler dinamik. Dünyanın ekonomik merkezinin tekrar ağır ağır Doğu’ya kaydığı bir süreçte yerküre düzeni yeniden şekilleniyor. Bir tarafta yine başını ABD’nin çektiği batı dünyası, diğer tarafta Çin, Rusya, İran’ın önderliğinde doğu toplumları. Batı bloğu, demokrasi üzerinden refahı kovalayan bir yapı. Şangay Beşlisi diye de isimlendirilen yeni oluşum da eski örneklerden farklı olarak tıpkı batı gibi refahı talep ediyor. Bu sebeple ekonomilerini kapitalizm kurallarına uygun biçimliyorlar. Fakat demokrasi onlar için önemli değil. Türkiye’nin, daha doğrusu iktidarın aklı karışık. Geçmişte bir “üçüncü dünya” söylemi vardı. Başbakan bu aralar sıklıkla bir İslam dünyası bloğu oluşturma özlemlerini ifade ediyor. İslam dünyasının en zenginlerinin bu önerilere kulak asması beklenemez. Onlar zaten Batı bloğu ile entegreler. İkinci mevkidekiler de etnik ve mezhepsel gerekçelerle birbirleriyle dalaşmakta meşguller ve hiçbir ümit vaat etmiyorlar. Dolayısıyla, bugünün realitesinde sınırlı ekonomik gücünüzle, “kendine Müslüman” bir demokrasi anlayışı ile, olsa olsa “kaybedenler kulübü” kurabilirsiniz. Gücü elinde tutanlar kendilerine “uluslararası toplum” diyorlar ve prestijiniz dahil tüm kuralları belirliyorlar. Tavırlandığınızda, “adam yerine koymamak” muamelesine maruz bırakıyorlar ve örseledikleri özgüveninize paralel, size “hiddet” dışında seçenek bırakmıyorlar. Hiddet çözüm sağlar mı? Zannetmiyoruz. Bizi neyin beklediğini hep birlikte yaşayacağız.",https://www.hurriyet.com.tr/yazarlar/sitki-sukurer/aziz-kocaoglu-dogrusunu-yapmistir-24665081
Sıtkı Şükürer,Çok büyük balık kaçtı,"Eylül 15, 2013 01:50","Olimpiyat neden olmadı acaba? Yoksa “değerli yalnızlık” politikalarının bu işte az da olsa bir etkisi var mı? Arap ülkeleri kime oy verdi? Mesela iki-üç yıl önce olsaydı bu oylama, Arap ya da Avrupa ülkelerinden daha fazla destek mi çıkardı? Tüm bunlar birer vaka. Ancak bir şeyi kabul etmek mümkün değil. Oylama öncesi ve sonrasında hızlanan tweet yağmurunda bazıları Türkiye kazanmasın diye inanılmaz bir “heyecan!” içindeydi. Fatih Çekirge’nin deyişiyle “logar kapaklarından sızan” bu tweetler makul akılları adeta “dumura” uğratıyor. Bazılarımızda iktidar alerjisi her türlü ölçüyü aşmış durumda. Hani, “onların iki gözü çıkacaksa benim de bir gözüm, kolum, bacağım feda olsun” anlayışı içindeler. Yahu, siyasi antipatiyi anlarız. Kimse kimseyi sevmek zorunda değil. Ama neticede hepimiz aynı ülkenin vatandaşlarıyız. Kendi zihnimizde, üstelik biraz da birbirimizi doldurarak, aşırı takıntılı bir hale dönüştüğümüzü maalesef göremiyoruz. Bu sözümüz militanca kutuplaşan ve sağduyusunu yitiren her kesimden insanlaradır. Biz İzmir’de, kendi çevremizde “laik” diye isimlendirdiğimiz insanlar arasındayız. Bazılarıyla AK Parti’ye dair konuştuğumuzda hayretler içerisinde kalıyoruz. Tamam, eleştirin hatta kıyasıya eleştirin ama hiç kimse düşmanımız değil. Baktığınızda her kesime mensup insan, günün sonunda, hepimizin duyduğu beşeri kaygılara sahip, geçimini, çoluk çocuğunun geleceğini düşünüyor, aynı suyu içiyor, aynı topraklarda yaşıyoruz. Nedir bu derin kamplaşma? Tek akıllı biz miyiz? Hastalıklı bir görünüm verdiğimizin farkında mı değiliz, bu abartı neden? Evet, silkinmemiz için, kaderden ırak, İzmit depremi gibi bir felaket mi gerekiyor? Başa dönersek, olimpiyat olmadı. Olsaydı hepimiz için, ülkemiz için çok iyi olacaktı, “fıstık” gibi olacaktı. Hatta, resmen sınıf atlayacaktık. Dünyanın muteberlerine tanınan bir imkana kavuşacaktık. Şimdi önümüzde EXPO var. Temennimiz bu defa hüsran yaşamamak. İktidarı ve muhalefeti ile el ele, umudumuz odur ki bu defa başaracağız. Şayet merdivenleri gökkuşağı rengine boyamak, demokrasinin, özgürlüğünün, bireyselleşmenin göstergesi olarak addediliyorsa, bu işin öyle satıhtan değerlendirilmesine itirazımız var. Demokrasi toplumun her kesimi için istendiği zaman anlamlıdır. Bireyselleşme, özgürlük, birlikte, bir arada yaşama iradesinin özeleştiri ve empati süzgeçlerinden geçtikten sonra içselleştirildiği “duru” zeminleri talep eder. Şüphesiz gençlerden filozof tavrı bekleyemezsiniz. Ama gençliğin bir başka türlüsüne zaten kapalı olduklarını varsayarak, hepimize “yumuşatıcılıklarını” geçiren neşeli ve barışçı insanlar olduğu konusunda emin miyiz acaba? Biz bu kadar iyimser değiliz. Neticede bu insanlar toplumumuzun bir parçası. Pek çoğunun içlerinde buram buram bir ötekileştirme var. Kendi doğrularını tahammülsüz bir kararlılıkla, incitici olacaklarını pek hesaba katmadan uygulamak istiyorlar. “Bu fikre nereden kapıldın” diye sorabilirsiniz. İstanbul’u bilemiyorum ama İzmir “gezi kitlesine” mensup pek çok gençle konuştum, konuşuyorum. Aralarında, Arap kültürünü, AK Parti’yi, Kürtleri, muhafazakar yaşam biçimlerini. Bütünün ayrılmaz bir parçası olarak gören, bu farklılıklarla yaşamaya devam edeceklerine ikna olmuş, hazmetmiş genç sayısı, kendimizi kandırmayalım, fazla değildi. Hatta bazılarına tüm bu olanlar eğlenceli bir isyan gibi geliyor. Şüphesiz gençlerin değerini azaltmaya çalışmıyoruz. Ancak, ülkenin eğitim politikalarından, az demokrasili bir tarlada biçimlenmişliğe, bu gençler, onların anne ve babaları hatta dedeler, büyükanneler, hep bu zeminin ürünleriyiz. Gerçekçi bir bakışla, toplum bu gençlere ne verdiyse, onlara dair de umduklarınız çok çarpıcı şekilde farklı olamaz. Bu gençler rolmodel belledikleri batı toplumunun parametrelerinden beslenmiş, özgürlüklerin rengarenk farklılıklarından dökülmüş kişilik yapıları maalesef değiller. Dolayısıyla, buralardan çıkan renkli merdivenlere, hak ettiğinden fazla anlam yükleyerek entelektüel fantezilere yelken açmamak gerekiyor. Mamafih, bazen ideale ulaşabilmek öykünmede ısrardan geçer. Netice itibariyle, giderek baskıcı anlayışlara yönelenlere barışçı yollarla “pabuç bırakmayan” bu gençler iyi ki var. Tepkinin simgesi Gökkuşağı renkleri, çıkışı itibariyle eşcinsel ayrımcılığa tepkinin simgesiydi. Laik kültürün gençleri, çerçeveyi, yaşam biçimlerinin çeşitliliğine saygı boyutuna taşıdı. Doğru da yaptılar. Ama maalesef her naif talep bu ülkede çok kolay provoke edilebiliyor. Hrant’ın vurulduğu yerde, Agos gazetesinin hemen yanındaki merdivenler sadece bordo-maviye boyanmış. Hesapta, Hrant’ı vuranların memleketi üzerinden bir göndermede bulunulmuş oluyor. Bırakın Ermeni vatandaşlarımızı, bu toprakların milliyetçi düşünceye gönül vermişlerine, yanısıra Trabzon’lulara ne büyük haksızlıktır bu. Hakikaten çok zor bir coğrafyada yaşıyoruz. Gökkuşağının renklerinin, eşcinsellerden, Ermeni’lere, türbanlılardan, Kordon esintisinde rakı-balığın keyfine erenlere çeşitlendiğini anlamadan, aradığımız huzura kolay ulaşamayacağız.",https://www.hurriyet.com.tr/yazarlar/sitki-sukurer/cok-buyuk-balik-kacti-24711009
Sıtkı Şükürer,Siyaset konsolide olur mu?,"Ekim 27, 2013 01:11","Örneğin CHP’liler İstanbul için Sırrı Süreyya Önder’e BDP ve türevi bir partiden aday olmasın diye baskı yapıyor. CHP denilince akla, ulusalcı mirasa sahiplenme, Kürtlerin taleplerine karşı duruş geliyor. Aynı CHP, seçimlerde AK Parti’ye karşı Kürt seçmenin kendilerine yöneleceğini düşünüyor ve bu pek çoğumuza garip gelmiyor. Böyle bir şey nasıl olabilir? Bu ‘dilemma’yı tartışmak gerekiyor. Akıl karıştıranlar Gelecekte Türkiye’de siyasi pozisyonlar, giderek yumuşayacak olsa da, “muhafazakar” ve “laik” eksenler üzerinden şekillenecek. Kürtleri siyasi tavır yönünden homojen bir yapı olarak kabul etmek, hele silahlar sustuktan sonra, çok ciddi bir yanılgı olur. PKK ve onun sivil uzantısı BDP Marksist bir orijinden geliyor. Otokratik ve laik bir bantta sürdürdükleri siyaset anlayışları, günün sonunda “Batı tipi” demokratik değerlere evrilme istidatları taşıyor. Abdullah Öcalan’ın manifestolarda bu yaklaşımın izlerini açıkça görüyorsunuz. Her ne kadar “ezilen ulus milliyetçiliği” çukuruna sık sık yuvarlansalar da “naturalarında” anti emperyalist ve maddeci bir öz var. Bu yönleri itibariyle Türkiye solcuları, sosyal demokratları, Alevileri, sol kökenli liberalleri ile çok derinlerde bir zihin birliktelikleri var. Ancak Kürtler BDP’den ibaret değil. Mezopotamya’nın en önemli gerçekliği “din”. Adımınızı attığınız her yerleşim yeri “peygamberler diyarı”, “ulemalar mezarlığı”. Barış ortamında “vefa” bir müddet sonra sadece “semt ismi” olur ve Kürtlerin dindar kitleleri muhafazakar partilere yönlenir. CHP en az BDP’liler kadar akılları karıştıran bir parti. Bir yandan Kurtuluş Savaşı’nı yapan kadroların örgütü, bu yönü itibariyle tam bağımsızlık mottosuyla anti emperyalist mücadeleyi önemseyen sol kültürün bu sebeple, hedefe oturtturmadıkları bir parti. Demodeler tasfiye Diğer yandan, “az dindar” kimlikleri nedeniyle Sünnilerin etki alanını sınırlamalarından ötürü Alevilerin gizli limanı. Yani, nasıl olur da bu kadar farklı referanslar bir araya gelir ve kalın bir yorganın altında ulusalcısı, enternasyonalisti, Kürt milliyetçisi ve örselenen mezhep mensubu kimlikleriyle birbirlerine derinlerde sempati duyarlar. Meselelere, rasyonel olup olmadığını fazla irdelemeden bu tuhaf gerçeklikler üzerinden baktığınızda, CHP’nin İstanbul’da BDP seçmeninin kendisine yöneleceğini ummasına şaşırmamak gerekiyor. Final tahlilde bu ülke siyaseten “muhafazakar olanlar ve olmayanlar” ekseni üzerinden şekillenecekse, işte o zaman laik Kürtlerden, Alevilere, laik Türklerin partisi olan CHP ile “durup oturup” ortak bir payda tesis etmeleri kimseyi hayrete düşürmesin. Diyeceksiniz CHP bugünkü haliyle bunu kotarabilecek bir durumda mıdır? Bu mümkün görülmüyor. Derin CHP, “salt cumhuriyetçiliğin” demokrasiye giden bir “ara istasyon” olduğunu kavramadan, geçmişte kırıp döktüklerinin özeleştirisi yapmadan Türkiye seçim pazarında kucaklayıcı bir gövde oluşturamaz. Hal böyle olunca “mesnetsiz arkadaşlarından” bir “ekmek” hayal ediliyorsa CHP’nin evrensel demokratik ilkelere dayalı bir sosyal demokrat kimliğe bürünmesi ve içindeki “demodeleri” tasfiye etmesi gerekir. Bu arada muhafazakarlarının da ellerinin armut toplamadığını ve yeni Türkiye’nin demokrasi bayraktarlığını, en azından başlattıklarını görüyor olmak lazım. Hiç şüphesiz, yaptıkları pek çok olumlu şeyin yanında, yarattıkları tedirginlikleri silme çabası, onların da boynunun borcudur. Demokrasi tek seçenek olunca, ister istemez köşeler yuvarlaklaşıyor ve halkalar birbirine geçiyor. Yıldız restoranlarım İZMİR ve civar sahil kasabalarında yeme-içme kültürü ciddi mesafeler almaya başladı. Konumuz, bir heves gelip, çıtayı yükseğe koyan ama saman alevi gibi bir, iki sezon parlayıp sönen restoranlar değil. Çok uzun zamandan beri, aynı yerde hizmet veren ve kendi çapında markalaşmış mekanlardan söz ediyoruz. Bu yerlerin önemli bir kısmı, maalesef sürekli kendilerini tekrarlıyor. Bu sektör pedala sürekli ve bir öncekinden daha hızlı basmayanı “gözde” kılamıyor. Ha, maliyetleriniz düşüktür, kan kaybetseniz de işe devam edersiniz, “topal atın kör alıcısına” oynarsınız, mesele yok. Ancak restorancılık işi, artık bir inovasyon, ar-ge gerektiren çok özel bir hizmet dalı oldu, oluyor. Birinciler Cunda’dan Bu eğilime ayak uyduran yerleri, kendime göre paylaşmak istiyorum. Listemin ilk sırasında, Ayvalık Cunda Adası’nda “Bay Nihat, Lale Restoran” var. İkinci sırayı, Çeşme’de “Ferdi Baba” restoranları alıyor. Üçüncü sıram, Özbek Köy’de, “Akın’ın Yeri.” Dördüncü adayım, İzmir Kordon’da Key Otel’in restoranı. Beşinci sırayı Bodrum Yalıkavak Marina’da, İstanbul ve Ankara’dan sonra mekan açan “Nusret” alıyor. Beş kontenjanlık liste yeterli. Kendi çapımızda yılda bir defa bu listeyi yenileceğiz, ta ki Michelin rehberinin ilgilisi bölgemize yönelene kadar.",https://www.hurriyet.com.tr/yazarlar/sitki-sukurer/siyaset-konsolide-olur-mu-24988091
Sıtkı Şükürer,Demokratikleşme paketi,"Ekim 06, 2013 01:13","Bir kere baştan söyleyelim, Türkiye 21. yüzyıla uyum anlamında, derin kaygılarla biçimlenen ruh halini değiştirmeye çabalıyor. Bazı şeyler böyle gidemezdi. Hiç kimse, geçen yüzyılın başlarında oluşturulmuş toplum nizamını bugünden bakarak mahkum etmek istemiyor. O çağların, o dönemin yöneticilerini ikna eden koşullarını hepimiz anlıyoruz. Ancak şimdilerde paradigmalar değişiyor, değişti. Atatürk hepimizin sahiplendiği en özel değerimiz. Şayet o özlediğimiz “muassır medeniyet” seviyesinden vazgeçmediysek, 25-30 yıl geciktiğimiz cesur demokratikleşme adımlarını atmamız gerekiyordu. Paket eksikmiş, hayal kırıklığı yaratmış, nalıncı keseriymiş... Geçin bunları. Her şey bir anda olmaz. Şimdi beklediğimiz, muhalefetin de bu trendi sahiplenmesi ve demokratikleşmeyi daha da geliştirici öneriler oluşturmasıdır. AK Parti, kimse kusura bakmasın, Gezi olayları ile başlayan yıpranma sürecinde yeniden bir “tazelenme” atağı gerçekleştirdi. Kim ne derse desin, muhalefet dağınık ve çelişik bir takım laflarla yetinirken, iktidar söylüyor ve yapıyor. Bu ülkede bir kısım insanımıza korku ve endişe pompalayarak iktidar olma şansı yok. Cesur olacaksınız, yüzünüzü evrensel değerlere çevireceksiniz, kötü uygulamalara değişim ihtiyacının bütününe karşı çıkıyor izlenimi oluşturmadan eleştiriler getireceksiniz, daha çağdaş, makul, güvenilir olmayı becereceksiniz. Demokrasiye mahkumuz BİLİNEN fıkradır. Bir vesile zengin Teksaslı Amerikalı, İngiltere Kraliçesi ile aynı ortamda olmuş. Zenginliğin getirdiği şımarıklıkla Amerikalı, “benimle başbaşa bir akşam yemeğini kabul ederseniz tam 5 bin dolar veririm” demiş. Kraliçe, “bu ne küstahlık” diye tepki göstermiş. Amerikalı, “tamam o zaman rakamı 50 bin dolara çıkardım” deyince kraliçe adamın yaka paça atılması talimatını vermiş. Adam kapıdan çıkarken, “Kraliçem 1 milyon dolar veriyorum” diye seslenince, kraliçe duralamış “sende o kadar çok mu para var” diye bir tereddüt nidası gösterince, uşakları iteleyen adam, “prensipte anlaştık, pazarlıkta da anlaşırız” diye yanıt vermiş. Demokratikleşme paketini, teşbihte hata olmaz, ben biraz da böyle anlıyorum. Açıklanan konular bazı kritik dirençlerin yumuşamaya başladığını gösteriyor. Örneğin; Başbakan’ın seçim barajı konusunda, yüzde 10’un değişmeyeceğine dair katı tutumundan vazgeçtiği ve muhtelif seçeneklerle tartışmaya açtığı anlaşılıyor. Yani prensip çatlayınca pazarlık bir biçimde hallolur. Yine Alevilere yönelik, basit de olsa bir üniversite ismiyle jest yapılıyor. Zaten daha kapsamlı bir paket hazırlandığı da ifade ediliyor. Kürt vatandaşlara yönelik özel eğitim kurumları için de olsa, anadilde eğitim imkanı tanınıyor. Tüm bunlar, katı ulus devlet paradigmalarının ağır ağır çözülmeye başlamasını işaret ediyor. Sayın Başbakan her şeyin bir anda olmasının mümkün olmadığını, şartlar olgunlaşınca daha pek çok paketin geleceğini çok açık şekilde ifade etti. Zaten, bizce somut önerilerden ziyade Başbakan’ın başlangıç konuşması çok daha dikkat çekiciydi. Adeta ikinci bir balkon konuşmasını andırıyordu. Keşke bu üslup hep kalıcı olsa. Konuşma, iktidarın evrensel demokratik ilkelere yönelik niyetlerini ifade eden bir manzumeydi. Sanki AB ve ABD’ye çiçek atıyordu. Pek tabii, samimi bulursunuz, bulmazsınız o ayrı, biz peşin hükümle bakılmaması gerektiğini düşünüyoruz. Bu arada belirtelim ki, bazı düzenlemelerin, örneğin; seçim sistemi önerilerinin iktidarın fazla işine geldiği eleştirileri yapılabilir. Bakınız, bu eleştiriler doğru olabilir, ama anormal karşılanmamalıdır. AK Parti’yi omuzlarında kanatları olan demokrasi meleği konumuna da koymamak gerekir. Neticede iktidar önünde üç seçim olan bir siyasi parti. Bağlı olarak biraz da kendilerini düşüneceklerdir. Geçmişte de bu böyle olmuştur. “Tebrik edilecek” değil, ancak anlaşılır bir tutumdur. Demokratikleşme paketine muhalefetin yaklaşımını doğru bulmuyorum. Hele karşı çıkışı gerekçelendirirken rol model olarak hala geçen yüzyılda kalmış tek parti değerlerini kutsayan argümanları kullanmak, bu toplumu, 21. yüzyılı, hiç anlamamak demektir. Bakınız şayet iktidarda AK Parti yerine muhalefet partileri de olsaydı, bugüne dair elzem olan demokratik genişleme onlar tarafından gündeme getirilecekti. Bu ülke bu devirde demokrasiye mahkumdur. Mevcut iktidarlar bu kaçınılmaz görevi ifa etmekle görevli nöbetçilerdir. Bu dünya gönüllerden geçene göre değil evrensel medeniyetin şartlarına göre şekilleniyor. Türkiyemiz de bu dünyadan soyut değil. Sonuç olarak, demokrasi paketi ile ileriye doğru ilave bir adım daha atılmıştır. Başbakan’ın konuşması daha fazlasının işaretlerini taşımaktadır. Ülkemiz için sevindirici ve hayırlı bir gelişmedir.  Fatihl Terim II Fatih Terim, Galatasaray için bir teknik direktöründen daha fazla anlam ifade eder. Gelmiş geçmiş birkaç, yaşayanlar içinde ise, en önemli sembol iki isminden (diğeri Turgay Şeren) biridir Hoca. Bu sebeple Galatasaray kulübünden gönderilme şekli hiç şık olmamıştır. Üstelik, yürüttüğü görevi başarıyla devam ettirirken bu muameleye muhatap kılınmıştır. Bakınız, profesyonelleşme, kurumlaşma, büyüyen hacimler hepsi tamam. Ancak, her şeye karşın spor kulüpleri bir ticari şirketten ilave olarak daha farklı özellikler taşır. Daha ziyade duygusal parametrelerden beslenen, bu sebeple yönetimine talip olanın doğrudan bir gelir beklentisine girmediği, gönül verdikleri kulüplerine dair belirli dönemler için “bayrak taşıyıcısı” oldukları, kendine özgü yapılardır spor kulüpleri. Kulüplerin başkanları, bir anlamda milyonlarca paydaşı olan camiaların geçici süre görevlileridir. Dolayısıyla, bu bütünlük içinde kulüp yöneticiliği sadece “bir pozisyon”dur. Onlardan beklenen camialarının değerlerini korumak ve geliştirmektedir. Şüphesiz genel kurullar ve geniş taraftar kitleleri, bir gizli el gibi bu insanları sınırlar ve onlardan hadlerini bilmelerini bekler. Ünal Aysal yönetimi, maalesef Fatih Hoca’yla ilgili uygulamasıyla tereddüt uyandırmıştır. Üslup rahatsız etmiştir, bir hak ikna edici bir gerekçe olmadan, üstelik özensiz kullanılmıştır, bir sembol rencide edilmiş, üzerine titrenilen gelenek yıpratılmıştır.",https://www.hurriyet.com.tr/yazarlar/sitki-sukurer/demokratiklesme-paketi-24859337
Sıtkı Şükürer,Sakız Adası,"Eylül 22, 2013 01:17","UZUN yıllardır Yunan Adaları sık sık gittiğimiz kapı komşumuz oldu. Özellikle Sakız Adası’na 40 dakikalık feribot yolculuğu ile ulaşmak mümkün. Biraz ada yaşantısı, biraz da Yunan kültürünün etkisiyle Sakız ahalisi inanılmaz telaşsız insanlar. Esasında tembel diyeceğim ama bu “incitici” bir tanımlama olacağından bir haksızlık da yapmak istemiyorum. Ortalama bir Rum, tarihin hiçbir döneminde para kazanayım diye kendisini kahredici bir tempoya sokmamıştır. Şüphesiz, yaslanacak bir yer bulduklarında bu fırsatları hiç tepmemişlerdir. Bu anlamda son otuz-kırk yıllarında AB’den epey istifade ettiklerini biliyoruz. Hayatın anlamı üzerine kafa yorduğunuzda belki de en iyisini onlar yapıyor. Yaşam keyiflerinin asgari bir çıtası var. Dünya yansa onun altına düşmeye razı olmuyorlar. Bu yüzden de bir Alman gibi Avrupalı değiller. Ama mesele standartlara gelince, bir ücra adanın ıssız bir yerleşim yerinde bile, bir düzen, nizam, intizam gözlüyorsunuz. Örneğin, Sakız’da onlarca plaj var. Her plaj tertemiz, hemen hepsinde ücretsiz duşundan soyunma kabinlerine bir tertip sağlanmış. Öyle, özel mülklerin veya işletmelerin kıyıyı kapatması gibi bir durum asla söz konusu değil. Aşağı yukarı tamamı aile işletmesi olan lokantalarda fiyatlar son derece makul. Bu yüzden, karşı kıyısı Çeşme’yle mukayese ettiğinizde bizimkilerin açgözlülüğüne daha bir buruluyorsunuz. Bir tarafta dinamizm ve kurnazlık, diğer tarafta sade ve rahvan bir yaşam anlayışı. Diyebilirsiniz ki “bizler iddialı insanlarız, bu kültür bize gelmez”. Mesele yok. Ancak bizim tercihlerimizin medeniyet raflarında yeri çok aşağılarda, bunu da bilmemiz gerekiyor. Her neyse, adalar her daim güzel, turizme dair onlardan öğrenecek çok şeyimiz var. Mesaj BİZİM, sınırımızda bir Suriye helikopteri veya benzerini vurmamız nerede ise mukadderdi. Hükümet Esad rejimine karşı kendisini öyle angaje etti. Başta ABD olmak üzere uluslararası toplumun müdahalesine öylesine inandırdı ki, gelişmeler ters yönde olunca derin bir boşluğa düştü, prestij zedelenmesine uğradı. Neticede “bu oyunda ben de varım, kenarda oturup seyretmemi kimse beklemesin” baskısına girdi. Bir defa şu tespiti yapalım. Türkiye bölgede çok ciddi ağırlığı olan bir ülkedir. Dolayısıyla bölgeye dair gelişmelerde karar vericiler arasında yer alması icap eder. Ancak Batı dünyası, biraz da Mısır politikaları nedeniyle ters makasa düşmüşlüğümüze tepki olarak, Türkiye’yi beklentilerimize uygun seviyede muhatap almamaktadır. Bu, kolay kabul edilebilir bir durum değildir. Bu sebeple vurulan Suriye helikopteri, Esad rejiminden ziyade, başta ABD ve Rusya olmak üzere uluslararası topluma verilen mesaj niteliğindedir. Meseleyi böyle okursanız, Türkiye’nin süper güçlerle çekişmesinin ivme kazanmaya devam ettiğini söyleyebilirsiniz. Esasına bakarsanız, tarihi ve kültürel ilişkilerimizin olduğu, 900 kilometrelik bir sınıra sahip olduğumuz bir ülkeye dair, bu denli kenarda tutulmak istenmemizi hiçbir cumhuriyet hükümeti içine sindiremezdi. Tamam, kendimizi aşırı ölçüde Esad karşıtlığına bağlamamız çok doğru değildi, ama sair sebeplerle “Karamürsel sepeti” muamelesine tabi tutulmamız kabullenilemezdi. Özetle, zıtlaşma devam ediyor. Bakmayın siz Batı dünyasının helikopter meselesinde bize hak veriyor görüntüsünde. Netice pişirilen aşa su katmamızın hoşlarına gitmediği aşikardır. Bakalım ipler daha ne kadar gerilecek? Bir sıfırdan büyüktür DOĞU toplumlarında iktidar mücadeleleri, tarafların herkes için geçerli olmasını istedikleri kendi doğrularını tesis etme gayretine yöneliktir. Oysa Batı kültürlerinde, zamanla bu anonim ve toptancı anlayıştan uzaklaşılmış, bireylerin kendileri için doğrularını hissetme ve bu talepler üzerinden demokratik iktidar mücadelesi verilmesi anlayışına gidilmiştir. Bugün İslam coğrafyasında bir türlü demokratik bir düzenin kurulamamasının ana sebebi budur. Şüphesiz burada İslam’ın tebliğci bir din olmasının yanı sıra bireyselleşmeyi besleyecek Rönesans ve endüstriyel değişimlerin çok gecikmiş olmasının rolü büyüktür. Türkiye ne tam Doğu, ne de tam Batı toplumudur. Az demokrasi, az sanayileşme, az dindarlığın benimsendiği kesimlerde sathi bir laiklik anlayışı üzerinden, o öykündükleri Batı’nın özünden uzak, baskıcı modellerin ortaya çıkmasına sebep olmuş, yine aynı az demokrasi, az sanayileşme, bir biçimde devran değişince, çağın değerlerine uyumlaşma konusunda sıkıntı çeken İslamcı anlayışların talepleriyle başka bir tür baskıcı zihniyetlerin işaretlerini taşır hale gelmiştir. Ülkemizin hibrit özellik taşıyan bu karakteri, esasında “al birini vur ötekine” misali, birini diğerinden değerli kılmamakta, gücü eline geçirenin kendi doğrusunu dayatmak için fırsat kolladığı talihsiz bir topluma dönüştürmektedir. Batı toplumları geçmişte aynen bu süreçleri yaşamışlardır. Bu uğurda yüzyıllar süren mücadeleler verilmiş, bedeller ödenmiş ve neticede herkesin birbirine, birbirinin doğrusuna saygı ve rıza gösterdiği bir zemine ulaşılmıştır. Ancak belirtmek gerekir ki 21. Yüzyılda, hiçbir ülkenin, hele Türkiye’nin öyle yüzyıllar boyu beklemeye, olgunlaşmaya tahammülü yoktur. Batı toplumlarının yarattığı teknolojinin her türlü imkanından yararlanmakta beis görmeyen ülkelerin, yine onların oluşturdukları insan haklarına dayalı normlarını, “Amerika’yı yeniden keşfetmeye” çalışmadan, kendi toplumsal değerleriyle uyumlaştırarak bir mutabakat oluşturmaları tek ve vazgeçilmez yoldur. Bu anlamıyla, yeni anayasa ve demokratikleşme paketleri son derece önem taşımaktadır. Her şey bir anda olmuyorsa, olduğu kadarı bile ileriye atılan adımdır.",https://www.hurriyet.com.tr/yazarlar/sitki-sukurer/sakiz-adasi-24758356
Sıtkı Şükürer,Fatih Terim,"Eylül 29, 2013 01:25","Yine bir Ankara akşamında, Meclis koridorlarında dolaşırken bir Adalet Partili vekil arkasından, “biraz kül, biraz duman, o sensin işte” diyerek laf atmış. Bunun üzerine Üstad, “biraz anan, biraz ben, o sensin işte” diye cevabı yapıştırmış ve bermutat yine kafasını gözünü yarmışlar. Fatih Terim de biraz kül, biraz duman, işte o hepimizin bildiği farklı ve özellikli bir kişilik. Fatih Terim demek, adrenalin, gurur, yüksek ego, huysuzluk, çalışkanlık, yetinmeme, bilgi, şefkat… Hulasa “ateş topu” bir sentez demektir. Tüm bu terkipten, aksini kimse söyleyemez, futbola dair “başarı” çıkıyor. Şayet başarıya talipseniz, onu tolere etmeyi ve yönetmeyi bilebiliyor olmanız gerekir. Galatasaray yönetimi bunu becerememiştir. İşin tuhafı, galiba Fatih Terim’i başlangıçtan itibaren istememişlerdir. Anlaşılan yüksek ego oralarda da mebzul miktarda mevcuttur. Ancak, ne çare ki, onlar Fatih Terim değildir ve hiçbir Galatasaraylı’dan bu beyefendileri anlamasını beklemek kolay olmayacaktır. Çöp bertaraf tesisi Büyükşehir Belediyesi’nin Karşıyaka Yamanlar’da çöp tesisi kurma girişimi yoğun tartışmalara neden oluyor. Anladığımız kadarıyla, Büyükşehir’in bu projesine Karşıyaka Belediyesi pek sıcak bakmıyor. Yanısıra, AK Parti İzmir Milletvekili İlknur Denizli de bu konuda sert bir muhalefet başlattı. Evvelemirde belirtelim ki, hiçbir taraf İzmir’in böylesi bir tesise ihtiyacı olduğunu tartışmıyor. Konu, daha ziyade Yamanlar’ın bu işe uygun olup olmadığı ile ilgili. Pek tabii, ilk anda kimse şehrin çöplüğü olmak istemez. Ancak, bu meselenin acil bir ihtiyaç olduğu da açık. Aziz Kocaoğlu, çöp tesisi denilince, zihinlerde oluşan kötü imajın yanlış olduğunu, 1,5 milyar TL harcanacak yatırımın çevreye rahatsızlık vermeyeceğini ısrarla belirtiyor. Mamafih bu hususta lehte ve aleyhte pek çok bilimsel raporun da medyada uçuştuğunu gözlüyoruz. Bağlı olarak, kamuoyunun bu işin doğrusuna dair kafası karışıyor. İlknur Denizli, Yamanlar’ın doğal ve ekolojik özelliklerini ön plana çıkararak, “başka bir yer mi bulamadınız” demeye getiriyor . Bakınız, dünyanın her yerinde bu neviden netameli yatırımların yer seçimi daima problem yaratır. Öteye gitmeyin, Taşucu’ndan Gökova’ya, oradan Doğu Karadeniz’e enerji yatırımları hep tartışma yaratmıştır, yaratacaktır. Pek çok insanın Çeşme yarımadasının her tarafının rüzgar gülleriyle dolmasına “söylendiğini” biliyoruz. Ama toplumun ihtiyaçları çoğu kereler sorumluluğu taşıyanların katı olmasını gerektiriyor. Ancak her şeye karşın, çöp tesisi gibi yatırımların doğanın daha az torpil geçtiği yerlerde planlanmasını da gönül istiyor. Bu anlamıyla, İlknur Hanım’ın bu duyarlılığı tetiklemesine tepki göstermemek gerekir. Neticede vekiller bu işler için varlar. Bu işlerin siyasi polemik haline getirilmesi , sosyal medya enstrümanlarının devreye sokulması, bazen gergin bazen de esprili demeçler verilmesi, sağlıklı demokrasiye işaret ediyor. Bakalım, gelişmeler nasıl olacak? Siyasetin yeni yüzlere ihtiyacı var Geçenlerde, başarılı ve genç bir siyaset adamıyla sohbet etme imkanım oldu. Murat Bakan, Büyükşehir Belediyesi’nin CHP’li meclis üyesi ve grup sözcüsü, aynı zamanda hukuk komisyonu başkanı ve son olarak Konak Belediye Başkan aday adayı. Başarılı bir avukat olan Sayın Bakan, son olarak “2014 yerel seçimlerine doğru İzmir’in siyasi analizi” başlıklı değerli bir çalışma hazırlamış. Partili sıfatıyla hazırladığı bu çalışmayı Kemal Kılıçdaroğlu’na sunduğunu öğrendim. Bu neviden raporlar sadece durum tespiti yapıldığında yeterli olmazlar. Ayrıca geliştirici çözümlerde sunmaları gerekir. Bu çerçevede Murat Bey’le konuştuğumda, genel başkana herhangi bir yerel yönetici adayı belirlenirken sadece örgütten gelen algıya itibar edilmemesi gerektiğini, yanısıra kamuoyunun da adaya dair izleniminin en az örgüt kadar önemli olduğunu rapor bulgusu olarak ilettiğini ifade etti. Murat Bey, “Sadece kazanacak değil, başaracak aday önemlidir” cümlesinin bir siyaset ilkesi olarak benimsenmesi gerektiğini söylüyor. Bizce de çok doğru tespit. Rapor içeriğinde, 6 metropol ilçenin seçmenlerinin, oylarını daha ziyade makro gerekçelerle belirlediği hususu ifade edilmiş. Yani örneğin Hatay seçmeni, yaşam tarzı kaygısı varsa metro gecikmesine fazla takılmıyor gibi bir sonuç çıkıyor. 6 metropol ilçe, bildiğiniz gibi, Karşıyaka, Bayraklı, Bornova, Buca, Karabağlar, Konak. Çalışma, geçmiş seçim sonuçları, seçmenin demografik yapısı, seçmen eğilimlerinin ne yönde değiştiği, üzerine sandık sandık analizleri içeriyor. Bu verilerden hareketle aday belirlemek şüphesiz çok gerçekçi olur. Ama, iş Büyükşehir adayını belirlemeye geldiğinde, orada başka faktörler de devreye giriyor. Örneğin İzmir, CHP için bir rol model. Burada Büyükşehir adayını çok bariz bir sebep yokken değiştirmeye kalkarsanız, bu bir anlamda o yere dair başarısızlığın ikrarı olarak algılanabilir. Rapor içeriğinde, Aziz Bey’in İzmir kırsalında güçlü olduğu görülüyor. İzmir kasabaları Sayın Başkan’ı seviyor. Yanısıra, CHP’nin ulaşamadığı bir kısım Kürt seçmene Aziz Bey’in ulaştığını görüyorsunuz. Başkan’ın Diyarbakır gezisini eleştirenlerin kulağı çınlasın. İlave olarak Aziz Kocaoğlu, merkez sağ seçmenle de iletişim kurabilen bir insan. Sayın Murat Bakan’a, “Genel başkanla konuşmanız esnasında Aziz Kocaoğlu’nun adaylığına dair bir izlenim aldınız mı” diye sordum. Doğal olarak renk vermedi. Ancak bizim anladığımız Sayın Kılıçdaroğlu’nun Aziz Kocaoğlu’na dair kafası net. Başka bir aday büyük sürpriz olur. Hal böyleyse, özellikle metropol ilçe adayların belirlenmesinde Aziz Kocaoğlu’nun çok ciddi ağırlığı olacak demektir. Bu durumda, İzmir iş dünyasından bildiğimiz, Mustafa İduğ’dan, Cihan Türsen’e ve pek çok değerli insana, yanı sıra Murat Bakan gibi çalışkan siyasetçilere fırsat doğuyor demektir. Pek tabi aday olmak kazanmak anlamına gelmiyor.. Zira AK Parti ile çetin bir mücadeleye dair emareler giderek çoğalmaya başladı.",https://www.hurriyet.com.tr/yazarlar/sitki-sukurer/fatih-terim-24808993
Sıtkı Şükürer,Andımız ve sosyetik Kürtler,"Ekim 13, 2013 01:09","İyi niyeti tartışmıyorum. Kentimizde oldukça geniş bir kitle, laik, ulus devlet modelimizin elimizden kaydığı, ülkenin bölüneceği ve giderek bir din devletine dönüşeceği endişesi yaşıyor. Bu yaklaşım özellikle, İzmir kıyı yerleşim yerlerinde çok baskın. Mesela Kütahya’ya bakıyorsunuz, oraların sivil toplum kuruluşlarının yöneticileriyle konuştuğumuzda, AK Parti’nin her icraatına derin bir şüpheyle bakmadıklarını gözlüyorsunuz. “Beyim” diyor, kentin önde gelen bir ismi, “Biz öteden beri sağ partilere oy veririz. Zamanında Adalet Partisi’ni, sonrasında ANAP’ı, Doğru Yol’u destekledik, şimdilerde AK Parti var. Buralardan Halk Partisi’ne oy çıkmaz.” Mesele, Anadolu’nun pek çok yerinde bu kadar basit. Demoktar İzmir Oysa İzmir bambaşka bir ruh halinde. Geçmişe baktığınızda bu böyle değildi. Kentimiz “demokrat İzmir” diye nam salmıştı. Osman Kibar Adalet Partili’ydi. Burhan Özfatura ANAP’lı. Bu partiler de muhafazakardı. Tamam, AK Parti kendi çizgisini çok daha net hissettiriyor. Ama bunun bir nedeni de, geçmişin muhafazakar partilerine konjonktürün müsaade etmemesidir. Neticede Türkiye’de hiç kimsenin laik devlet yapısından, demokrasiden yana bir sıkıntı ifade eden söylemi yok. Sadece bazı şeylerin artık eskisi gibi olamayacağını bizim gibilere hissettiriyorlar, halkın gücüyle yeni bir Türkiye oluşturuyorlar. Yeni Türkiye’de şayet birlikte, bir arada yaşayacaksak, muhafazakar beklentilerin yanında, Şırnak’daki, Cizre’deki Kürt vatandaşlarımızın da duyarlıklılarını nazara almalıyız. TÜSİAD Yönetim Kurulu üyesi Tarkan Kadoğlu’nın bir röportajı yayınlandı. “Küçüktük. Cizre’liyim. 7 yaşında Türkçe öğrendim. Türkçe konuşmaya çalışanlara bizim oralarda sosyetik denirdi. İlkokul da, ‘Türküm, doğruyum’ yerine, ‘Kürtüm, doğruyum’ der, öğretmenlerden azar işitirdik. Çocuktuk, o aklımızla bile kabullenemezdik.” Bakın, yakın zamana kadar “Dağ Türk’ü” olan bu vatandaşlarımızın sayısı en az 15-20 milyon. İzmir’de oturup, kafamızı kuma gömerek yaşayamayız. Neden bazı şeyler bu kadar zor geliyor, anlamamakta ısrarcı davranıyoruz. Gençlere çağrı Bu ülke hiç kimsenin kesin bir tavırla itiraz etmediği gerekçelerle, o dönemin yöneticilerine makul gelen bir şekilde, bir sosyal mühendislik projesi olarak tasarlandı. Oysa tarih bu ülkede cumhuriyetle başlamamıştı. Bu kadim toprakların binlerce yıllık gerçekleri, 21. yüzyıl değerlerine paralel tekrar aslını arıyor, cumhuriyet birikimleri ile birlikte yepyeni bir sentez oluşuyor. Kurucu lider kültü ile birlikte, Atatürk’ü de kullanarak, zihinlerimize enjekte edilmiş korku ve endişelerle tasarlanmış bir biçimlenme üzerinden ülkeye ve dünyaya bakmak tuhaf kaçıyor. Kimimiz muhafazakarları sevmiyor, kimimiz Kürtler’den hoşlanmıyor, kimimiz Alevileri anlamak istemiyor… özellikle 1940’lı yıllardan sonra ölçüsünü kaçırmış toplumsal dizayn her bir kesimin diğerine tereddütle baktığı, özgüveni tahrip ettiği bir bir tablo ortaya çıkarttı. Bakın, akıllarımız o kadar karışık ki, örneğin gayrimüslim vatandaşlarımız, maddi, manevi, sayısal, hangi cepheden bakarsınız bakın en fazla zararı bu ideolojinin öncülü olarak İttihat Terakki döneminden başlayan süreçte görmüştür. 100 yıl önce bu topraklara yaşayan gayrimüslimler aynen muhafaza edilseydi, herhalde bugün en az 20 milyon nüfusa sahip olacaklardı. Tamam,geçmiş geçmiştir, mazi olmuştur. Ama, vurgulamak istediğimiz şudur. Bugün İzmir’de sayıları bin civarında olan Musevi vatandaşlarımızın çoğunluğu eski statükoya oy verme eğilimindeler. Zira 100 yıllık ideoloji, onlara da öyle bir “irtica” endişesi pompalamıştır ki, “biz neydik, kimin döneminde böyle olduk” sorgusunu bile serinkanlı yapamıyorlar. Her bir kesim, bir sebepten diğerini “tehdit” olarak algılar hale getirilmiştir. Başa dönersek, gençler, sizi anlıyoruz. Pırıl pırıl insanlarsınız. Ama lütfen, biraz kafanızı yukarı kaldırın. Dünyayı, 21. yüzyılı ezberlerinizi zorlayarak kavramaya çalışın. Demokrasinin yüzeysel bir bilinç olmadığını, empatiyi, sevgiyi gerektirdiğini, ötekileştirmeyi reddettiğini göreceksiniz. Belki sonrasında da, pek bir umudum olmasa da, anne ve babalarınıza bir katkınız olur. Yaşasın bayram Dokuz günlük bayram tatili, açıkça biraz erken geldi. Daha hepimiz yaz yorgunuyuz. Öyle ya da böyle, hiçbir şey yapamayanlarımız bile hafta sonları deniz kenarlarına kaçtı, bol bol yüzdü, güneşlendi ve bir biçimde kendisini ve ailesini hafifletti. Şunun şurasında iki hafta öncesine kadar bu imkan vardı. Şimdi bile “pastırma yazı” ile, 90+3 keyiflerini yakalayabiliriz. Yani, henüz bardağımız dolmamıştı. Şöyle, Kasım sonu, Aralık başı falan olsaydı bu tatil sanki daha iyi olacaktı. Ama olsun, tatilin kötüsü olmaz. Kaldı ki “cepteki kuş, daldaki kuştan” iyidir. Hepimiz bir güzel ayaklarını uzatacak, bazılarımız tatile dair, “durmak yok yola devam” diyecek, hülasa mutlu bir 9 gün yaşayacağız. Herkesin bayram kutlu olsun efendim. Tuncay Filiz Bazı gazetelerde sağlık köşeleri vardır. Genellikle doktor yazarlar okuyuculara faydalı tıbbi bilgiler verirler. Kentimizde de bu işi uzun yıllardır yapan bir doktorumuz var. Tuncay Filiz. Sevgili doktor halen Habertürk Egeli’de yazıyor. Geçmişte uzun yıllar Yeni Asır’da köşesi vardı. Sevgili doktoru diğer örneklerinden farklı kılan, özellikle Yeni Asır’da yazdığı dönemlerde kendi dünya görüşü üzerinden çok hoş sosyal mesajlarla yazısına başlamasıydı. Duru, hesapsız, platonik bir sol anlayış hele sahici olunca ruhumuzu kıpır kıpır ederdi. Sevgili Filiz, şimdilerde Talatpaşa’daki muayenehanesini kapatmış ve Kent Hastanesi Alsancak Tıp Merkezi’ne transfer olmuş. Anlaşılan, kurumsal organizasyonlar marka isimleri toplamaya devam ediyor. Sevgili doktor başarılarının devamını dileriz.",https://www.hurriyet.com.tr/yazarlar/sitki-sukurer/andimiz-ve-sosyetik-kurtler-24908514
Sıtkı Şükürer,Muhtemel aday adayları,"Ağustos 04, 2013 01:40","YEREL seçimler yaklaşıyor. İzmir Büyükşehir’de aday adayları ortaya çıkmaya başladı. Evvela CHP’yi değerlendirelim. Bir kere, ‘şayet Aziz Kocaoğlu bir dönem daha devam etmek isterse, hiçbir şekilde başka bir adayın sahneye çıkmaması gerekir’ diye düşünenlerdenim. Aziz Bey kişilik olarak yıllar geçtikçe artan bir ivmeyle hepimizin sevgisini, saygısını kazanmış bir insan. Demokrat, makul, alçakgönüllü, çalışkan, cesur... Hülasa pek çok konuda CHP çıtasının üzerinde özelliklere sahip. Ayrıca kentin sorunlarına, herhalde, ondan daha vakıf birisinin olması söz konusu değil. Geldiği nokta itibariyle, parti içi kulislerle kendine yol açmaya çalışmasını beklemek Aziz Başkan’a ciddi haksızlık olur. Şayet Aziz Kocaoğlu kendi isteğiyle bu göreve talip olmazsa, bize göre ikinci en uygun aday, Seferihisar Belediye Başkanı Tunç Soyer’dir. Tunç Bey’in Seferihisar’da yaptıkları malum. Sempatik kişiliği, yaratıcı vizyonlar oluşturabilme yeteneği, çalışkanlığı, bildiği bir kaç yabancı dil, siyasi çekişmelerin kirletilmediği pırıl pırıl bir kişilik... Tüm bunlar İzmir adına bizleri heyecanlandırıyor. Bu arada Canan Arıtman, Birgül Ayman Güler gibi CHP’nin ulusalcı kanadının en katı diye bilinen isimleri de başkanlık için heveslerini ifade ediyorlar. Şüphesiz, demokrasilerde sınırlama olmaz. Ama, galiba ülkemizin ve bağlı olarak şehrimizin daha uzlaşıcı, yumuşak insanlara ihtiyacı var. Ötesinde, belediye başkanlığı bir deneyim işidir. Sert söylemlerle, kutuplaşmalardan beslenerek öne çıkan isimler, bize göre hizmet yerlerine aday olmak için kifayet etmez. Öyle olsa, AK Parti de tarihin tozlu sayfalardan Şevki Yılmaz’ı bulup çıkarsın, İzmir’e aday yapsın. Diğer bir aday da Hüseyin Aslan. Hüseyin Bey projeci bir insan. Kentin önemli insanlarının desteğini almış gözüküyor. Ancak karar verici konumunda olanlar üzerinde ne derece etkili, bu pek anlaşılmıyor. Siyasette dış kulvardan bir baskı oluşturarak adaylık kopartmak kolay değildir. Mamafih, sayın Aslan kaliteli bir aday adayı. Hakan Tartan’ın da bu postu istediğini biliyoruz. Ancak CHP örgütünün sayın Tartan’a yönelik fazla heyecan taşımadığını da duyuyoruz. O sebeple Hakan Başkan’ın işi zor gözüküyor. Bu arada, Aziz Bey’le bir eküri anlayışı içinde olan Alaattin Yüksel’in de, şayet başkan tekrar aday olmak istemezise, genel merkeze yakınlığı da nazara alınarak sürpriz aday olarak ortaya çıkması mümkünlere dahil gözüküyor. AK Parti’ye dair en muhtemel ismin Binali Yıldırım olduğunu düşünenlerdenim. Gerekçelerini daha evvel uzun uzun yazmıştım. Sayın bakan, parıltılı bir isim. İzmir adayı olmazsa, zaten daha önemli görevlerde değerlendirilecektir. Binali Bey’in adaylığı söz konusu olmaz ise, kişisel görüşüm, bu görevin İlknur Denizli’ye kalacağıdır. İlknur Hanım, İzmir iş dünyasının ve sivil toplum kuruluşlarının yakından tanıdığı bir insan. Bulunduğu ortamlarda çalışkanlık ve liderlik özellikleriyle farkını hemen hissettirebiliyor. Bu sebeple sayın Başbakan’ın değerlendirme sepetinde en yukarıda kalacak isimdir diye tahmin ediyorum. Yanı sıra, Aydın Şengün de bir görev verilirse elinden geleni yapacağını beyan etti. MHP, her nedense İzmir’de ortaya bir iddia koyamıyor. O yüzden geçiyorum. Seçimleri, şu andaki fotoğrafta, “CHP alır” diyebiliriz. Ancak, “nasıl olsa kazanırız” anlayışıyla yanlış tercihlerde bulunulursa her an her şeyin olabileceği de unutulmamalıdır. Reel politik İKTİDAR partisinin ve onlara yakın medyanın söylemlerini izlediğinizde Mısır ve Mursi meselesine çok özel bir önem atfettiklerini görüyorsunuz. Bu denli hassasiyet, sanki Türkiye için önemli bir ülkeye dair, demokrasinin zaafiyete uğratılmasına duyulan bir tepkinin sınırlarını aşıyor gibi. Adeta, Müslüman Kardeşler’e, iktidarlarının iade edilmesini en önemli gündem maddesi haline getirmiş durumdalar. Hatta bazılarında adeta bir AK Parti-İhvan özdeşleştirmesi hali var. Açıkça bu ruh halini anlamakta güçlük çekiyoruz. Tamam, ılımlı İslam projesinde İhvan tıpkı AK Parti gibi Mısır’a dair en önemli rol modeldi. Bu sebepten bir tür siyasi yakınlık söz konusuydu. Mezhepsel yakınlık bu bağları güçlendiriyordu. Ama netice olarak, Türkiye ayrı bir devlet, Mısır ayrı. ABD’nin Büyük Ortadoğu Projesi’nden vazgeçme emareleri göstermesi, AK Parti’ye dair sanki “İhvan’ın başına gelecekler bizim de başımıza gelecek” gibi bir paranoya oluşturmuş izlenimini alıyorsunuz. Hal böyle olunca, darbeye muhatap olanların son derece haklı davası, ölçünün kaçırılması sebebiyle biz normal vatandaşlar yönünden “tek derdimiz bu mudur” sualinin sorulmasına neden oluyor. Zira, mesele masum insanların katledilmesiyse Irak’tan, Suriye’ye, vicdanlarımızın kanadığı daha pek çok sebebimiz var. Bu arada El Kaide, Somali Elçiliğimize saldırıyor, şehit veriyoruz, ama her nedense bu olay yeterince gündem yapılmıyor. Her neyse, neticede herhangi bir ülkeyle istediğiniz kadar tarihsel, sosyolojik, dinsel bağlarınız olsun, yakınlık duyun, ana ilke hiçbir zaman zaafa uğratılmamalıdır. O da devletlerin ilişkilerini belirleyen ana parametre “karşılıklı menfaatlerdir”. “Üzülmek” tamam, ama reel politik başka bir şey. Kaldı ki “demokrasiyi” vazgeçilmez ilkeniz olarak kabul ediyorsanız, Rusya’dan Çin’e pek çok devlete selam bile vermiyor olmanız lazım.",https://www.hurriyet.com.tr/yazarlar/sitki-sukurer/muhtemel-aday-adaylari-24450670
Sıtkı Şükürer,Alaçatı ya da kanayan güzellik,"Ağustos 18, 2013 01:15","BİR tatil yerinin keyfi, büyük ölçüde dinlendiriciliğiyle alakalıdır. Tamam, belirli yerlerinde ve zamanlarında eğlence de olacaktır. Ama, tatil yerlerini şehirlerden ayıran, rahatlatıcı ve sakin iklimdir. Zaten, yorucu bir koşuşturmayla geçen şehir yaşantımızı, zihnen ve bedenen hafifletmeyi amaçlayan ara soluklanmalardır tatiller. Bayram süresi boyunca, meseleye bu yönü itibariyle baktığında “Alaçatı için”, “hadi be sen de” diyorsunuz. Anlamsız bir kalabalığın ilave bir üyesi olmaya çalışan, sıkışıklıktan, “adeta” kelimesi bile gereksiz, yürüyemeyen, herhalde böylesi bir ortamda mutlu olması imkansız insanların bir seyir sirkiydi Alaçatı. Bu böyle devam edecekse, makul insanlar şayet akıllarını peynir ekmekle yememişlerse, cazibenin sürdürülebilir olacağından çok şüpheliyim. Kısa sezon teranesinin açgözlülüklerinden sual edilmez hale getirdiği esnafın, yaya yollarını işgalden fiyat politikalarına kadar, giderek bir kabus beldesine dönüştürdüğü bizim o naif mübadele artığı kasabamız için alarm zilleri çalıyor. Diyeceksiniz, “gitme o zaman”. Tamam benim için öyle. Ama mesele benim gibi düşünen insanların sayısının artacak olması. “Bir modaydı, geldi geçti”, olsun istemediğimizdendir bu uyarılar. Uzun vadede “asude”liğini koruyan, dengeli ve kalıcı bir hizmet anlayışını oturtan yerler kıymetlerini hep korur. Çeşme 60 yılda oldu, kendine özgü bir tarz oluşturdu. Bu çizgidir bu güzel kasabayı değerli kılan. Sakin, güvenli, kaliteden kaynaklı bir eğlence anlayışı içerisinde, bu vizyonla, kendini sunmaya çalışmalıdır Çeşme ve Alaçatı. Yoksa, kendini tahrip etmeye gelen insanların, bu güzel yeri izmarit dolu kül tablasına dönüştürmesi çok uzak değildir. Hakan Tartan Yerel seçimlerde aday adaylarıyla ilgili iki hafta önce yazdığımız yazı için Hakan Tartan’dan sitem dolu bir telefon aldım. Söz konusu yazıda büyükşehir adaylığı için örgütte yeterince desteği olmadığı duyumlarını aldığımı ifade etmiştim. Sayın Tartan bu izlenimin yanlış olduğunu, Yeni Asır Gazetesi’nde yayınlanan anketlerde hem örgüt, hem de halk nezdinde Aziz Kocaoğlu’nun hemen arkasında yer aldığını söyledi. Böyle söylüyorsa doğrudur. Biz sayın Tartan’ın siyaset serüvenini yakından takip edenlerdeniz. Çok genç yaşlarından itibaren hep “uzun çöpü” çeken, kişisel donamını fırsatlarla bütünleyen bir siyasi kişiliktir. Erken yaşlarda gelen milletvekilliği, bakanlık, sonrasında Yeni Türkiye Parti’sinin kuruluş çalışmalarında aktif rol oynamak, Hürriyet İzmir Temsilciliği ve nihayet Konak Belediye Başkanlığı, araya sıkıştırılan akademik kariyer, hepsi bir arada düşünüldüğünde hakikaten parıltılı bir siyasi profildir sevgili Tartan. Ancak Sayın Başkan’da, bunca birikimin getireceği bir rahatlık halini de gözlemleyemiyorum. Sanki büyükşehir adaylık heyecanını, biraz telaş, biraz da kalitelerine dair ısrarlı bir vurgu anlayışıyla yürütüyor. Diyebilir ki, “siyasette kendiliğinden takdir diye bir şey yoktur”. Galiba, işte bu noktada Sevgili Başkan’ın tutumu örgüte “yorucu” geliyor. Pek tabii büyükşehir başkanlığı siyasette emek veren çok kişinin gönlündeki güzel. Güzellerin taliplisi çok olur. Sevgili Başkan’a başarılar dileriz. Başbakan uyarmıştı Tek tanrılı tüm dinler felsefeleri itibariyle demokrasiye uygun yapılar değildir. Batı toplumları uzun ve acılı mücadelelerin sonunda “laiklik” ilkesi üzerinde uzlaşarak sükûneti temin edebilmişlerdir. “Sezar’ın hakkı Sezar’a, İsa’nın hakkı İsa’ya” şeklinde formüle edilen bu anlayış, en genç tek tanrılı din olan Müslümanlık’ta henüz kabul görmemektedir. Türkiye Cumhuriyeti bu yönü itibariyle İslam Coğrafyası için örnek modeldir. Esasında laiklik, farklı kimlik ve değerlere sahip insanları bir ülke bütünlüğü içinde bir arada çatışmasız tutabilecek en iyi yöntemdir. Müslüman topraklarda yaşayan insanların sosyo-ekonomik özellikleri, Batı toplumlarına benzemeye, zenginleşmeye, şehirleşmeye, giderek bireyselleşmeye başladıkça, Kutsal değerleri adına değil, kendileri için demokrasi talep eder hale geleceklerdir. İşte bu aşamada her bir kesimi ayrı ayrı mutlu kılabilecek ilkenin laiklik çatısı olacağı sonucuna ulaşılır. Sayın Başbakan, Mısır El Ezher Üniversitesi’nde birkaç yıl önce tüm Müslüman yönetimlere çok açık ve net “laik devlet” çağrısı yapmıştı. Türkiye Cumhuriyeti, laik devlet kalitesini, asırlara dayalı doğal bir acılı sürece bırakmaksızın, demokrasiyi ikinci plana alarak, bugünlerde 90. yılını idrak ettiğimiz modeliyle ülkemizde büyük ölçüde oturtmuştur. Muhafazakar partilerimiz de dahil olmak üzere, laiklik prensibinde bir mutabakatsızlık yoktur. Şüphesiz laiklikten ne anladığınızla alakalı farklı yorumlar olabilir. Bu tartışma Batı’da bile devam etmektedir. Örneğin ABD ile Fransa’nın laiklik anlayışları bazı farklılıklar içerir. Bu tartışmalar Türkiye’mizde de olmuştur ve olacaktır. Ama, temel prensip de bir sıkıntı yoktur. Cumhuriyet dönemi boyunca yaşadığımız tecrübeler, bir arada yaşayabilmenin tek huzurlu yolunun “tepeden bir hediye gibi” üzerimize oturtulan laiklik elbisesiyle mümkün ve sürdürülebilir olabileceğini hepimize öğretmiştir. Kürt isyanlarından gezi olaylarına, oralardan Kazlıçeşme mitinglerine, her bir kesime diğerlerinin önemini kavratmıştır. Siyasetçilerimiz de bu gerçeğin giderek farkına varmaktadır. Marifet, demokrasi ile laik devlet anlayışını bir arada yürütebilmeyi becermektir. Yeni Anayasa çalışmalarının son dönemlerde hızlanmasının altında, umarız, bu iklim yatmaktadır. Ben, tüm siyasilerimizin, diyelim Mısır’da Mursi yönetimine iktidar iade edildi, hemen sonrasında laiklik ilkesinin olmadığı bir ülkeyi, demokratik bir paydada, huzurla nasıl yöneteceğini bildiğini zannetmiyorum. Ülkemizin kıymetini bilelim. “İslamda demokrasi yoktur, şüra vardır, devlet şeri hükümlere göre yönetilmelidir” dediğiniz de neticede Mısır’a dönüyorsunuz.",https://www.hurriyet.com.tr/yazarlar/sitki-sukurer/alacati-ya-da-kanayan-guzellik-24538204
Sıtkı Şükürer,Çerçevenin dışına çıkmak,"Ağustos 01, 2013 01:12","Osmanlı emperyaldi. Bağlı olarak, çok kültürlü, çok dinli bir yapıyı yönetiyordu. Fransız ihtilali, etkilerini 19. yüzyılda imparatorluk toprakları üzerinde göstermeye ve milliyetçilik akımları hız kazanmaya başlayınca, çok kültürlü yapının muhafazası zorlaşmaya başladı. Abdülhamit’in sarıldığı çare İslam’dı. Ana yapıştırıcı konusunda bir paradigma değişikliğiydi bu. Ancak Arap dünyasına dair yaşanan hayal kırıklıkları, bu defa, çağın trendine uyumlu başka bir yapıştırıcı aranmasına neden oldu. İttihat Terakki ile birlikte Türkçülük ideolojisi ön plana çıkarılmaya çalışıldı. Amaç hep aynıydı. Mümkün olduğunca elde kalan topraklar korunmaya çalışılıyordu. Türkçülük toplumun “payı” olacak, aynı zamanda “paydada” İslam yer alacaktı. Proje, zaten müsait olan siyasi konjonktüre uygun olarak hayata geçirildi. Bir müddet sonra elde kalan topraklar gayrimüslim nüfustan “arındırılmaya” başlandı. Cumhuriyet, bu fikri takip etti. Neticede, o an için sanki başka türlüsünün olamayacağına dair bir kararlılıkla, bu günlerde belki 20 milyon kişiye ulaşacak Ermeni, Rum, Yahudi nüfus tasfiye edildi. Payda artık İslam’dı. Paya dair bazı sıkıntılar vardı. Özellikle Kürt nüfusu Türkleştirmek zorluklar arz ediyordu. Bu insanlar Çerkezler, Boşnaklar ve benzerleri gibi ülkenin yeni vatandaşları değildi. Kendi topraklarında, kendi dilleri ve kültürleri ile yaşayan insanlardı. Bu her yönüyle zor denklem demokrasinin ikinci plana alınmasıyla çözümlenmeye çalışıldı. Yıllar yılları kovaladı. Müthiş bir kültürel biçimlemeyle, radikal eğilimlere savrulmasına müsaade edilmeyen bir İslam paydasıyla, aslında hepimizin Türk olduğuna dair bir toplum yapısı inşa edilme gayretine girildi. Bu arada paradigma yine değişmiş ve tüm dünyada demokrasi rüzgarları esmeye başlamıştı. Türkiye 20. yüzyılın sonlarından itibaren bu kervana dahil olmaya başladı. Demokrasi, bir yönü itibariyle, kurmaca dünyamızın pullarının dökülmesi demekti. Herşey tekrar aslını arayacak ve kaçınılmaz bir karmaşa yaşanacaktı. Ancak ülke 100 yıl önce bıraktığımız yerde değildi. Cumhuriyetin kendi ideolojisi uygun biçimlediği on milyonlar, geçmişten farklı olarak denkleme dahil olmuştu. Bu kitlelerin Türklüğe itirazı yoktu, dinle ilişkisi mesafeliydi, bireyselliğini keşfetmeye ve 21. yüzyıla uyum sağlamaya çalışıyordu. Toplumu oluşturan tüm kesimler “demokrasi acemisiydi”. Her kesim bir diğerine temkinli yaklaşıyor, yeni Türkiye’de ön alanlar tekrar “geçmişin ezileni” pozisyonlarına dönmekten kaygı duyuyordu. Bu arada muhafazakarlar 2002 yılından itibaren iktidardaydı. Cumhuriyet değerlerine sahip kitleler, değişen ülke koşullarında batı tipi evrensel değerler içeren demokratik bir paydaya rıza gösteren bir eğilim sergileseler de, kendilerini siyasi planda ifade edebilecek tatmin edici bir oluşuma sahip değillerdi. CHP, aklı karışık bir parti görünümü veriyordu. Kürtler, etnisik temelli gecikmiş bir rüyanın cazibesiyle üniter yapıya dair gel-gitler yaşıyor, uluslararası konjonktürün kendilerine sunduğu seçeneği aşan ve onu aratmayacak statü taleplerini dillendiriyordu. AK Parti, kültürel kodları itibariyle, Batı medeniyetinden neşet etmiş evrensel demokrasiye güvensiz yaklaşıyor, din, hatta mezhep bazlı bir konsolidasyonun bu toprakların realitesi olduğu ihtimalini zorlamak istiyordu. Ülke, şu an itibariyle bir belirsizik ortamında. İktidar savaşlarının kazanını olamayacağı aşikar. Hiçbir tarafın, bütünün tamamını kendi bildiğince yönlendirmesinin mümkünü olamayacağı giderek anlaşılıyor. Dünya, gönüllerden geçse de, eskinin ihyası anlamına gelecek neo Osmanlı modellerine geçit vermiyor. Ülkeden gönderilen gayrimüslim nüfusun bugüne dair laik kesimin özlediği demokratik paydanın güvencesi olacağı yeni yeni idrak ediliyor. Ancak, geçmişe hayıflanmak anlamsız. Zaten, hayat dönemin şartlarına göre tecelli ediyor. Belki de bu sebepten her dönemin muktediri pragmatist olmak zorunda. Bu, Abdülhamit için de geçerli, Mustafa Kemal Atatürk için de. Şimdilerin muktediri Tayyip Erdoğan. Fakat tarihinde ilk kez bu topraklarda, “demokrasi” olgusu da denkleme dahil oldu. Beri yandan “benim doğrum hepimizin doğrusudur anlayışı”, bir başka türlüsünü bilemediğimiz için, tarihin size çizdiği pragmatist çerçevenin dışına taşmanıza sebep oluyor. Galiba şu anda Türkiye’de yaşanan en büyük sıkıntı da bu. Proleterya oruç tutmuyor İzmir’in en büyük yemek fabrikasının patronundan edindiğim bilgiye göre, Ramazan’da günlük 22 bin olan tabldot sayısında sadece yüzde 6’lık bir düşüş yaşanmış. Bunun anlamı, firmanın, metropol müşterileri itibariyle, çalışanlar yönünden oruç tutanların yüzdesi sadece altı. Geçen yıllarda bu oran daha yüksekmiş. Esasında Temmuz’un tatil ve izin ayı olduğu göz önüne alınırsa oruç yüzdesi belki daha da düşük. Galiba, yaz nedeniyle oruç süresinin uzunluğu, yanı sıra, muhafazakar iktidara duyulan tepki gibi faktörler çalışan kesim üzerinde etkili oluyor. Şüphesiz emekli, esnaf, civar ilçeler gibi toplumun diğer kesimleri bu istatistikte yer almıyor. İzmir’in dini ritüellere eksiksiz icabet etmediğini gösteren bu tablo, Müslüman kimliği ile iftihar etmediğimiz anlamına gelmiyor. Hepimiz dini değerlerimizle barışığız, oruç tutmasak da, ramazan pidesini ıskalayanımız yok, muhtemelen içki içenlerimiz bu kutsal ayda büyük ölçüde frene basıyor, bayram namazını ve kabristan ziyaretini çoğumuz planladı bile... Ama öyle anlaşılıyor ki İzmirli, sosyal kimliğinin terkibini oluştururken, mevzu din bile olsa, bir unsurun diğerlerini aşırı etkilenmesini tercih etmiyor.",https://www.hurriyet.com.tr/yazarlar/sitki-sukurer/cercevenin-disina-cikmak-24405510
Sıtkı Şükürer,Beyaz sahife - Azz sonra,"Ağustos 11, 2013 01:10","ERGENEKON Davası’nın ilk derece yargı faslı tamamlandı. Yeni Türkiye işte böyle bir şey. Haklılık, haksızlık, adalet gibi parametreler üzerinden baktığınızda meşrebinize göre kanaat oluşturuyorsunuz. Laik kültürle yetişmiş insanlar, bir yandan askeri vesayetin olmadığı gerçek bir demokrasiyi özlüyor, diğer yandan gelişmelerin onları “az demokrasili, laik düzeni” arar hale mi getireceği endişesini yaşıyor. Bu insanlar “tarihi hesaplaşmanın” tarafı olmak istemiyor, “cami-kışla çekişmesinin” 21.yüzyılda artık bitmesini bekliyor. Her türden ideolojik formların geride kalmasını, yaşam tercihlerinin direk veya endirek etkilerle biçimlenmemesini talep ediyor. Esasında iktidar partisinden muhalefet partilerine, Kürtlerden Alevilere her kesim, aynı özlemi dile getiriyor. Ancak karşılıklı güvensizlik o kadar derin ki, belki de gücü elinde tutanlar, geçmişin korkusuyla güne dair katı tutumlarını yumuşatmada zorlanıyor. Ben, yakın gelecekte tedirginliklerin çok azalacağına inanmak istiyorum. İşte o noktada bir beyaz sahife tüm ülkeyi rahatlatacaktır. Sisi mi? Almayalım DÜNYA piyasasında son dönemlerden çok tartışılan konu “İslam ve demokrasi birarada mümkün müdür” sorusu. Bakınız, kendinizi ikna edecek, kanaatinizi pekiştirecek ne kadar gerekçe bulursanız bulun, final tahlilde bu soruya ilkeli yaklaşamıyorsanız, kelimenin tam anlamıyla demokrat kimliğiniz ‘çöp’tür. Tamam biliyoruz, İslam sadece ruhani bir din değil, kapsamlı sosyal, siyasal ve ekonomik belirlemeleri olan bir tarihi sistem, üstelik kuralları “vahiy” boyutunda berrak, bu sebepten Batı değerlerinden neşet etmiş evrensel demokrasiyle mutabakatında güçlükler var... Tüm bunlar “vaka” diye, bu medeniyeti demokrasi özürlüsü kabul etmek ve bu kabulden hareketle yaklaşımlar oluşturmak durumunda kaldığınızda “seçkinci ve ceberrut” olmanız dışında seçeneğiniz kalmıyor. Hayat sizi ağır ağır bu çizgiye öteliyor. İşin, Batı tipi demokrasi yönünden en çözülemez noktası da, İslami anlayışın devlet gücüyle birleştiğinde kitleleri yanına almakta bir sıkıntıyla karşılaşmaması. Hal böyle olunca demokrasinin yönetmeye dair istediği “çoğunluk temin ediliyor, alan razı satan razı” durum oluşuyor. Bu defa İslamı çerçevenin kendilerine çizdiği çerçeveye dahil olmak istemeyenler azınlıkta kalıyor, “özgürlükler nasıl korunacak” telaşı oluşuyor. Bir Alman siyasetçinin, “Mursi demokrasi sayesinde geldi, onu tahrip etmeye soyundu, dini kullanarak sandığın kalıcı desteğini gasp edecek” mealinde bir açıklamasını okudum. Bu yoruma, “e yani ne öneriyorsunuz” diye baktığınızda, “o zaman Sisi” demekte zorlandıklarını görüyorsunuz. Netice de zor bir denklem. İslama dair “gerçeklik bu” deyip, kestirip atamıyorsunuz. Bizce, dinimize haksızlık etmemek gerekir. Neticede “Dinde zorlama yoktur” diyen Kur’an ilkesi de ortada duruyor. Bu sebepten sorunu bu toprakların demokrasi kültürü eskikliği ile izah etmek en doğrusudur. Bu topraklarda “devlet”, babadır. Herşeye rağmen, Türkiye’de iktidarda olanların, karşı kampta kalanları kendilerince biçimleme arzusu zamanında törpülenecektir. Bu, ülkemizin kaçınılmaz kaderidir 21. yüzyıl koşulları başka türlüsüne müsaade etmeyecektir. Ancak gerçekçi bir saptamayı da ıskalamayalım. Laik düzen kendi kitlelerini, devletin gücüyle 90 yılda oluşturdu. Şimdilerde devlet aygıtı, Müslüman değerleri önceleyenlerin elinde. Bağlı olarak, geleceğe dair kimin avantajlı olduğu ortada. Karşı görüşte olanların demokrasinin kuralları dışında mücadele imkanları söz konusu olamayacağını göre, şiddete muhatap olmadıkları sürece, hak ve taleplerini ısrarla demokratik yöntemlerle savunmaları dışında başka bir seçeneklerini görünmüyor. Şiddet ihtimali de herhalde söz konusu değildir.",https://www.hurriyet.com.tr/yazarlar/sitki-sukurer/beyaz-sahife-azz-sonra-24494306
Sıtkı Şükürer,Sen eskiden güzeldin,"Temmuz 14, 2013 00:00","BARIŞ süreci, isminden de anlaşılacağı üzere, Türkiye’nin demokratikleşmesi ve seçenekler arasından “bölünme”nin çıkarılması esasına dayanıyordu. PKK’nın Bağımsız Kürdistan seçeneğinden vazgeçmesi, büyük ölçüde ülkenin Batı’sından kopmak istememesi nedenine bağlanabilir. İstanbul, İzmir, Bodrum... Özetle Türkiye’nin gelişmiş yöreleri Kürtler tarafından bir cazibe ve çekim merkezidir. Diyelim ki, bu özellik ülkedeki gerginliğe paralel zedelenmeye, laik-muhafazakar kutuplaşması kaotik bir hak almaya başladı. Hiç şüpheniz olmasın bu durum... Doğrudan bağımsız Kürdistan hayallerini tetikler. Huzurun, istikrarın, demokrasinin bağlı olarak ekonomik refahın olmadığı bir ülke, opsiyonu olanlar yönünden bir tercih nedeni olmaktan çıkar. İşimiz kolay değil AK Parti, hepimizin, herkesin zannettiğinden daha fazla Müslüman Kardeşler’le ilgili ve içice görünüyor. Başbakan adeta uluslararası bir sünni organizasyonun üyesi, yönlendiricisi, bütünün kritik parçası duygusu ile hareket ediyor, izlemini veriyor. Bu böyle ise önümüzdeki yıllar çok farklı geçecek demektir. Bu defa bu politikanın arkasında artık ABD’nin olmayacağı anlaşılıyor. Batı, sanki “ılımlı İslam” projesinin bir ütopya olduğunu düşünmeye başladı. Yanı sıra ABD ekonomisi düzelme sinyalleri veriyor. Bunun anlamı, artık gelişmekte olan ülkelere saçılan dolarların geriye dönme zamanının gelmesidir. Yani, ancak cari açıkla büyüyebilen Türkiye için ekonomik anlamda da zor bir süreç başlıyor. “Fakir ama onurlu” mottosunun, bu defa İslami bir versiyonu bizleri bekliyor olabilir. Önümüzde üç seçim var. Bakalım bu şartlar, bu stres bizlere neler yaşatacak. İşimiz kolay gözükmüyor. Histerik ruhlara gün doğmamalı ÜLKENİN siyasi atmosferi gerilince, her kesimden fütursuzlara sanki gün doğuyur. Hepimiz, zihinlerimizde her türden görüşü serbestçe gezdirebiliriz. Zihinler özgürdür. Oralarda isterseniz, asın kesin. Ama fikirler ağzınıza ulaştığında, kelimelere dökülürken, artık sorumluluk süzgeçini kullanma vaktiniz gelmiştir. Sıfır toleranslı yobazlar, hangi siyasi kampa dahil oldukları önemli değil, hele toplum önünde (TV de, gazete de, sosyal medya da) fikirlerini dillendirirken dikkatli olma durumundadır. İfade özgürlüğüne sonuna kadar tamam. Ama hastalıklı provokatör hallerine sağduyulu tedbir ve mesafe gerekiyor. Empatinin kralı GEZİ Parkı olaylarını, meşrebinize göre binbir veçheden değerlendirebilirsiniz. Ama her kesimin hakkını teslim ettiği bir ”asgari” var. Orada naif, barışçı, paylaşımcı bir gençlik vardı. Tepkilerini mizahla süslemişlerdi. Pek çoğumuz, “onlardan yansıyan ışık tüm ülkeyi sarsa, ılıman ve demokratik bir iklimimiz oluşsa” diye içimizden geçirdik. Ama maalesef siyasiler meseleleri bambaşka bir açıdan değerlendiriyor. Şimdi diyoruz ki, acaba, o Taksim ruhunun çekirdeğini oluşturan gençler, “Çarşı” grubu, Antikapitalist Müslümanlar... Birlikte, Kazlıçeşme’de toplanan halka da çağrıda bulunarak, Taksim’de, “darbelere hayır” mitingi yapsalar. Maksat demokrasiyse, siyasi partilerin samimiyetlerini test etmek için, hani bu miting becerilmese de inanılmaz bir imkan oluşacaktır. Yalıkavak Marina BAKIN çok hassas olduğumuz bir konu vardır. Bizden lütfen Çeşme—Bodrum mukayesesinde objektif olmamızı beklemeyin. Ulusal basın, magazinde bile Bodrum’u öne çıkarmaya kalksa fena buruluruz. Esasında her iki yer de ayrı güzel. Ama geçen hafta sonu Yalıkavak Marina’yı görünce, adeta nutkum tutuldu. Azeri işadamı Mübariz Mansimov’ın çok ciddi bir yatırım yaptığı anlaşılıyor. Marina, Türkiye’de bildiğimiz klasmanların oldukça üstünde. Çeşme, Alaçatı... Soluklanmak yok. Bisikletin pedalına, hem de bir öncekinden daha hızlı basmassan hayat hakkın daralıyor. Hadi bakalım, şapkadan tavşan çıkarma sırası sende. Yaz düğünleri KARNIMIZDAN konuştuğumuz, düğün sahiplerine açıkça seslendirmediğimiz ızdırabımızdır yaz düğünleri. Zaten sınırlı olan yaz hafta sonlarını bloke ettiği yetmezmiş gibi, düğün sahibi yönünden “mecburiyet” , konuklar yönünden “ayıp olmasın” hislerinin çaresizce sentezlendiği bir tuhaf zaman israfıdır bu törenler. Üstelik başı-sonu belli monotonluğu da cabası. Ne yediğiniz yemek yemektir, ne dinlediğimiz yüksek volümlü kakofoni, müzik. Ayrıca “ne güzel eğlendik” yalanı da üzerinize vecibedir.",https://www.hurriyet.com.tr/yazarlar/sitki-sukurer/sen-eskiden-guzeldin-23719936
Sıtkı Şükürer,Nalıncı keseri,"Ağustos 25, 2013 01:29","KENDİ haklılığından çok emin olmak, diğer ihtimalleri adeta garipsemek, galiba biraz kapalı toplum kültürü olsa gerek. AK Parti’nin siyasi tutumlarında bu tavrı gözlüyorum. Hani arada bir empati oluşturulmaya kalkışıldığında da, yine bir “yazı gelirse ben kazanırım, Tura gelirse sen kaybedersin” tutumuyla hep haklı, hep kazanan olmak istiyorlar. Diyeceksiniz, tüm siyasilerin genel yaklaşımı böyledir. Doğru, ama onlar iktidar değil, dolayısıyla bizim yaşamımıza doğrudan bir etkileri yok. Bu metodun benimsenmesi bir müddet sonra “nalıncı keseri” alışkanlığı oluşturmaya başlar. Haklılık gerekçeleri oluştururken makulü zorlamaya, hatta çarpıtmaya gidersiniz. Örneğin, Mısır’da Mursi yönetimine yapılan darbeyi eleştirirken, Batı medyasının niçin suskun kaldığını Türk halkına şikayet edersiniz. Oysa gerçek hiç de öyle değildir. Ya da ABD Merkez Bankası’nın uyguladığı sıcak para politikası nedeniyle büyüme rekorları kırdığınız yılları ekonomik maharetinize bağlar, bu politikadan vazgeçme sinyalleri nedeniyle yavaşlayan büyümenizi Türkiye’ye yönelik komplolarla açıklarsınız. Gezi olayları, biber gazı, cop, basınçlı suyu hak eden anarşist eylemlerdir, Mısır’daki direnişle alt seviyede de olsa kurulan paralelliği aşırı celallenirsiniz. Stadyumlarda nelerin protesto edilmeyeceğine dair ayar verir, korku salarsınız. Kişiliği kendinden menkul bir futbolcunun, bal gibi siyasi mesaj sayılacak el hareketine sevgiyle yaklaşırsınız. Üstelik, tüm bunlara benzer örneklere cevabınız o denli hazırdır ki yine haklı olursunuz, hep haklı olursunuz. Galiba bu işte bir enayilik var. İşin enteresanı, doğru dürüst bir muhalefet olmadığından, iktidarın çizdiği her çerçeve, adeta milli politikamız gibi algılanıyor, itirazlar silikleşiyor, sanki pek bir doğru ve mantıklıymış gibi kabul görüyor.  Ya içindesindir çemberin ya dışında BİR şeyleri yeterli görmeye başlamak, koruma duygusunun ruhunuzu teslim almasına müsaade etmek, kaybetmeye başlamanın ilk adımıdır aslında. Bu yalın gerçeği neden futbol takımlarımız görmez, anlamak mümkün değil. Her ne hikmetse son dönemlerde gerek Galatasaray, gerekse Fenerbahçe öne geçtikleri maçların son bölümünde skoru koruma telaşıyla geriye yaslanarak oynamayı tercih ediyor. Şüphesiz avantajlı bir skorunuz varsa ya da rakibiniz çok güçlüyse böyle bir taktiğe yönelebilirsiniz. Ancak “üzerine yatmak” dediğimiz anlayış, bu tutumu haklı kılacak nedenler ortada yokken uygulanıyorsa bu durumun hiçbir teknik izahının olamayacağını düşünüyorum. Hep birlikte sebepsiz bir yürek heyecanı yaşamak hiç akıllıca gelmiyor. Bu hali hayatın başka alanlarına uyguladığınızda, şüphesiz aynı saptamaları yapabilirsiniz. Bazen dünyevi hırsların sizi yorduğunu fark edersiniz. İçinde bulunduğunuz durumun ağırlığına göre, “durmak”, “vazgeçmek”, “kaçmak” mümkünlerinize dahil olur, makul gelir. Son dönemlerde iki ünlü gazeteci, Ertuğrul Özkök ve Serdar Turgut’un sütunlarına yansıttıkları ruh hallerini izliyorum. Başta siyaset olmak üzere, mesleğin onları sıkıştırdığı rutin konulardan sıkıldıklarını, yepyeni bir hayat inşa etmenin zihin eksersizlerini yaptıklarını hissediyorum. Beri yandan bir “Araf” kararsızlığı yaşadıkları, oyunun tamamen dışında kalmaya hazır olmadıklarını da görüyorsunuz. Ancak böylesi durumlarda, hayat size “mevcut”u sürekli muhafaza etme imkan ve keyfini sağlamaz. Hayatın ilahi dinamikleri balkondan bakanları kendi nimetlerine mesafelendirir. Yani “aklım oyunda bedenim burada” halleri dünyevi hırsların pek hoşlandığı, kabullendiği şeyler değildir. O sebeple arkana bakmadan vazgeçmeyi bilmek belki en doğrusudur. Ne demiş düşünür, “seçmek vazgeçmektir”. Tarih tekerrür mü ediyor “Kırmızı ışıkta araçlar durmak zorundadır kardeşim, yayaya yeşil yanıyorsa ben geçerim” dediğinizde araç altında son nefesinizi verirken, “ama ben haklıydım” demeniz, ne fayda etmiştir. Tamam, prensipte haklısınız, fakat bu durum sizin zarar görmenizi önlemeye yetmemiştir. Ben, dış politikamıza hakim olmaya başlayan “Değerli yalnızlık” mottosunu bu çerçevede değerlendiriyorum. Doğru olmak, dengeler, konjonktür, arkadan esen rüzgarlar gibi pek çok bileşenin kesiştiği noktada anlamlıdır ve sonucu alıcı bir kıymet ifade eder. Devleti yönetmek sadece tarihinin takdirine oynamak değildir. Kaldı ki tarihi de güçlüler yazar. Tek parti ve askeri vesayet dönemlerimizin zihinlerimize işlediği bir propaganda klişesi vardı. Yetersizlikleri kamufle etmeye çalışılırken “fakir ama onurlu” olduğumuz söylenirdi. Galiba tarih tekerrür ediyor. Fenerbahçe Fenerbahçe’ye gönül vermiş insanlar adına üzülüyorum. Sanki hesap toptan görülüyor. Uzun zamandır yapılan, biriktirilen yanlışların faturası arkası bir anda kesilmeye başladı. Hırsları, aklını aşmış yönetimler, bir şeyleri yanlış yerden tutunca, yarattıkları sorunlar her alanı etkiliyor ve o gürbüz yapılar hastalıklı bir görünüme bürünüyor. Koca camiayı etik bir töhmete maruz kılmak, savunucu konumlara düşürmek, eksiklendirmek hakikaten çok büyük haksızlıktı. Umarız artık sıkıntılar dibe vurmuştur. Fenerbahçe’nin ulu bir çınar olduğuna şüphe yok. En kısa zamanda özlenen “basiret”in dümene geçmesini ve iyi günlerin gelmesini temenni ediyoruz.",https://www.hurriyet.com.tr/yazarlar/sitki-sukurer/nalinci-keseri-24583985
Sıtkı Şükürer,Botoks yazı,"Eylül 01, 2013 01:20","Ağustosun son haftasından itibaren “Yaz” bayatlamaya başlar. Eylül, bu durumu kabul etmek istemeyenlerin güzellemeleriyle geçer. Onlara göre yazın keyfi işte şimdi gelmiştir. Kalabalıklar azalmış, meydan onlara kalmış, rüzgarlar hafiflemiş, ekim sonuna dek sürecek bir gizli yaz başlamıştır. Sanki, bu itiraz bana hep botokslu orta yaşlıları hatırlatır. Yanlış anlaşılmasın, demek istediğimiz, “Bahar bahardır, yaz yaz, sonbahar da sonbahar.” Hayatı yalın gerçekliği ile kavradığınız da herşey çok daha yerli yerine oturuyor. Bu durum, yeşil kütür eriklerin geçmeye başladığı mayıs sonlarında, “ben bunun tatlanmışını severim” diyenlerin hallerine benziyor. Kendimizi bir şeylerden kaçırmak, ertelemelere aşık olmak, zamanları ve hakikatleri kaydırmaya yetmiyor. Hoş geldin sonbahar. Tüm güzelliklerinle ve kendi gerçekliğinle. İhvan babamızın oğlu değil Sel gider kum kalır. Gün gelir Ortadoğu’da bu türbülans bittiğinde dünya devletlerinin zihninde Türkiye’ye, daha doğrusu AK Parti’ye dair ne gibi bir izlenim kalacak? Müslüman Kardeşler’e bu denli derin bir sempatiyle yaklaşıldığı için, muhtemelen bu örgütün parantezine dahil gibi algılanacaksınız. İhvan Mısır’da şu aşamada şiddete asla başvurmuyor. Bu tutumları onları mağdur ve mazlum kılmaya devam ettiriyor. Ama en netice bu Ortadoğulu bir yapı. Laiklik, demokrasi gibi kritik konularda evrensel değerlerle tam bir mutabakatları yok. Dolayısıyla hem AK Parti, hem de Türkiye’nin geri kalanı, böylesi bir ailenin üyesi gözükmekten yarar sağlamaz. AK Parti ilkeli siyaset uğruna uluslararası topluma katı tavırlar oluşturuyor. Ama neticede İhvan şayet bugünkü ılıman politikalarından vazgeçer ve teorisyenlerinden Seyyid Kutup’un öğretilerine yönlenirse, “şiddet” de seçeneklerine dahil olabilir, bu denli angaje bir anlayış içinde olan Türkiye’nin imajı çok daha olumsuz etkilenir. Diyeceğimiz, devleti yönetenlerin itibar edecekleri en önemli ilke, duygusal parametrelerden ziyade çoklu dengeleri gözeten ve ülke menfaatlerini ön plana alan yaklaşımlar olduğudur. Aksi takdirde savrulmaya başlayanların bataklığına çekilir, derdinizi anlatacak kimseleri bulamazsınız. Esma Biz çok katı bir toplum olmaya başladık. Geçenlerde Sayın Başbakan’ın Mısırlı bir genç kızın ölümüyle ilgili ekran karşısında gözlerinin dolması epey speküle edildi. Toplum bir kere kutuplaşmaya görsün, ne kadar kolay samimiyet sorgusu yapıyoruz. Hani bu neviden değerlendirmeleri kendi içimizde biraz da muhabbet olsun diye yapsak, mesele yok. Ama bu durumu siyasilerin ağzına dolaması çok yakışık almıyor. Hele, “acıları yarıştırarak”, “benim ölüm, senin şehidin” kabilinden “rekabet” oluşturarak siyaset yapmak sayın parti liderlerine yarar sağlamıyor, itici oluyor. Unutmayalım, her insanın kırılma noktası olabilir. Bu bazen pek çok birikimin neticesi herhangi bir olay ile dışa vurur. Belki “Esma” da Başbakan için böyle bir şeydi. Zaten, meseleyi, belli belirsiz dudaklarından dökülen kelimelerle çocuklarıyla irtibatlandırması bu durumu gösteriyordu. Sözün özü, siyasetçilerimiz dahil, hiçbir insana çok kolay “niyet okuma” yaparak, insani tepki gösterdi diye yıpratmaya kalkmamak gerekir. Tenezzülümüz bu denli dibe vurmamalıdır. Muhalefet yapılacak, hele mevzu AK Parti ise, geride istemediğiniz kadar malzeme var. Oralardan yürüyün herkes saygı duysun. Don’t panik Malum, ABD kaynaklı gelişmeler, siyasi çalkantılar derken piyasalar oldukça tedirgin olmaya başladı. Bakın tecrübelerimiz göstermiştir ki, böylesi durumlarda aşırı kötümserlerin tahminleri çok nadiren gerçekleşir. Türkiye’de hala üretim devam ediyor, ihracat yapılıyor, kamu finansman dengemiz iyi, döviz rezervlerimiz güçlü… Tamam cari açık yönlü kırılgan bir yapımız var, özel sektörün döviz borcu biraz yüksek. Ama bunlar zaten hesap edilmiş risklerdi. Dolayısıyla lüzumdan fazla enseyi karartmaya gerek yok. Bu ülke Karamürsel sepeti değil. Lütfen kendimize biraz güvenelim Bu arada tedirginliği fırsata çevirmeye kalkmayalım, “ödeme namusu” kriterini hemen ihlal etmeyelim, kötümserlerin dolduruşuna gelmeyelim, hani Türk Lirası tasarrufumuz falan varsa bu seviyelerden dövize geçip zarar görmeyelim. Bu işler geçmişte genellikle böyle oldu diye hatırlatalım istedik.",https://www.hurriyet.com.tr/yazarlar/sitki-sukurer/botoks-yazi-24624138
Sıtkı Şükürer,AK Parti kaybetmeye hazır mı,"Temmuz 21, 2013 02:17","HEP mevcut iktidara alternatif olmadığından söz ediyoruz. Demokrasilerde zaman zaman bu kanaat yaşanır. Yakın tarihte Özal’ı vazgeçilmez zannederdik. Neticede halk desteği yüzde 21.75’e kadar düştü, sonrasında ANAP tarih oldu. Fakat bu defa AK Parti’ye dair farklı bir psikoloji var. Sanki ne kendileri, ne de muhalefet, olası bir iktidar değişikliğine hazır değil. İktidar partimiz, kendisini Türkiye tarihinin yeni bir döneminin başlatıcısı olarak görüyor ve lanse ediyor. Hemen her tavrıyla, sayın başbakan bu duruma samimiyetle inanıyor. Açıkça seslendirmeseler de, din kartını kullanma ayrıcalığına sahip olduklarından, çok ciddi yanlışlar yapmadıkları takdirde, “sandık”ta hiçbir problemle karşılaşmayacaklarını düşünüyorlar. Dolayısıyla bu şekilde “joker”lenmiş rüzgarlarının etkisiyle sonuna kadar demokrasi savunucusu olmak işlerine geliyor ve evrensel ilkeler bazında da bu tutumları nedeniyle prim ve meşruiyet kazanıyorlar. Bu sayede, sair yanlış uygulamalar gölgede kalıyor, fazla tartıştırılmıyor. Pek tabii demokrasiler değişim dinamiğini esnetmediğiniz zaman anlamlıdır. İnsanlar oylarını iktidarların hizmet performansına göre belirlemelidir. Sürekli bir sosyolojik kutuplaşma esasına dayalı oy tercihleri, sağlıklı bir demokrasinin işaretleri değildir. Yine demokrasilerde her iktidar, yeri gelir eskir ve yerini muhalefete bırakır. Şayet kutuplaşma ve gerilimi körüklerseniz, insanları dindar-laik, Kürt-Türk, Alevi-Sünni ikilemlerine sıkıştırsanız, o zaman bahse konu sandıktan çıksanız bile, kaliteli ve makul demokrasiden bahsedemezsiniz. Din kartını sıcak tutarak oy devamlılığı sağlamaya çalışmak, bir müddet sonra ortak bir ülküyü paylaşması gereken fertlerin millet duygusunu zedelemeye başlar. Muhalefeti temsil eden kitlelerde adeta “müşrik” hissiyatı oluşur. Böyle bir fotoğraf, tamam yine demokrasidir ama “kaba” bir demokrasidir, 21. yüzyıl demokrasisi olduğu hiç söylenemez. Tarih, AK Parti’ye geçmişin tüm mağdurlarının temsilcisi sıfatıyla, her kesimin kendini eşit hissedeceği yeni bir Türkiye çerçevesi oluşturması misyonunu vermiştir. 11 yıl beklenildi, bazı önemli mesafeler alındı, ama maalesef gerekli tatmin oluşmadı. Ellerinde hala bir fırsat var. Ya ülkeyi 21. yüzyıla hazırlayacaklar ya da kendine faydalı bakteri formülasyonuylae oy devşiren ve hep kazanan “demokrasi” kullanıcısı olacaklar. Olur da bir gün bu formül sandıkta kıfayet etmezse, an itibariyle bu duruma hiç hazırlıklı bir durum arz etmiyorlar. Umarız, böylesi bir hali binbir komplo teorisi ile bezeyip hazımsızlık göstermezler. Binbir rengin kıpraşmasıdır demokrası Demokrasi, “amalar, ancaklar, fakatlar”la beslendiği zaman evrensel tadına ulaşır. “Amalar, ancaklar” hayatın “ak-kara”dan ibaret olmadığını, aradaki binbir rengin kıpraşmasının demokrasi demek olduğunu gösterir. Demokrasi, kazananın seçim sonrası kaybedenlere daha da yakınlaşmasıyla lezzet kazanır. İktidarı elinde tutan, Fırat’taki kaybolan koyundan ziyade, yendiklerinin tedirginliklerini gidermekle mesuldür. Demokrasi bir tahammül rejimi değildir, ideolojik dayatma, biçimleme gayreti hiç değildir, içtenliktir, sarmalayacalıktır. Bizlere bu neviden lafları söyleten, gelmiş geçmiş iktidarlarımızın tutumları. Bazı insanlarımız muhafazakâr iktidardan korkuyor, muhafazakarlar da eski günlerin geri gelmesinden. Gelenek devam ediyor, ülkede gücü bir biçimde ele geçirenin ibresi, sindirmekten yana gibi duruyor. Herkes, sanki oyunun kurallarında mutabık olduğunu söylese kesinlikle pişman edileceğinden endişe duyuyor. Hep söylüyoruz, “denizler durulmaz dalgalanmadan”. Galiba daha 10-15 yıla ihtiyacımız var. Ege Cansen Geçen hafta sonu Çeşme’de ESİAD, konuk konuşmacının Ege Cansen olduğu bir toplantı düzenledi. Ege Cansen, 75 yaşında ve hala Türkiye’nin en parlak zekalarından biri olduğunu hepimize hissettirdi. Yaklaşık 2 saat irticalen, ayakta dolaşarak, interaktif şekilde diyaloglar kurarak, üstelik keskin mizah anlayışıyla hiçbir çiğ mayına basmadan, çok ciddi siyasi ve ekonomik içerikte sunum yapabiliyorsanız, adınızın Ege Cansen olması gerekiyor. Ne dediklerini Hürriyet’teki köşesini takip edenler zaten biliyor. Ancak sayın Cansen özellikle uygulanan dış politikanın ekonomiye olası olumsuz yansımalarından ve “faiz”e ilişkin ideolojik takıntıların risklerinden bahsetti. Söyledikleri, AK Parti’nin en önemli yönü olarak bellediğimiz “ekonomik rasyonelitesinin”, “siyasi rasyoneliteden” soyut icra edilemeyeceğini, aksi takdirde problemler yaşanmasının kaçınılmaz olacağı gerçeğini, bizlere bir kere daha hatırlattı. Cihan Türsen Eski başkanlardan Cihan Türsen CHP’den Karşıyaka Belediye Başkanlığı’na aday adaylığını açıkladı. İş dünyası Cihan Bey’i uzun yıllardan beri çok iyi tanır. Türsen, başarılı bir avukat olmasının yanısıra, sivil toplum kuruluşlarında sosyal sorumluluk duygusuyla öteden beri çok ciddi çalışmaların içinde yer almıştır. ESİAD’da, yönetim kurulu üyesi olduğu dönemlerde özellikle yeni Anayasa çalışmalarında herkese parmak ısırtıran bir çalışmanın koordinasyonunu yapmıştı. Cihan Başkan Karşıyaka için “agresif kent” konseptini hayal ediyor. Seferihisar nasıl bir sahil kasabası olarak, değerli başkan Tunç Soyer’in doğru teşhisiyle, “sakin şehir” kavramına tam oturmuşsa, “Karşıyaka’nın da bir metropol esintisi yaratmasının zamanı gelmiştir” diye düşünüyor Türsen. Galiba belediye başkanlarının hayatın her yönünde tecrübelenmiş insanlardan tercih edilmesi, hepimiz yönünden en doğru ve faydalı olanı... EBSO 100 listesi EBSO geçenlerde Ege Bölgesi’nin 100 büyük firmasını açıkladı. Pek tabii açıklayan kurum EBSO olunca, ilgililerin tamamı bu listelere itibar ediyor. EBSO şüphesiz kurumsal bir yapıdır. Ancak bu listeler açıklanınca bazı tartışmalara tanık olduk. EBSO’nun basına yansıyan listesi, sadece Ege Bölgesi’ndeki faaliyetlerle sınırlı üretimden satış rakamlarına göre yapılmış. Bu rakamlarda beyan usulü cari olup, ayrıca bir kontrol veya yazılı teyit istenmemiş. Hal böyle olunca, bölge dışında faaliyetleri olan firmaların, aynı tüzel kişilik içindeki performansları büyüklüklerine yansımamış, ayrıca beyanlarında özensiz davranan firmalar lehine haksız görüntüler oluşmuş. Yani, EBSO’nun iyi niyetli çalışması, bazı sıkıntılara sebep olmuş gözüküyor. Anlaşıldığı kadarıyla listelerde bölge dışındaki firmaların bölge içindeki üretimleri, zaten hiç nazara alınmamış. Yani, netice olarak bölge içindeki üretim kavranmak isteniyorsa bu amaç eksik gerçekleşiyor. Ender Başkan, galiba bu listelerde sıfır problem var denemez.",https://www.hurriyet.com.tr/yazarlar/sitki-sukurer/ak-parti-kaybetmeye-hazir-mi-23773553
Sıtkı Şükürer,Bu masada bizimde yerimiz var (1),"Haziran 09, 2013 00:00","Bugün önce tespitimi yapacağım; yani bir fotoğraf çekimi. Yarın da asıl ne yapmamız gerektiğine dair görüşlerimi yazacağım. “Bu masada bizim de yerimiz var” diyebilmek için Türkiye’nin nerelerden gelip geçtiğini hatırlamaya ihtiyacımız olduğunu düşünüyorum. Taksim Gezi Parkı protestosu ve sonrasında yaşanan olaylar asla sürpriz değildir. Başbakanın son dönemlerde dozu artan “köşeli” üslubu belki bir kıvılcım olmuştur. Ama meselenin özü AK Parti’nin demokratikleşmeyle ilgili bazı uygulamalarının yarattığı derin hayal kırıklığıyla ilgilidir. Açıkça belirtelim, son 11 yılda yaptıkları şeylerle ilgili kimse bu partinin hakkını yemez. Ama bu ülke onlardan çok daha önemli bir şey bekliyordu. Tüm toplum, acemisi olduğu ve elbirliği ile öğreneceği “demokrasinin” herkes için, hepimize dair geçerli olabileceği bir Türkiye hayal ediyordu. Bakınız cumhuriyet, bu ülkenin son 100 yılda gerçekleştirdiği en önemli projedir. Bu ülkenin adeta yeniden küllerinden doğmasına sebep olmuştur. Bu devrimin lideri Mustafa Kemal Atatürk’tür. Çağın koşullarının müsaade edebileceği en uygun modelle bu ülkeyi yeniden yapılandırmıştır. Zor koşullar ister istemez katı uygulamaları dayatmış ve yepyeni bir toplum inşa edilmeye çalışılmıştır. Biliyoruz ki, cumhuriyet, bugün gelinen noktada topluma çok şey katmıştır ve bu toprakların insanları Atatürk’e derinlerde sarsılmaz şükran hisleriyle doludur. Ne var ki, her devrim gibi yeni bir toplum modelin inşası boyunca “demokrasi” kavramı ikinci plana alınmak durumunda kalınmıştır. Bu unsurun eksikliğini cumhuriyeti kuranların da görmediğini söylemek onlara haksızlık olur. Atatürk, hedefin “muasır medeniyet seviyesine” ulaşmak olduğunu söylerken, tabii ki cumhuriyetin temel ilkelerinin bir taban tuttuktan sonra mutlaka demokrasi ile taçlandırılması gereğine işaret ediyordu. Derken, Atatürk vefat etti. Bir müddet sonra tek parti döneminden çok partili hayata geçilmeye çalışıldı, ama pek çok devrimin başına gelen hastalık ülkemizi de sarmıştı. Devrimin itici gücü olan askeri bürokrasi, kendi konforunu devam ettirecek tüm önlemleri almaya başlamıştı. Yargıdan sivil bürokrasiye, sözde demokrasinin siyasi uzantısı CHP’ye, görünürde oluşturulan vitrinin arka planında hep son sözü söyleyen ve temel konularda karar verici pozisyonunu tüm yönleriyle kurumlaştırmış bir yapı vardı. Demokrat Parti, Adalet Partisi, hatta ANAP, Doğruyol... Onlar en fazla “Barajlar Kralı” falan olabilirdi. Oysa devran değişiyordu. Zamanında tıpkı Türkiye gibi ulusalcı modelleri tercih eden ülkeler 2. Dünya Savaşı’ndan itibaren demokratikleşmeye başlamışlardı. Bizim ülkemiz ise “ayak sürüyüp duruyordu.” Ama 20. yüzyılın sonlarında dünya artık kabuk değiştirmişti. Globalleşme, bilgi toplumu, Berlin duvarının yıkılması, Sovyetik sistemin çökmesi gibi… Her biri kapsamlı analizleri gerektiren gerekçelerle bizim coğrafyamızda “demokrasi rüzgarları” esmeye başladı. Bu esnada askeri vesayet tüm ağırlığını devlet yönetiminde sürdürmeye devam ediyordu. Demokrasinin olmazsa olmazı olan kimliklerin kendini özgürce ifadesi, fiili ve hukuki kurum ve kurallarla denetim ve baskı altında tutuluyordu. Onlara göre, birey devlet içindi, refah önceliğimiz değildi, kişi hak ve özgürlükleri adı altında bu ülke irticaya ve bölünmeye terkedilemezdi. Ama samimi olduklarını kabul etsek de onların bu tespitleri, memleketimizin insanlarını artık ikna etmeye yeterli değildi. Bu sorular tartışılırken, o esnada 2002 yılında AK Parti seçimleri kazanıyordu. Ne çare, uluslararası konjonktüre rağmen askeri vesayet gücünü hala koruyordu. Ülke adeta “mağdurlar mezarlığı” görünümdeydi. İhtilaller ve parti kapatmalarının normal hale geldiği ve her kesimin sindirildiği bir Türkiye fotoğrafında, “yaralı kuş” hallerimizi kader diye kabullenmeye başlamışken 27 Nisan 2007 tarihinde askerlerin seçim kazanan iktidarlara yönelik “mutad ayar”ına AK Parti direnince o andan itibaren bir kırılma yaşanmaya başlandı. Uluslararası toplumun desteği, artan demokrasi rüzgarları yeni bir Türkiye’ye bambaşka bir süreç başlatıyordu. Daha güçlü bir demokrasi için Türkiye’de ortam hazırdı. Ama... Devamını yarına bırakacağım.",https://www.hurriyet.com.tr/yazarlar/sitki-sukurer/bu-masada-bizimde-yerimiz-var-1-23463831
Sıtkı Şükürer,Bu masada bizim de yerimiz var (2),"Haziran 10, 2013 00:00","DÜN ne demiştik? Daha güçlü bir demokrasi için geçmişte Türkiye’nin önüne çok fırsatlar geçti. Şöyle bir hatırlayın. Her iktidar değişiminde umutlanan halk, hükümetlere kredi açan halk ve buna rağmen “mağdurlar mezarlığı”nın giderek artan sayısı... AK Parti’nin başlangıç söylemleri çok umut vericiydi. “Biz mağdurlar” hepimiz aynı kuyudaydık. Buradan tek tek çıkacaktık. Muhafazakarlar en organize olanlarıydı. Kırıp dökmeden iktidar olmayı becermişlerdi. Kürtler şiddeti tercih etmişler, ülke çok ağır bir bedel ödemek durumunda kalmıştı. Muhafazakarlar belki başlangıçta adı konmuş “kavle” uygun olarak, ikinci en hazır mağdur kitleye, “Kürtlere”, “ipi” uzattılar. Onların da kuyudan çıkma ihtimali belirdi. Bu arada belirtelim, hala bazıları neden AK Parti ile BDP’nin daha uyumlu olduklarını çözemezler? Siyaset sosyolojisi zaten başka türlüsüne şaşırırdı. Neticede mağdurlar dayanışacaktı. Bu arada, azınlıklıklar da ihmal edilmedi. Daha sırada kuyunun dibinde bekleyen daha pek çok mağdur vardı. Kuyudan çıkma ihtimali beliren Kürtler, daha haklarına kavuşmadan, onlardan beklenen söylemlerine başlamışlardı bile. BDP yöneticileri, özgürlüğün, kardeşliğin tüm Türkiye için geçerli olması gerektiğinden dem vuruyor, adeta 1970’lerin söylemiyle “Kürt halkının kurtuluşu Türk halkının kurtuluşundan soyutlanamaz” ilkesini sık sık dillendiriyorlardı. Bu arada kuyunun dibinin sabırla sırasını bekleyen sakinleri de kıpırdamaya başlamıştı. Muhafazakarlar, tıpkı Kürtler gibi Alevilere, Çingenelere, balkon konuşmalarında laik değerleri önceleyen insanlara hep güller dağıtmıştı. Bu arada, yeni Türkiye ekonomik anlamda da bir ivme kazanmış, Cumhuriyetin içe dönük temkinli ekonomik modeli, yerini dışa dönük ekonomik ve siyasi bir modele terk etmeye başlamıştı. Refah artıyor, raitingler yükseliyor, Anadolu kentleri zenginleşiyor, ülke geçmişi ile tarihiyle barışıyor ve son örneğine 1920’lerde rastladığımız şekliyle topyekün moralleniyordu. Ancak umulmadık bir gelişme uç vermeye başladı. Muhafazakar iktidar, kendini yaratan özgürlük ortamından, demokrasiden, şükran duyacağı, mutlu olacağı yerde, her nedense rahatsızlık duymaya başladı. Tamam, Kürtlere yolu açan demokratik cesaret onların icraatıydı. Ama diğer pek çok konuda kendi doğrularının herkes için de doğru olacağı şeklinde eylem ve söylemlere başladılar. İslamda Cemevi olmazdı. Dindar nesil yetiştirmek gerekirdi. Aksırıncaya, tıksırıncaya kadar içebilirdik. Uludere’de özür dilenecek bir durum yoktu. Basın her daim sorumlu davranmalıydı... Oysa bu ülke 76 milyondu. İnsanların algısı değişmeye başladı. “Gitti askeri vesayet, geliyormuş sivil vesayet” sorusu oluşuyordu. Ülkenin eşit olduğunu zanneden insanları, ortada “sandık” olmasına rağmen kendini iktidar karşısında güçsüz hissediyordu. Zira “ortadaki sandık” seçenek gerektirir. Ne CHP, ne de diğerleri “Yeni Türkiye”yi okumaktan acizdi. Özgürlükler, bireysel haklar, evrensel demokrasi, insan odaklı dünya... Ağızlarına aldıktan sonra, virgülsüz “Ama ve ancak”larla içi boşaltılıyor, demode ve paslı görüşlerle ülke insanına iktidar umudu vermiyorlardı. Tek parti zihniyetinin “tektipleştirici tedrisatının en ağır etkisine maruz kalmış kıyı insanları” adeta pusulasızdı. Bahse konu “pusulasızlar” daha dünyevi olmayı tercih eden ve bu esasa göre oluşturdukları yaşam biçimleri ve kültürlerini korumak isteyen insanlardır. Bugüne dair on milyonlara varan bu insanları temsil eden siyasi oluşum maalesef yoktur. Bu kitleler için “CHP’ye sıkışmış seçmen” belirlemesi hiç de abartılı sayılmaz. Türkiye sosyolojisinin siyasal anlamda en de organize kesimi, sayısal olarak çok önemli olmalarına rağmen bu insanlardır. O yüzden tepkileri dağınıktır, sonuç alıcı değildir, demokrasi noksanı yılların etkisiyle en hazırlıksız bırakılmış insanlardır. Taksim Gezi Parkı’nda ağaç eylemi ile başlayın bir süreçte... Hiç de umulmayan bir şeyler oldu. İnsanlar, özellikle bu insanlar “yeter artık” dedi. “Bu masada bizim de yerimiz var.” O “kıyı insanlarının” çok şeyin farkında olduklarını gördük. Özellikle gençlerin, sosyal medya olgusunun yarattığı iletişimle hayret ve hayranlıkla izlediğimiz değerler filizlendirdiklerini idrak ettik. Kimileri naif tepki verdi, kimileri gençliklerine yakışan dik başlıydı. Özetle; özgürlüklerini tehdit altında hissettiler ve bir güç olduklarının farkına vardılar. Şimdi “soru” bundan sonra ne olacağıdır? Bakın, kişisel görüşümdür, bugün Türkiye’nin özgürlük, kardeşlik, huzur talebini en iyi okuyan partinin BDP olduğunu düşünüyorum. Henüz bozulmadılar ve en deneyimliler. Sırrı Süreyya Önder’den Ahmet Türk’e, Osman Baydemir’den Selahattin Demirtaş’a belki de mağdur olmanın getirdiği makuliyetle, tüm ülke için 21. yüzyıl demokrasisine yakışan en değerli sözcükleri onlar sarf ediyorlar. Şayet biz bugünden yarına bakacaksak, kimin geçmişte hangi şartlarda ne söylediğine takılmayıp, tüm ülkeyi kavrayan duruşu sergileyenlere dikkat kesilmemiz gerekiyor. Bakın, BDP bu haliyle bir etnik parti görünümünde, şayet tüm ülkenin özlediği özgürlükçü bir paydaya genişletebilirse, hem kendileri, hem ülke bütünlüğü, hem de Türkiye demokrasisi için muazzam bir fırsat oluşacaktır.",https://www.hurriyet.com.tr/yazarlar/sitki-sukurer/bu-masada-bizim-de-yerimiz-var-2-23468079
Sıtkı Şükürer,Demokrasi sızlananların mutlu olduğu bir rejim değildir,"Haziran 05, 2013 12:43","GİTTİK, gidiyoruz derken “190 Spartalı” olarak Diyarbakır gezimizi eda ettik. Geziye başlangıçta çok karşı çıkanlar oldu. Hatta grupta yer alanların dahi, katılıp katılmama konusunda ciddi tereddütleri vardı. Kolay değildi elbet. Ülke her ne kadar geleceğine barış ve umutla bakma konusunda hemfikirse de, yakın geçmişte yaşanan acılar insanları temkinli olmaya itiyordu. Diyarbakır’da yaşadıklarımız zihnimizde yer alan tüm endişeleri dağıtmış mıdır? Şüphesiz bir günlük geziden böylesi sonuç beklemek gerçekçi değildir. Ama 190 kişinin tamamı çok önemli bir şeyi tespit etti. Huzurlu ülke isteği O da, Diyarbakır’da yaşayan vatandaşlarımızın da artık huzurlu bir ülke istediğidir. Bu yönü itibariyle herkes, hepimiz tam bir mutabakat içerisindeyiz. Bakın, aynı niyete sahip olduğunuzu hissetmek bile gezimizin amacının hasıl olduğunu gösterir. Yalnız lütfen geziyi yorumlarken ikide bir “kırmızı çizgilerimiz var” söyleminde bulunmayalım. Kırmızı çizgiler dediğiniz nedir? Ülkenin bölünmesinden, aşırı kopuk federatif bir yapıdan bahsediyorsak, zaten bunların hiç biri çözüm sürecinde masada değil. Kimliklere saygı, yerel yönetimlerin güçlendirilmesi, uydurulmuş yer isimlerinin tarihi isimlerine iadesi gibi düzenlemelere herhalde hiçbir demokrat İzmirli’nin itirazı yoktur. Güvenmemiz gerekiyor Bu arada Osman Baydemir, konuşmaları esnasında bir hususun altını sürekli vurguladı. Meselenin, Kürtlerin münferit olarak mevcut haklarını genişletmesi olmadığını, huzurlu bir Türkiye’nin, tüm ülkenin demokratikleşmesinden geçtiğini, yerel yönetimler güçlendirilecekse bunun kapsamının tüm Türkiye olması gerektiğini, ısrarla belirtti. Hep söylüyoruz, bu ülkenin temel problemlerinin çözümü her konuda demokrasinin yaygınlaştırılması ve içselleştirilmesinden geçiyor. Kalıcı barış, huzur, istikrar, millet aidiyeti, özgür insanlar... Bunların hemen hepsi yeni bir demokratik Türkiye inşasından geçiyor. Bu noktada, öncelikle iktidar partisinin samimi olduğunu her kesimin hissetmesi lazım. Daha sonra, tüm bunların bir süreç alacağının ayırdında olmamız, erken telaşlara kapılmamamız, her atılan adımın kötü ihtimallerini abartmamamız, iktidarı ve muhalefetiyle parlamentomuzun sağduyusuna güvenmemiz gerekiyor. 2 trilyon dolarlık ekonomik büyüklük hayal edilen bir ülkede, hiç kimsenin özgürlükleri kısıtlayarak bu hedefe ulaşamayacağını bildiğini, kavramak gerekiyor. Bu iktidar ıskalanmasın Unutmayın, komplo teorileri üzerinden, ya da bazı münferit icraatları, genele kaygıyla teşmil ederek katı hükümler oluşturmak, gücünün farkında olmayan özgüvensiz insanların problemidir. Bu ülke önce muhafazakarlar, sonra da Kürtler eliyle demokrasi yolculuğuna çıkmıştır. Tüm nüfusun diğer tam bir yarısı, tıpkı onlar gibi organize olarak, esirgenmiş haklarını ve taleplerini elde etmeyi bir biçimde öğrenecektir. Demokrasi hiçbir şey yapmadan sızlananların mutlu olduğu bir rejim değildir. Bu saatten sonra bu ülkede hiç kimsenin temel hak ve özgürlükler konusunda tartışma yaratabilecek bir eylem ve söyleme gücü yetmez. Ortada “sandık” durup dururken, aşırı karamsar yorumlarla kendimizi lüzumsuz yormamalı ve üzmemeliyiz. Ha, bu iktidarın, kimseden saklamadığı, zaten bildiğimiz anlayışlarına uygun yaptığı düzenlemeleri de, o iflah olmaz gibi gözüken “rezervli gözlüklerle” değerlendirip, “yaşam tarzım, temel hak ve hürriyetim elden gidiyor” telaşıyla, karalar bağlayacak mertebeye getirmememiz gerekiyor. Neticede sen de iktidar ol, sen de “minör” değişikliklerini yap. Engel olan yok. Hiç kimse halihazırda muhafazakar bir iktidarımızın olduğu gerçeğini ıskalamasın. Nerede şimdi Girne Bulvarı’ndaki top? Üçüncü Boğaz köprüsüne Yavuz Sultan Selim’in ismi verildi. Herhalde Alevi vatandaşlar bu seçimden mutlu olmamıştır. Biliyorsunuz İstanbul’da ikinci havaalanının ismi Sabiha Gökçen’dir. İlk Türk kadın savaş pilotu. Aynı zamanda tek parti döneminde bombalanan Dersim’in kahramanlık (!) figürü. 1974 Kıbrıs Barış Harekatı’nda, adada ilk etapta oluşturulan askeri hattın adı “Atilla”. Barış adı altında yapılan operasyonun, ikna etmeye çalıştığınız Avrupa kamuoyu nezdinde kabul görebileceği son isim. Hemen akabinde, “İhtilal Paşası” belediye başkanının Karşıyaka Girne Bulvarı’nın denize kavuştuğu yerde “anıt” niyetine dikilen dev savaş topunun yönü, nasıl bir haz sağlamışsa, Yunanistan’a çevrili. Yahu biz neden böyleyiz? Daha bin bir örnek bulmak mümkün. Neden kendi hassasiyetlerimizi başkalarının yüreklerini acıtarak tatmin etmeyi tercih ederiz? Diyeceksiniz ki “ne yani başkaları üzülecek diye milli ve tarihi insanlarımızı yok mu varsayacağız?” Bu soruya cevabım “evet”dir. Olgun, sarmalayıcı anlayışlar, daima özenli davranırlar. Bu tutumlar karar vericilere ve onların temsil ettiği devletimize zarar vermez, eksiklik hiç yaratmaz, sadece saygınlık verir.",https://www.hurriyet.com.tr/yazarlar/sitki-sukurer/demokrasi-sizlananlarin-mutlu-oldugu-bir-rejim-degildir-23439086
Sıtkı Şükürer,Boynuz kulağı geçermiş,"Haziran 16, 2013 00:00","Gezi Parkı kuşağını hepimiz anlamaya çalışıyoruz. Bence en önemli özellikleri “çatışmasızlık” üslubunu benimsemiş olmaları. Bizim dertlendiğimiz konular ve bunlara dair çözüm yöntemleri onlar için önemli değil. Diyeceksiniz, daha dünya işlerine dahil olmadılar, henüz kütür çağla bademler, o da değil. İnsanların gençliklerinde edindikleri kültür, izlerini bir ömür boyu taşır. Gelecek on yıllarda bu insanlar yine meselelere böyle bakacaktır. Bizim kuşak maalesef militanlığa, kutuplaşmaya, gizli övgü düzerdi. Hatırlayın, bizi biçimleyen mizah anlayışımız bile bir tuhaftı. Birbirimizi, çok kolayından ‘öteki’leştirirdik. Gırgır dergisi solcuydu. Her ne hikmetse ülkücüyü “kıt zekalı tosuncuk”, muhafazakarları da “takunyalı kurnaz” olarak çizerlerdi. Bizim cenahta bu durum hiç birimize garip gelmezdi. Gezi Parkı kuşağı sanki güncel politik çekişmelere, “ilgisizlik” seviyesinde mesafeli duruyor. Açıkça boş ve anlamsız buluyorlar. O sebeple, aktif politika yönünden iştahsızlar. Ringe çıkıyorlar ama gardları aşağıda, naif ve romantik şövalye halleri var ama “sakin güç” kararlılığı gösteriyorlar. Ortak paydaları, birbirlerinin değerlerini, zorlama bir saygı kalıbına oturtmadan, doğallıkla kabul etmeleri. Adeta, yaşama dair anlam sorgusu bizim gibilerin dillerindeyken onların bizatihi yaşantıları. Pek tabii Türkiye bu insanlardan ibaret değil. Diyebilirsiniz ki “Anadolu’nun geleneksel yapısı, gençlerini de kendi bildiğince biçimler.” Bakın bu konuda da çok emin olmayalım. Bizim yeni ayrımına vardığımız elektronik iletişim ortamı her sosyal katmandan genci kendi içlerinde, sandığımızdan da fazla yakınlaştırabilir, belki de yakınlaştırmıştır. Neticede gelecek onların. Öfke, kutuplaşma, gerginlik yerine, sakinlik, huzur, empatiyi önceleyen bu değerlere hangimiz itiraz eder ki. Pek tabii makul olanlarımızı kastediyorum. Düğünün tadı klarnetle gelir İktidar savaşları insanlık tarihi kadar eskidir. Bu savaşların soluklandığı dönemler sükûnetle geçer. Bu durum bir yönüyle istikrarı getirir, birikimlerin oluşması ve mayalanmasını sağlar. Ne var ki uzun süren yönetimler bir müddet sonra eskimeye başlar. İşte bu noktada iktidar savaşları tekrar canlanır. Ülkemizde de sanki böylesi bir süreç yaşanıyor. Önümüzde birkaç seçim var. İktidar mücadelesi çok yönlü yaşanacak gibi gözüküyor. İktidarı elinde tutan kadrolar bir yandan parti içi muhalefete karşı pozisyonlarını korumaya çalışırken, diğer yandan siyasi rakipleri ile yarışacaklar. Hal böyle olunca önümüzdeki bir-iki yıl gerilimli ve istikrarı tehdit edici bir havada geçecek. Bağlı olarak makro ekonomik dengelerde çalkantılı bir süreç bir süreç yaşamamız kimseyi şaşırtmasın. Pek tabi, iktidar mücadelesinin dozajını da iyi ayarlamak gerekir. Neticede ülkemize dair “politik risk” algısını yükseltmiyor olmamız lazım. “Rejim kavgası” imajı bile cinnet zarardır. Ancak çok da karamsar olmayı marifet bellemememiz lazım. Zaten sanki gergin söylemler daha ziyade “seçmene selam” niteliğinde. En azından ben böyle temenni etmek istiyorum. 2023 yılına dair yüksek hedefler ortaya konmuşken, ülkeyi büyütebilmek her hâlükârda yabancı kaynağa ihtiyaç gösterirken, cari açık Demokles’in Kılıcı gibi başımızı üzerinde sallanmaya devam ederken… Hiç bir iktidar sahibi sağduyuyu elden bırakmak istemez. Zaten uluslararası toplum da meseleyi şimdilik böyle değerlendiriyor. Öyle olmasa geçen pazar akşamı Sayın Başbakan’ın bankalara yönelik söylemi bir ‘kara pazartesi’ye yol açardı, ciddiye bile alınmadı. Ancak her ‘anti-söylemin’ de bir birikim yaratacağını kabul etmek gerek. Marksist jargonla “nicel birikimler nitel değişimlere” yol açar. Kaldı ki iktidarların değişmesi, iktidar sahibi samimi demokratlar yönünden bile, dünyanın sonu olarak algılanmaz. Politikacıların ve partilerin kariyerleri, maksat “ileri demokrasi” ise ikinci plandadır. Şüphesiz “sandık” temel belirleyici olmaya devam edecektir. Ancak galiba birinci sınıf demokratik standartların zamanı geliyor. Sarih ve bağlayıcı seçim beyannameleri, yeni seçim ve siyasi partiler kanunları, makul seçim barajları, dar bölge sisteminden gelen güçlü parlamenterler, lider sultasını sorgulayan meclis, temel hak ve özgürlükleri çağdaş esaslarda tariflemiş bir anayasa, güçlü yerel yönetimler, saygın politikacı imajının içimize yerleşmesi... Tüm bunlar olmaz ise sanki hayallerini kurduğumuz demokrasi düğünlerimizin tadı kaçık olacak. Tercih zamanı AMERİKA ve Avrupa medyası Sayın Başbakan’ı çok eleştiriyor. Sayın Başbakan bu durumu “faiz lobisinin” hareketlendirdiği bir komplo olarak algılıyor. Bakınız, uluslararası toplum dediğimiz dünya egemenleri Müslüman coğrafyalarına ilişkin projesini yıllar öncesinde yürürlüğe koymuştur. Modelleri üçlü sacayağına dayanır. Demokrasi, liberal ekonomi, şeri düzenle katı laiklik arasında bir yerlerde dengelenmiş “Soft İslam”. Büyük Ortadoğu Projesi olarak tanımlanan bu model de Türkiye’ye ve Sayın Başbakan’ın şahsında AK Parti’ye önemli bir rol biçilmiştir. Ancak son dönemlerdeki eylem ve söylemleri ile, “demokrasi” bahsine dair AK Parti’ye şüphe duyulmaya başlanmıştır. Demokrasi, bahse konu modelin kırmızı çizgisidir. Zira, globalleşen dünyada batıdan gelecek sermayenin güvencesi ancak demokrasi tabanlı rejimlerde tedirginlik duymaz. Batı tipi değerlerle oluşturulmuş bir vicdan anlayışı da meselenin eksik kalan “insani” boyutunu tamamlar. Dolayısıyla çerçeve dışına çıkıldığında, mali gücü elinde tutanlar ve onların yönlendirdiği uluslararası kamuoyunun baskısına maruz kalırsınız. Bu oyuna itiraz ederseniz ya sacayağının üçünden de vazgeçmek zorunda kalırsınız, ya da Şangay beşlisine dahil olmak için adımlarınızı sıklaştırır, ülkenizin yönünü otokratik kapitalist bir dünya bloğuna değiştirmeye çalışırsınız. Bu “yol kavşağı” görüntüsü bile ülkemize büyük haksızlıktır.",https://www.hurriyet.com.tr/yazarlar/sitki-sukurer/boynuz-kulagi-gecermis-23512612
Sıtkı Şükürer,Kendi düşen ağlamaz,"Haziran 30, 2013 00:00","SON bir aydır hepimizin ağzında 90’lılar kuşağı. Adeta pek çoğumuz yeni keşfettik. Esasında bu kuşak gökten zembille inmedi. Tüm dünyada, bu arada ülkemizde uygulanan neoliberal politikaların sosyal bir çıktısıdır bu gençler. Kapalı ekonomiler, baskıcı yönetimler, farklı düşüncelerin belirmesine ve serpilmesine uygun ortamlar sağlamaz. Meseleye bu yönüyle baktığınızda, 90’lar kuşağının tohumları Turgut Özal’ın 24 Ocak 1980 kararları ile atılmıştı. Oyununu kurallarının daha disiplinli hayata geçişi Kemal Derviş’le gerçekleşti. AK Parti 2002 yılında iktidar olunca söz konusu politikaları tam anlamıyla sahiplendi ve bugünlere geldik. Neoliberal politikalar bilgi toplumunun ürünleriyle en başından bir takım oyunu anlayışı içinde oldu. Mevcut iktidarımızın da bu politikalardan farklı tutum aldığını söyleyemeyiz. Nitekim öğrencilere milyonlarca bilgisayar tabletinin verilme kararı bunu teyit etmektedir. Yani diyeceğimiz odur ki, 90 kuşağı fenomeni, büyük ölçüde AK parti’nin eseridir. Dolayısıyla, kendi düşen ağlamaz. İktidar sızlanacağı yerde, tercih ettiği ve savunduğu politikaların bir sonucu olarak oluşmuş bu genç insanlarla iftihar etmeli, 3-5 yıl sonra gelecek olan Z kuşağını şimdiden kabullenmeye ve kavramaya çalışmalıdır. Nazar etme ne olur alış senin de olur BAZI dönemlerde genele yönelik duyduğumuz rahatsızlıkları seçtiğimiz bir kavram üzerinden simgeleştiririz. Bu kavram tam anlamıyla “günah keçisi” olur. Son zamanların kurbanı da, bu anlamıyla AVM’ler. Alışveriş merkezi olgusu hayatımıza son on yıldır dahil oldu. Bugün tüm ülkede yüzlerce AVM var. AVM’ler betonlaşmanın, otantik ve tarihi ticaret dokusunun yok edilmesinin ve hatta “Mali oligarşinin” dinmek bilmeyen bir iştahla halkımızı sömürmesinin bir sembolü haline getirilmeye çalışılıyor. Tamam, negatifleri hepimiz biliyoruz. Ancak galiba insaf ölçüsünü kaçırıyoruz. Netice itibariyle AVM, biz normal tüketiciler yönünden, a- Hoş bir sosyal ortamdır, trafiğe kapalıdır, düzenlidir. b- Park yeri problemi minimumda yaşanır. c- Kışın sıcak, yazın serindir. d- Kapalı ortamı sevmeyenler için açık hava seçeneği sunmaktadır. e- Mağazaların tamamı kurumsaldır. f- Bu sebeple daha hijyendir, derli topludur, işporta çığırtkanlığına rastlayamazsınız. g- Kayıt dışı ekonomi yoktur, her dükkan fişini, faturasını keser. i- Rekabetçi bir ortam olduğu için kalite ve fiyat ilişkisi tüketici lehinedir. j- Buradaki dükkanların çok önemli bir kısmı yerli sermayedir ya da ürünleri Türkiye’de üretilmektedir. Yani, sözün özü hiç de “kabus” yerler değillerdir. Tamam, her yere açılmasın, yeşili yok etmesin, ama “cüzzamlı” muamelesi çekilmesin. Bir meslek grubu olarak esnaf odalarının AVM’lere yönelik antipropagandasını saygıyla karşılıyoruz, ancak tüketicinin de aklını bu kadar karıştırmaya kimsenin hakkı yok. ‘İleride ne olur’ falı ŞAYET AK Parti, Batı’ya sırtını çevirir, içe döner, bağlı olarak ekonomiyi küçültür ise, Tıpkı “fakir ama onurlu” mottosu ile heyecanlanmaya devam eden ulusalcılarla, hatta Silivri erkanıyla zaman içerisinde, düşecek olan oylarının paralelinde, bir yakınlaşmaya meyillenebilir. Neyi nasıl paylaşacakları bahsi-diğerdir. Şayet AK Parti, özgürlükleri genişletmeyi misyon etmeyi sürdürür, son dönemlerine bir çeki-düzen verirse, Topyekün demokratikleşmeyi savunan, başta BDP olmak üzere, çağı temsil eden eğilimlerle giderek daha yakınlaşır. Buna 90’lılar da dahildir. Şayet AK Parti, her türden seçmen eğilimini gıdıklayarak, nabza göre şerbet vererek, “orada öyle, burada böyle” konuşmaları tercih eder ve havucu daima ileride tutup kısa vadede seçim kazanmayı hedeflerse, Bu samimiyetsizliği teşhis edilir, her eli kalem tutan, ağzı laf yapan “Münevverler” tarafından giderek daha ağır eleştirilir. Zaten bir müddet sonra da bölünmesi kaçınılmaz olur. Şayet CHP, kendi partisi içinde “demokratik çeşitlilik” kandırmacasını sürdürerek, birbirinden tamamen farklı, biri Hanya’da, diğeri Konya’da yaklaşımlarına devam ederse, İlk fırsatta oluşacağı anlaşılan ve çağdaş sosyal demokrat normları da içeren bir merkez partisine oylarını kaptırır. CHP şayet, tamamen ulusalcıların kontrolüne geçecekse, bu durumda muhtemelen Kemal Kılıçdaroğlu da tasfiye edilir, tamamen silinmez ve fakat yüzde 10’lar civarında oy alan bir partiye dönüşür. Bu aşama sonrasında MHP ile nişan hazırlıklarına tanık oluruz. Gezi’ye çökmeyin “Mustafa Keser’in askerleriyiz” Gezi ruhunu yansıtan en önemli sloganlardan biriydi. “Mustafa Kemal’in askerleriyiz” sloganına mizahi bir itiraz içeriyordu. Esasında, “Mustafa Kemal’in askerleriyiz” sloganını seslendirenleri anlamak güç. Bir kere, niye Atatürk değil. Mustafa Kemal tekil olarak kullanılınca 1920’lerin koşullarında makul olan ve sonrasına dair bizzat Atatürk’ün bile hedeflemediği bir rejim anlayışını (sanki) işaret ediyor. Bu durum tabii ki “Gezi Ruhu” ile örtüşmüyor. Ayrıca, “askerleriyiz” lafı “açık vesayetçi” bir çağrışım içeriyor. Neden militarist bir kelime tercih ediliyor, mesela “gençleriyiz, çocuklarıyız” denilmiyor. Hal böyle olunca da bu sloganı, bilinçli gençlerin bünyesi kabul etmek de zorlanıyor. Gezi Parkı’nın özgürlükçü enerjisinden siyasi rant devşirmeye çalışanlar hayal görmesinler. CHP’nin ulusalcıları, lütfen Sırrı Süreyya Önder’in dediği gibi, Gezi Parkı’na siyaseten “çökmeye” çalışmayın. Bunu çok az kimse yer.",https://www.hurriyet.com.tr/yazarlar/sitki-sukurer/kendi-dusen-aglamaz-23616555
Sıtkı Şükürer,Her iktidar Allah’tan gelir,"Temmuz 07, 2013 00:00","İNSANLARIN dünyayı algılamasıyla bilimin gelişmişlik düzeyi arasında çok yakın bir ilişki vardır. Bilim ve teknolojinin gelişmediği dönemler ve toplumlarda, hemen her şeyi açıklamak için manevi parametreler ön plana çıkarılır. Çağın en aydınlık ve berrak ‘kafa’sına sahip Aristo, herhangi bir katı kütlenin yere düşmesini ya da buharlaşan sıvının göğe yükselmesini bir gizli çekim gücüyle izah etmişti. Ona göre bu ‘sevgi’nin gücüydü. Pek tabii, yüzyıllar sonrasında keşfedilecek yer çekimi ve termodinamik yasalardan garibin henüz haberi yoktu. Esasına bakarsanız bilgi yetersizliğinden kaynaklanan belirsizlik ortamlarında bir karmaşa oluşmasın diye, süratle bir değerler sistemi oluşturulması, hep bir zorunluluk olarak gündeme getirilmiştir. Bu değerler sisteminin oluşturucuları, bizlere bir takım ‘erdemler’ öğütler. Bu süreç Antik Yunan’dan 7 bilge öğütleriyle başlar. Erdem ya da ahlak, özü itibariyle size, sizin o güzel aklınızı fazla yormamanız için sunulmuş reçetelerdir. Kendi iştahını dengelediği ve genel bir çerçeve içinde kaldığı sürece pek bir sakınca taşımazlar. ‘Ailenizi sevin, insanları kazıklamayın, yalan söylemeyin, hırsızlık yapmayın...’ Ancak insanlık tarihine baktığınızda, erdemi empoze edecek güce sahip olanlar hiçbir zaman bu sınırlar içinde kalmamışlardır. Hakim otorite, mevcut menfaatlerini koruyan, kollayan kuralları oluştururken (ki buna hukuk demişlerdir), işlerine gelenleri ahlaki norm görüntüsüyle yasalara çivilemeyi asla ıskalamamışlardır. Ortaçağ Avrupa’sında teokrat yapı, kendi dayattıkları çerçeveyi tartışmasız kılmak için, meşhur ‘her iktidar Allah’tan gelir’ (Omnes prostes Doe) formülasyonunu geliştirmiştir. Meseleye bizim coğrafyamız yönünden de bakınca durum pek farklı değildir. Tüm İslam teologları Kuranı-Kerim’in manevi ihtiyaçları karşılayan bir din olmanın çok ötesinde, kapsamlı bir siyasal ve sosyal sistem önerdiğini belirtir. Biraz bu yüzden İran ve Filistin’de karışan akıllar radikallere taban sağlamaktadır. Şüphesiz toplumlara bir tarif vermek, neyi nasıl anlaması ve yaşaması gerektiğini belirtmek, kaosu büyük ölçüde önler. Ancak hayat dinamik ve sürekli gelişim içindedir. Hele, erdem ve hukuk anlayışını ilahi bir kaynağa bağlamışsanız yeni koşullara uyum son derece zor ve sancılı olur. 21’nci yüzyıl Türkiye’sinde de şimdi bu sıkıntılar yaşanıyor. Gelenekçi İslam anlayışından Ulus Devlet Duygusallığına bir biçimde oluşmuş hukuk ve ahlak anlayışımız, küreselleşen dünyanın talepleri karşısında dar geliyor, dönüşüm tomurcukları dört bir koldan pıtraklar vermek istiyor, muhafazakarlar huysuzlanıyor. İleri teknolojiyle beslenen küresel düzen yepyeni bir ahlak anlayışına yelken açmamızı dayatıyor.",https://www.hurriyet.com.tr/yazarlar/sitki-sukurer/her-iktidar-allah-tan-gelir-23669064
Sıtkı Şükürer,Suriye deyince aklımız karışık,"Mayıs 26, 2013 00:00","Hükümetin Suriye politikasını tam kavrayamıyoruz. Aylardır uzmanların görüşlerini okumaya, televizyonlarda izlemeye çalışıyoruz. Bir türlü zihnimiz netleşemiyor. Yorumcuların büyük çoğunluğuna göre, “Esad ve Baas yönetimi çok kötü, halkına zulmediyor, demokrasi yok, baskıcı... vs.” Bu duruma karşı çıkanlar, ‘Özgür Suriye Ordusu’nun da sütten çıkmış ak kaşık olmadığını söylüyor. Uluslararası toplum zaten kendi içinde homojen değil. ABD ve İsrail, Türkiye ile aynı paralelde. Buna mukabil Rusya Federasyonu, İran ve Çin, Esad rejimine destek verir görüntü veriyor. AB ülkeleri pek suya sabuna dokunmuyor. ABD, Rusya ile dengelerini gözeterek Baas rejimine yönelik daha sabırlı bir süreci tercih etmiş izlenimi veriyor. Bu yönü itibariyle, daha radikal olunmasını isteyen hükümetimize ise ABD gezisi esnasında “itidal ayarı” yapıldığını anlamış bulunuyoruz. Baas yönetimi, en fazla Türkiye, Suudi Arabistan ve Katar’dan açık şikayetçi konumunda. Özgür Suriye Ordusu’nun terkibinde “El Kaide” bile yer alıyor. Bölgedeki çatışma giderek,etnik ayrışma ve Sünni-Şii çekişmesine dönüyor gibi. Hükümetimizin mezhepsel parametrelerle de hareket ettiği eleştirileri, giderek daha sık dillendiriliyor. Beri yandan Suriye ile 900 kilometrelik bir sınırımız olduğu malum. Pek çok sınır kentimiz, Suriye ile gerginlikten ekonomik manada da çok negatif etkilenmiş durumda. Oralar da yaşayan insanlar, örneğin Hatay’ın Şii nüfusu, bu meseleye nasıl bakıyor, açıkça medyadan fazla izlenim edinemiyorsunuz. Hükümet, keskin tutumunu tüm ülkeye milli bir politika gibi algılatıyor ve hepimiz “Zalim Esad” söylemine, itirazsız kalıyoruz. CHP bir şeyler söylemeye çalışıyor. Ancak onların, artık klasikleşmiş dağınık halleri sebebiyle, karşı yaklaşımları gereken saygı ve ağırlığı taşımıyor. Galiba Sayın Başbakan’ın bu konuyla ilgili tüm ülkeye kapsamlı ve uzun bir izahat vecibesi var. PKK, “şükür bitti” derken, Reyhanlı ile yeni bir süreç mi başlıyor, endişesi yaşamak istemiyoruz. Yapılan anketler halkın, “Suriye ile neden bu kadar ilgiliyiz” sorusuna cevap bulamadığını açıkça gösteriyor. Tekrarlıyorum, hükümetimizin makul yoğunluğu ikna etme gereği açık bir ihtiyaca dönüşmüş durumda. Vergi mükellefimizin cebinden çıkan ve 1 milyar doları aştığı açıklanan kriz bütçesinin, insani gerekçelerinin yanında ayrıca ne gibi bir “stratejik vizyona” hizmet ettiğinin kamuoyunca bilinmesi zamanı gelmiş ve geçmektedir. Züğürt tesellisi “Hey adamım, lanet olsun, gerçek şu ki, seni Tanrı korusun” gibi “incilerle” “dublaj Türkçemiz” bayağı dilimize yerleşmeye başladı. Hele bir de gençlerden, “atarlanmak, iman yapmak, gecelere akmak…” gibi yeni lafları öğrendikçe, Kendimi çağı yakalamış gibi hissediyor, için için onurlanıyorum (!) Bakın, çok kişi Türk Dil Kurumu’nun 70’li yıllardaki “özleşme” adı altındaki uydurukçuluğuna mesafeli kalmıştır. Yaşayan dilin dinamik bir kavram olduğunu, zaman içerisinde Arapça ve Farsça’dan dilimize dahil olan kelimelerin, bize ait bir sentez oluşturduğu savunulmuştur. Prensip bu olunca, Fransızca ve İngilizce başta olmak üzere özellikle teknolojik kavramların bu dillerden esintiyle Türkçemize dahil olmasını gerçekçi bir çaresizlikle kabulleniyoruz. Gel zaman, git zaman, bugün görülüyor ki biz belki sadece “Türkçe gramer” esaslarında konuşan, cümleler kuran ama onun ötesinde Türkçe kökenli kelimeleri giderek daha az kullanan bir millet olduk. Hani “dilde ırkçılık” yapmıyoruz ama bu işte bir “enayilik” olduğu da açık. Geçenlerde bir poliklinikte bilgilendirme levhasını okurken, 100 kelime içerisinde Türkçe kökenli olanların sayısı herhalde 10-15’i geçmiyordu. Kürtlere resmi dilde eğitim ısrarı yaparken, “hangi Türkçe” sorusu karşısında mahcup olma ihtimali, giderek “ironi” olmaktan çıkıyor. Swobodo bile isyan etti Sayın Kılıçdaroğlu, yeni anayasamızda, “Türk” kavramı, “Türk Milleti” kavramı ve “Kemalizm” vurgusunun mutlaka yer alacağını ifade ediyor. Hani bizler için bir sakınca yok. Neticede, Türk’üz, batıda yaşıyoruz, pek muhafazakar sayılmayız... Buralardan bakınca “Türk” kavramının aslında bir etnisiteye vurgu yapmadığına, kültürel bir içerik taşıdığına hemen ikna oluyoruz Ama, “Bu ülke bizlerden ibaret midir, ‘başkaları’ bize makul gelenleri kolayından kabullenir mi” soruları sanki boşlukta kalıyor. Bakın Türk kavramının bir etnisik kimlik vurgusu olmadığı savunulduğunda, birileri de kalkıp, yine bir alt kimlik olan “sünni” kavramının bir mezhep olmadığını, aslında tüm dinleri kapsayan, bütünleştirici bir içerik taşıdığını, uzun uzun gerekçelerle anlatabilir. Hani böylesi bir yaklaşıma bir Alevi’nin, Süryani’nin ya da Yahudi’nin ikna olmasını beklemek mümkün müdür? Bu realitelere duyarsız kalarak, çoğunlukçu bir tutumla “bu böyle olacak” deyip, Sayın Kılıçdaroğlu’nun kırmızı çizgilerine uyumlu bir anayasa yapabilirsiniz. Ama bu durum 76 milyonun tamamını mutlu etmeyecektir. Bakınız bu ülke insanlarının, daha açık söyleyelim Kürtlerin, Atatürk’le, millet kavramıyla, “Türkiye Cumhuriyeti Vatandaşlığı” tanımıyla, hatta çok iyi ve dikkatli tariflenirse, belki “Türk Milleti” kavramıyla bir problemi olacağını zannetmiyorum. Ama, sadece “Türk” kavramını tekil olarak kullanarak, başka kimlikleri yok varsayan bir anayasa metninin uzlaşma hedeflediğini söylemek gerçekçi değildir. Eski defterleri açmak hepimize yorucu geliyor. Neticede, Kürtler Lozan azınlığı değil, 1921 Anayasası ortada, 2013 itibariyle fiili bir durum var, silahlar beklentilerle sustu, tüm ülkenin artık “önümüze bakmaya” ihtiyaç ve özlemi var... Tüm bunlar apaçık gerçeklerimiz iken, MHP’ye sözümüz yok ama, sosyal demokrat bir partiye bu denli katı duruş bir türlü oturmuyor. Bu tutum, bizlerden geçtik, Avrupa Birliği Sosyalist Grup Başkanı Swobodo’yu bile, Erdoğan-Esad benzetmesi bahane, isyan noktasına getirmiştir.",https://www.hurriyet.com.tr/yazarlar/sitki-sukurer/suriye-deyince-aklimiz-karisik-23367097
Sıtkı Şükürer,Demokrasi cini şişeden çıkmıştır,"Haziran 23, 2013 00:00","GEZİ Parkı çocukları, Siz geç kaldınız, Çok geçmişlere dair tabii ki sizin günahınız yok. 33 kişi vurulurdu sorgusuz sualsiz, En fazla Ahmet Arif’in şiirlerinden iştirak ederdik zulümlere sessizce. 6-7 Eylüllerde talan yaşanırdı İstanbul sokaklarında. Çaresiz bakardık Yorgo’nun şaşkın gözlerine. Senaryonun pespayesi uygulanırdı Fadime Şahin’le. Sanki fazla kurcalamak gelmemişti işimize. Tıpkı, “Çankaya’ya nasıl olur da türbanlı eş çıkar” diye çığlıklanırken, ayrıştırıcı olduğumuzu, incittiğimizi düşünemediğimiz “Cumhuriyet Miting”leri gibi. Bir tek, belki ilk defa, kalktık ayağa Hrant vurulduğunda. “Hepimiz Hrant’ız”, “Hepimiz Ermeni’yiz” dedik, anlamak istemeyenlerce eleştirileceğimizi bile bile. Derken, Gezi Parkı gençleri... Sizler bir eylem başlattınız. Manipülasyondu, değildi, geçtim bunları... Berrak, yumuşak, güleryüzlü, sakin ve kararlıydınız. Provokatörler, şiddeti hala marifet bilen gruplar bile kirletemedi sizleri. Verdiğiniz en önemli mesaj, toplumun her kesiminin bir değer olduğu, saygıyı ve sevgiyi hak ettiğiydi. Adeta, bu ülkeye yakışan barış ve huzur ortamının nasıl temin edileceğine dair bir manifestoydu tutumlarınız. Ey, yurdumuz insanları, Bakmayın eylemcilerin hedefe iktidarı koyduklarına. Hiçbir hafıza AK Parti’nin vesayete karşı mücadelesini unutmadı. Ne çare, şimdilerde “yalpaladıkları” içindir tüm sitemler. Daha dün barış sürecini onlar başlatmadılar mı? Tepkimiz “perhiz-lahana turşusu” deyimini hatırlamaktandır, tutarlılık arayışı, “balkon” sarmalayıcılığına özlemdir. Bakınız, bu gençler görülüyor ki burada durmayacak. Belki gün gelecek, yine Taksim’de, oradan hareketle Kızılay’da, Gündoğdu’da ve tüm Türkiye’de, Yeri geldiğinde, haykıracaklar usul usul, mağdurların sesi, özgürlüklerin nefesi olarak, Hepimiz Atatürk’üz, Hepimiz Uludere’yiz Hepimiz Türban’ız, Hepimiz Cemevi’yiz, Hepimiz Kibariye, Hektor, Gazze, LTGB’yiz... Üçüncü yol refah üretmez Dünyada rejimler ana hatlarıyla gruplandırıldığında sayıca çok fazla olmadığı anlaşılır. Bir rejimi tariflerken, üç ana sütundan hangilerine dayandıklarına bakılır. Bir rejimin kredibilitesi, neticesi itibariyle “refah” üretip üretmediğiyle yakından ilgilidir. Normal koşullarda halk, şayet bir fanatizmin ağır derece etkisi altında değilse, refah odaklı olmayan rejimlerden memnun değildir. Üç ana sütundan bahsettik. Bunlar, 1-Demokrasi sütunu: Bu kavramın karşıtlığı otokrasidir. 2-Liberal ekonomi sütunu: Bu kavramın karşılığı, içe dönük, kısıtlayıcı, tekelci, devletçi ekonomik modellerdir. 3-Seküler din sütunu: Kutsal değerlerin din ve vicdan özgürlüğü kapsamında kabul gördüğü, toplumların mahiyetine göre devlet işleri ile dini kurum ve kuralların belirli bir çerçevede etkileşim içinde olduğu bir anlayıştır. Bu kavramın karşıtlığı katı bir laik anlayış yada dini kuralların açık etkisiyle şekillenen şeri anlayışlardır. Bugünün dünyasında, a) “Batı” medeniyetini temsil eden ülkeler, başta ABD olmak üzere söz konusu üç sütuna dayalı bir modeli benimsemişlerdir. b) Diğer bir model, başta Rusya ve Çin olmak üzere otokratik kapitalist ülkelerin uyguladıklarıdır. Bu modelde demokrasi zayıftır, buna mukabil liberal ekonomi ve din itibariyle bariz bir sıkıntı yoktur. Demokrasi olmadığı için devlet etkindir. Ancak aynı devlet ekonomiyi kapitalist kurallara göre yönetmektedir. Vaka otokratik kapitalist modelin refahı, emek istismarından doğal kaynak zenginliğine bir takım jokerlerden beslense de sonuç itibariyle bu model ülkelerini zenginleştirmektedir. Bu arada belirtmek gerekir ki demokrasi sütunundaki aksama ister istemez din sütununda, özellikle İslam coğrafyasında, uç uygulamalara savrulma tehlikesi içerir. Bu, Baasçı veya katı şeriat düzeni şeklinde pratiğe yansımaktadır. c) Diğer modeller, bugünkü dünya realitesinde demodedir. Yani, kapalı bir ekonomik yapıyla, demokrasiyi öteleyerek, aşırı laik yada aşırı dinci bir ülke modeli geçmiş yüzyılın ortalarında geçerliliğini ve prestijini kaybetmiştir. Zira bu yapılar hiçbir şekilde refah üretememektedir. Bugün bazı ülkelerde hala ulusalcı söylemlerle “tam bağımsızlık” ütopyasıyla, baskıcı ve devletçi modeller alternatif olmaya çalışmaktadır. Bize göre, bu boş bir iştir. Bunlar “Gezi Parkı’nın” ruhunu anlayamazlar. Türkiye’de muhafazakar parti 2002 yılında iktidara geldiğinde üç sütuna bağlı bir çerçeve içindeydi. Ancak zaman içerisinde “demokrasi” sütununa ilişkin şüpheler oluşmaya başladı. Demokrasiye dair zafiyet, beraberinde Din sütunu da sirayet edebilir. Nitekim, Mavi Marmara ile ilgili olarak (haklı da olsak) yaşanan Yahudi krizi, Suriye’de muhalefeti Sünni kaygılara desteklediğimiz izlenimi, Türkiye Alevilerine mesafeli duruş, alkol düzenlemeleriyle ilgili takdim hataları, “Dindar nesil istiyoruz” söylemleri, Müslüman Kardeşler örgütü ile çok sıcak ilişkiler... Hadisenin otokratik kapitalizmle sınırlı kalmayacağı ve “Soft İslam’dan” öteye geçilerek, zaman içerisinde dış dünyada bir yalnızlaşmaya dönüşeceği ve refah odaklı ivmenin bozulacağı tereddütleri bazı zihinlerde oluşmaya başladı. Gezi Parkı’nı Batı’nın bu denli önemsemesini de, kendi bloklarına dair bir çatlamaya mahal vermemek ve “dış güçlerin parmağı” söylemini bu anlamıyla yabana atmamak gerekir . Ancak bu bir sebep midir, yoksa AK Parti’nin tutumlarına bir tepki ve sonuç mudur? Bu konuyu AK Parti’nin de düşünmesi gerekmektedir.",https://www.hurriyet.com.tr/yazarlar/sitki-sukurer/demokrasi-cini-siseden-cikmistir-23564429
Sıtkı Şükürer,Başarının şifreleri pokerde gizlidir,"Nisan 21, 2013 00:00","TAVLA oynamayı bilmeyen pek azdır. Bu oyun, öyle bazılarının iddia ettiği gibi zara bağlı şans oyunu değildir. Şüphesiz şansın rolü büyüktür. Ancak kötü tercihlerle şekillendirilmiş ele, iyi zar fayda etmez. Buradan hareketle diyebiliriz ki, tavla şansı yönetebilme oyunudur. Pokerin tavladan da bir üst özelliği vardır. Tavlada şansını yönetirken o anda karar verirsiniz. Oysa pokerde meseleye bir de zamanlama boyutu girer. Psikolojiden sosyolojiye diğer tüm bilimler de cabasıdır. Diyelim, açık poker oynuyorsunuz ve kapaktan iki as geldi. Şimdi, daha üç kağıt açılacak ve siz dört kez konuşabileceksiniz. İşte olasılıklar   Bu noktada bir durum tespiti yapıldığında, şunları söyleyebiliriz: A-Şanslısınız, çünkü en iyi kağıtla bir başlangıç yapmışsınız. B- Elinizi erken belli ederseniz, herkez kaçar, hiçbir şey kazanamazsınız. C- Vuruşunuzu son ele saklarsanız, bu arada sizi geçme şansını rakiplerinize tanımış olursunuz ya da oyunu küçük tutarak son ele geldiğinizde, vuruşunuza itibar edilmezse, kağıdı heba etmiş olursunuz. D – İlk üç pot boyunca, acaba oyunu finale “sürükleyen” mi olmalısınız, yoksa rakiplerin potlarına aynen icabet eden mi? E- Rakipleriniz blöfçü mü, sağlamcı mı?, siz blöfçü mü tanınıyorsunuz, sağlamcı mı? Yoksa oyun küçükken hep blöfünü yakalatan, büyüyünce sağlam oynayan kurnaz mısınız? F - Rakiplerinizin ve sizin o günkü ruh haliniz nasıl? G – Size iki as gelmişken rakiplerinize düşen kağıtların gelişimi ne? H – Acaba daha antrede rest çekmek en tahrik edici oyun tarzı mı olur? I – Seansın başında mıyız, sonlarına mı yaklaştık? O esnada karlı mıyız, yoksa zararlı mı? İ – Büyük vuruş yaptığım rakibim seansı kazasız belasız mı kapatmak istiyor, yoksa yaralı aslan mı? J – Rakipler, ne kadar zeki, akıllı, soğukkanlı, deli, çılgın?... Bu tespit ve soruları sonsuz sayıda artırabilirsiniz. Tüm olasılıkları birlikte değerlendirdiğiniz de, şansınızı zamanlamayla harmanlarken “acul” ve “bayat” konumuna düşmeyeceğiniz dapdar bir koridorda yürümek durumda kalacağınızı görürsünüz. Hatta, pişmeden bayatlayabilmenin de hayatın mümkünlerine dahil olduğunu bedelleri ödeyerek öğrenebilirsiniz. Size önerim hayatınızı tavlacı gibi yaşayın, rahat edin. Akil adamın gizli güncesi - Aman Allah’ım 62 kişiy akil adamlar heyetine seçildim. Bu ne büyük onur. - Bakalım görevimizi nasıl yapacağız? Herhalde bizleri seçenlerin elinde başta bizleri de ikna edecek bir şablon vardır. - Yahu, bize “aslansın, kaplansın, ne yapacağınızı en iyi siz iyi bilirsiniz” dediler de, “bu akan kan dursun, barış gelsin” dışında elimizde ne malzeme var, bilemiyorum. - Esasında diğer akillere bakıyorum da, hepimiz farklı flamalara sahip dukalıklar gibiyiz. Bizim şöhretimiz biraz da her birimizin aykırı insanlar olmasıdır. Ortak tavır bana hayal geliyor. Hatta biz iki ayı tamamlamadan kendi içimizde de birbirimizle garanti kapışırız. - Hani bizim şablonumuz yok, öyle anlaşılıyor, galiba hükümetin de bir sihirli formülü yok. Olsa zaten bize söylerlerdi. - Yahu biz ne netameli konuya bulaşmışız. Yukarı tükürsen bıyık, aşağı tükürsen sakal. Kendini sokağa itilmiş, arkadan kapı kapatılmış biri gibi hissediyorum. - Kaç gün oldu, “valla merak etmeyin iyi olacak” dışında daha etkileyici bir cümle geliştiremedim. Karar verici desen değilim. Taahhüt desen, görev iki aylık, olmaz. Yani, biri sorsa tam “Aziz Nesin, sen nesin” halleri. - Şuna bak ya, bir de akil adam olacak, resmen bizi rezil ediyor. Yok valla ben bu adamla yan yana aynı fotoğrafa girmem. - En iyisi dayanmak. Yaparmış gibi görünmek. Bu işte İsa’ya da Musa’ya da yaranamazsın. Biz torunlarımıza miras bırakacağımız bir göreve seçildik sanmıştık, durduk yerde birileri bizi sürekli dövüyor. - Bir askerde şafak saymıştım, bir de bu görevin tamamlanması için. Sabır, sabır, sabır. 1912 Karşıyaka Derneği AKİL adamlar sadece siyasette var değil. Çok daha öncesinde, camiasının önde gelenlerinin oluşturduğu ve tüm ülkeye model olacak bu dernektir 1912 Karşıyaka Derneği. KSK’nın 100. yıl etkinlikleri kapsamında kulübe kazandırdıkları altyapı tesislerinin yanında, dernek yöneticileri bir dizi “vefa” toplantıları organize ediyor. İlk önce 70 yaş üstü camia büyüklerini onurlandırmıştı. Bu defa 1940 ile 1945 yılları arasında doğan ve ömrünü KSK’liliğe adayan büyükler için 25 Nisan 2013’de Vilayetler Birliği’nde 2. vefa gecesi düzenleniyor. Kalite ayrıntılarda gizlidir. Bu incelikli tutumları için, başta, başkan Sait Gürsoy olmak üzere herkese teşekkür ederiz.",https://www.hurriyet.com.tr/yazarlar/sitki-sukurer/basarinin-sifreleri-pokerde-gizlidir-23094584
Sıtkı Şükürer,50 yıllık apartmanlarımız,"Mayıs 05, 2013 00:00","İZMİR, güzel İzmir’imiz, merkezi yerleşme yerlerinde giderek “eskiyen” bir kent görünümünde. Hani, tarihi bir doku olur, ona bir özenli bakarsınız ve bu haliyle, “yıllanmışlık” değerinize değer katar. Bizimki öyle bir durum değil. Öteye gitmeyin, bu gün iç körfezi çepeçevre saran ve denizin önünde bir set oluşturan binalar tam bir problematik durum arz ediyor. İlk yapıldıkları zamanlardaki “ucuz inşaat” tercihlerini hiç tartışmıyorum. Hiç olmazsa o zamanlar yeniydiler. Şimdiler de, hele Alsancak Kordon’dakiler neredeyse 50 yaşında oldu. Başlangıçtaki kalitesizlik, sonrasında Kat Mülkiyet Kanunu’ndan kaynaklanan zorluklar, bugünlere ekonomik ömrünü çoktan doldurmuş, rehabilitasyonu dört gözle bekleyen bir bina yığını getirmiş durumda. Maalesef hukuk “bir hakkın kötü kullandırılmış” olmasını, kazanılmış hakka bir zarar olarak görmüyor. O eski Kordon’u geri getirmek mümkün değil. Bari diyorsunuz, kucağımızdaki bu ucubelerin, belirlenen standartlarda asgari bir estetik çizgiye getirilmesi sağlansa. Hukuki değişiklik, kamu desteği, bütünlüklü ve koordineli plan... Hepsi bir arada, bir yerlerden yola çıkıyor olmamız lazım. Herhalde İzmir, daha bir elli yıl bu mümtaz (!) binalarla yaşamaya devam etmeyecek. Önce insanız Falkland savaşında (1982) İngiliz Devlet Yayın Kuruluşu (BBC), Arjantin’e karşı savaşan İngilizler’den söz ederken, kendilerini her iki tarafa eşit mesafeye çekerek yayıncılık yapmıştı. Bu duruma, başta Başbakan Margaret Thatcher olmak üzere bir kesim çok tepki gösterdi. Bu denli tarafsız yayıncılık anlayışı İngiltere’de bile zorlanmıştı. Yani kritik meselelere yaklaşırken, demokrasinin beşiği ülkelerde dahi aklın soğukluğuyla tutum almanıza pek müsaade etmezler. Bugün de ülke meseleleri konuşulurken en büyük sıkıntı bu noktada yaşanıyor. Örneğin çözüm sürecini değerlendireceksiniz, yaklaşımınızı milli ve dini değerler üzerinden yaptığınızda sanki akan sular duruyor. Katılmayanlar bile bu yaklaşımı anlaşılır buluyor. Neticede eşitlik, demokrasi falan dediğiniz de “Vatanı satıyorsunuz” söylemlerine karşı takatsiz kalıyorsunuz. Ancak 21.yüzyıl bambaşka değerlere doğru evrilen bir çağ. Evrensel demokrasi, insanı odağa oturtan ve özgürlükler üzerinden meseleleri yorumlayan bir yaklaşım. Böyle olduğu içindir ki, mesela “vicdani ret” olgusuna AHİM olumlu yaklaşabiliyor, hedef gösteren nefret suçları dışında her türlü söylemi ifade özgürlüğü çerçevesinde kabul ediyor. Ya da UEFA yabancı futbolcu kısıtlamasına karşı çıkıyor, Avrupa ya da Amerika kıtasında eşcinsel evliliklere cevaz veriliyor. Yaklaşımınızın odağına “insan” yerleşince, onu koruyan elbise “temel hak ve özgürlükler” kumaşından dokunuyor. İnsanların kimliklerini doyasıya yaşayabilmeleri, kültürlerini devam ettirebilmeleri, salt insan olmaları nedeniyle en doğal ve tartışılmaz hakları olarak kabul ediliyor. Endişeler esir almasın Vatan, millet, bayrak gibi kavramlar, bu esas üzerinden, bu anlayışa monte edildiğinde evrensel demokrasi yönünden bir çelişki oluşturmuyor, hatta aidiyet duygusunu artıran, bütünleştiren, doğru konuşlandırıldığı taktirde sarmalayıcı bir fonksiyon icra ediyor. Bireyi arka plana alıp, soyut kavramları öne çıkardığınızda bu defa “çatışmacı” bir yaklaşımı besliyor, kamplaşma eğilimlerini artırıyorsunuz, toplumu “gücü gücüne yetene” kıvamına yönlendiriyorsunuz. Bakınız, bu ikincisi kolay bir yoldur. Tüm uygarlık tarihinin gelişimi, çektiği acıları tecrübe edinip, evrensel demokrasiye doğru evrilmeye çabalanmasının öyküsüdür aslında. Kötü ihtimaller, derin endişeler bizlerin ruhunu esir almamalı. Bugün konu çözüm süreci, yarın insanın temel hak ve hürriyetini kısıtlayan her şey. Lütfen doğrultumuzu insandan yana belirleyelim, meşakkatli olacağını bildiğimiz bu yolda, olası olumsuzluklarda yalpalamayalım.   GÜNÜN ÖZDEYİŞİ Milli içkimiz ‘su’dur. Yoğurda katınca ‘ayran’ Rakıya katınca ‘bayram’ olur. GÜNÜN KAFA KARIŞIKLIĞI PKK bölücü örgüttü. Çözüm sürecinde silahları bırakmayı kabul etti. Bir kısmımız ayağa kalktı. “Bu süreç ülkeyi bölünmeye götürüyor”. Pardon, o halde eskiye dönelim. Ama bu defa PKK’ya “bölünmeyi önleyici” örgüt demek durumda kalabiliriz.",https://www.hurriyet.com.tr/yazarlar/sitki-sukurer/50-yillik-apartmanlarimiz-23206099
Sıtkı Şükürer,Binali Yıldırım aday olur mu,"Mayıs 19, 2013 00:00","AK Parti, İzmir Büyükşehir Belediye Başkanlığı için henüz adayını belirlemedi. Yapılan anketler, en fazla heyecanı sayın Binalı Yıldırım’ın uyandıracağı şeklinde. Sayın Bakan’ın bu konuda çok istekli olmadığı biliniyor. İlk anda iki sebep akla geliyor. Birincisi, İzmir adaylığını siyasi kariyerinde bir ileri adım olarak algılamıyor olabilir. Diğeri ise, gerçekçi bir gözlemle, İzmir’de AK Parti adayının Büyükşehir’i kazanmasının çok zor gözüktüğünü biliyor. AK Parti’nin İzmir genelinde oylarının yüzde 37-38 bandında olduğu söylenir. Ancak yerel seçimlerde geçmişte olduğu gibi, MHP seçmeninin CHP’ye yönleneceği, aynı şekilde Manisa, Balıkesir gibi yerlerde, bu defa CHP’nin MHP’yi desteklemesiyle bir ittifak ortamı oluşturulacağı gözleniyor. Hal böyle olunca İzmir, AK Parti için, belirli bazı ilçeler dışında çok umut vaadetmiyor. İşte bu gerekçelerle Binali Yıldırım’ın hevesli olmamasını anlayabiliyorsunuz. Ancak, buradan asla aday olmayacağı sonucu çıkartılamaz. Bakınız, Sayın Başbakan enteresan bir kişilik. Başlangıçta karar verdikleri bir prensip uğruna üç dönemden fazla milletvekilliği yapılabilmesi imkanını, kendisi de dahil olmak üzere, tüm partililer için sınırlandırdı. Kişi yerine kurum algısına vurgu yapan bu anlayış, pozisyonu ne olursa olsun “kişisel kariyere” ilişkin mazeretlere kolayından ikna olmaz. Kişisel yakınlık gibi gerekçelerden etkilenmediğini, Sayın Bülent Arınç’ın, ona sorulmadan Manisa’dan Bursa’ya aktarılmasından hatırlıyoruz. Hal böyle olunca, Binali Yıldırım’ın AK Parti’ye, genel oy oranı itibariyle bir katkı sağlayacağı kanaati oluşursa, İzmir adaylığı ile ilgili bir görevlendirme yapılması sürpriz olmayacaktır. Esasında bakarsınız önümüzde üç seçim var. Hatta, artık sınırlı bir çerçevede olacağı anlaşılan bir Anayasa referandumunu da bu sayıya dahil edebilirsiniz. Bu süreçte ilave gelecek her oy, diyelim İzmir Belediyesi yine kaybedildi, genele dair açık bir ihtiyaç. Daha açık söyleyelim. Binali Bey’le AK Parti İzmir’de oyunu 2 puan bile artıracaksa, karar vericilerinde böyle bir kanaat oluşursa, Sayın Başbakan, Bakan Bey’e “git partin için mücadele et, oyumuzu artırabildiğin kadar artır” diyebilir. Böylesi bir talebe, ben AK Parti bünyesinde kimsenin “hayır” diyebileceğine ihtimal vermiyorum.  Bu kapsama Sayın Bakan da dahildir. Bakalım, bekleyip göreceğiz. Yıldız gazeteciler Yerel medyada büyük bir zevkle izlediğimiz çok değerli kalemler var. Özellikle genç kuşak bomba gibi geliyor. Bahar Akıncı, Banu Şen gibi gençler çalışkanlık, kültür ve kalem lezzetini bir arada çok güzel harmanlıyor. Ancak, ben bugün biraz kıyıda kalmış gibi gözüken iki gazeteciden söz etmek istiyorum. İlki, usta gazeteci Gönül Soyoğul. Bilmem, siz de “Ege’de Son Söz” isimli internet gazetesinin müdavimlerinden misiniz? Gönül hanım, burada harika işler çıkarıyor, ülkenin ve İzmir’in ezberleri üzerine, kendi vicdanının rehberliğinde tam bir gazeteci objektifliğiyle gidiyor. Gerek yazdığı köşe yazıları, gerekse röportajlarıyla, suya sabuna dokunmamayı şiar edinmiş bazı meslektaşlarına adeta gazetecilik dersi veriyor. Diğeri ise, bir “deli oğlan”, Hasan Tahsin Kocabaş. Ege Telgraf ve Kanal 35’de içinden taşan heyecana fren koymadan, her zaman olduğu gibi, neyi kırıp döktüğünün ince hesabına girmeden, baltayı taşa vuracağını bile bile kendi doğruları üzerinden renkli ve onurlu bir gazetecilik icra ediyor. Bu birbirinden ayrı kişilik ve tarz, görüşlerine itibar edersiniz veya etmezsiniz o ayrı, demokrasinin o olması gereken temiz havasını bizlere hissettiriyor ve neden “vitrin muteberi” olmadıkları sorusunu sorduruyor. Sefil gerekçeler Sol literatürde “Lümpen Proletarya” diye, sınıfsal bilinçten yoksun,  gayesiz ve cahil insanları tanımlayan bir kavram vardır. Fanatik futbol taraftarlığı, nerede ise bu tanımlamaya “cuk” oturuyor. Kıran, döken, söven, bıçaklayan bu insanları anlamakta zorlanıyorsunuz. Tamam, gençtirler, kanları kaynamaktadır, hayatlarına dair gelecek umutları zayıftır, fakirdirler, bir sebeple dışlanmaktadırlar... Ama bu handikaplardan bile böylesi  bir dengesiz profil çıkmamalı, çıkmaması gerekir. Öyle anlaşılıyor ki, bu insancıkların kendilerini değerli hissettikleri tek alan, tuttukları takımın ölümüne taraftarı olmak. Aradıkları aidiyet hissi, amaçsızlık ve çaresizlikle keşişince, kolayından bu “serseri mayınları” militan yapıveriyor. Esasında hepimiz için bir keyif ve kızdırma vesilesi olan futbol, nasıl oluyor da kitleleri kontrolsüz, gözü dönmüş yığınlara döndürüyor. Bu insanları tetiklemek çok zor değildir. Maalesef “yönetici” dediğimiz bazı klinik tipler, hepimizin gözü önünde, “yine yapacak” beklentimize sürpriz oluşturmadan, “pim”i sorumsuzca çekiyor, hazır kıtaları zıvanadan çıkarıyor. Bu “arıza” tipleri hepimiz biliyoruz, bunların sürekli olarak taraftarları tahrik ettikleri hep yaşıyoruz ve hiçbir şey yapmıyoruz. Sanki bu sorumsuzların yüksek sinir katsayıları ile beraber yaşamayı kaderimiz addediyoruz. Ama yeter. Yeter artık. O ölen çocuğun aşama aşama gelen hazin sonunda bu sorumsuzların sefil gerekçelerinin payı çok yüksek. Maalesef, mevcut düzenin, gereken “arınmayı” sağlayacağına dair umudumuz yok. Galiba kendi adıma bu “kepazelikten” soğuyorum, artık ilgilimi sıfırlamak istiyorum.",https://www.hurriyet.com.tr/yazarlar/sitki-sukurer/binali-yildirim-aday-olur-mu-23317014
Sıtkı Şükürer,Demokrasi acemisiyiz ya,"Nisan 14, 2013 00:00","DİYELİM süreç başarılı oldu, biz “Türkler” bir biçimde “Kürt”lerle bir orta yol bulduk. Memleketimin dört bir yanına demokrasi baharı geldi. Zannetmeyin ki artık ortalık süt liman olacak. Unutmayın BDP ve onun temsil ettiği zihniyet netice itibariyle daha dünyevi değerlerden beslenerek siyaset yapıyorlar. Bu yönü itibariyle AK Parti’den CHP’ye ve MHP’ye sürpriz olmayan argümanlarla mücadele veriyorlar. Yani bu insanlar “Beyaz Kürtler...” Ama Mezopotamya bunlardan ibaret değildir. Oralar, bizlerin pek bilmekte, anlamakta zorluk çekeceği din eksenli, daha pek çok denge barındırır. Onlar kendilerine Kürt değil “Kürd” diyorlar. Çözüm vaki olursa, onların da sofrada yeri olacak. Bakalım tam demokratik Türkiye fotoğrafı bizleri ne gibi yeni hazımlara hazırlayacak. Hep deriz ya, bizler demokrasi acemisiyiz. Neler göreceğiz, neler öğreneceğiz, nelere önce tahammül edip sonra içselleştireceğiz, zamanla birlikte bunları yaşacağız. Yurtseverlik BURJUVA sınıfı ortaya çıkınca onun enstrümanı milli devletler oldu. Feodal düzenin ticari hayata getireceği kısıtlar böylece aşılmaya çalışıldı. Zaman, globalleşmeyi derinleştirince bu defa ulus-devletler ölçek problemi yaratmaya başladı. Burjuva sınıfı, kiliseyi dünyevi konularda sınırlamak için laiklik ilkesiyle milli aidiyeti sentezlemişti. Kiliseye karşı mücadelede milli kimliği kullanan ve ticari ölçeği büyüten düzen koyucular, artık kendilerine ağırlık oluşturmaya başlayan yol arkadaşı bu kavramı da değersizleştirmeyi planlamaya başladılar. Küreselleşmenin ulus-devletleri giderek demode kılmaya başlamasının mantığı büyük ölçüde budur. Ülkemiz de bu süreçleri yaşamaktadır. Genç cumhuriyet, laiklik prensibi üzerine inşa edilen bir milli devletti. Yapısı gereği ekonomik olarak içe dönük bir modeldi. Değişen dünyada ülkemize dair ekonomik yapı pabuçları sıkmaya başlayınca 1980’li yıllardan itibaren paradigma değişmeye başladı. Fransız ihtilalından mülhem elitist vesayetçi yapı çatırdamaya başladı ve “demokrasi rüzgarları” adı altında yepyeni yapılanmalar talep edilir oldu. Bugün AK Parti iktidarı dışa dönük bir vizyonun öncülüğünü yapmaya çalışıyor. Elalemin Avrupa Birliği, Nafta, Şangay Beşlisi diyerek oluşturmaya çalıştığı yeni düzenin örneklerini denemeye gayret ediyor. Irak ve Suriye Kürtleri ile belki de federatif ilişkilerin hayalini kuruyor. İşte bu noktada, 20. yüzyılın başlarındaki makul gerekçelerle oluşturan devlet nizamı, ister istemez gözden geçirilmeye muhtaç kalıyor. Giderek Avrupalı olmadığı anlaşılan Yunanistan’ın, belki 50 yıl sonra tekrar tarihi çatısına dönme ihtimalini gözden uzak tutmayın. Böyle bir dünyada, refah odaklı bir toplum talep ediyorsak yeni anayasamızdaki kimlik tartışmalarına katı bir milliyetçilik üzerinden ısrarlı bakmak acaba doğru mudur? Zihnimizdeki milliyetçi paradigmayı yurtseverlikle değiştirmek ve 21. yüzyılda bizi taşıyabilecek “insan odaklı” bir tarife dönüştürmek çok mu rahatsız edicidir? Hiç mi hazır değiliz bu hassasiyetleri hafifçe zorlamaya? Bahar geldi BAHAR, o kahredici güzelliği ile aklımızı alıp götüren tazeliği ile yeşil erikleriyle... Yine geldi. Hani aynı biz, kararmış, kasvetli kış günlerinde karamsar anlam sorgulamaları yaparız ya... Ama, bu defa aylardan Nisan... Şimdi “inkar zamanı...” Sevinçli, kıpır kıpır ertelemelerdir hakikatimiz... Mutsuzluk sebeplerimize soluk aldırmak, “gamlı baykuş” hallerimizi ayıplamaktır şiarımız. Şimdi “beyaz sahifelere” dair hayallenmeler zamanıdır.",https://www.hurriyet.com.tr/yazarlar/sitki-sukurer/demokrasi-acemisiyiz-ya-23037679
Sıtkı Şükürer,Tayyip Erdoğan-Ali Koç- Büyükanıt bu aralar aynı dertten mustarip,"Mayıs 12, 2013 00:00","TÜRKİYE’de futbol, hani kent takımlarımızı ayrıca tutuyoruz da, büyük ölçüde GS, FB, BJK taraftarlığı üzerinden şekilleniyor. Ben de Galatasaraylıyım. Kızdırma ve keyiflenme sırası şimdi bizde. Bakınız, bizde futbol taraftarlığı enteresandır. Tercihlerimizin altında hiçbir sosyolojik gerekçe yatmaz. İşçi, patron, zengin, fakir, Türk, Kürt, Laz, CHP’li, AK Partili, MHP’li, Alevi, Sünni, işkenceci, mahkum... Her kesimden insanımız, bir vesile, büyük ölçüde bu üç takımdan birine gönül vermiştir. Halbuki dünya örneklerinde böylesi bir durum yoktur. İnternet üzerinden basit bir taramada, taraftarlık ve rekabetin sosyolojik kimliklerle irtibatlı olarak ayrıştığını görüyorsunuz. Protestan – Katolik, Katalan – İspanyol, işçi – burjuva, zengin – fakir, aşırı milliyetçi – ılımlı, mübadeleyle gelen – eski yerleşik... Özetle kendilerini diğerlerinden farklı görenler, tuttukları takımlarını da bu esasa uygun farklılaştırıyorlar. Ha, bizde neden böyle, bu iyi bir şey midir? Bir bakış açısıyla, bu durumun sebebini cumhuriyetimizin bir başarısı olarak değerlendirebiliriz. Genç cumhuriyetin ideolojik planda en önemli iddialarından biri de “kaynaşmış, sınıfsız, imtiyazsız bir toplum” yaratmaktı. Türk kimliği dışında, alt kimlikleri bastırmaya yönelik kültür ve eğitim politikaları, denilebilir ki konu futbol olunca tam bir başarıya ulaşmış, neticede Silivri’den İmralı’ya, Çırağan’dan Ahırkapı’ya, Kışla’dan Cami’ye hiçbir sair etiketten etkilenmeden kendinden menkul takım tercihlerini oluşturuvermiştir. İyi de, buradan mantık olarak “fanatizm” çıkmaması gerekir. Oysa hepimiz bayağı ciddi taraftar rollerdeyiz. Hatta kimilerimiz kırıp, dökecek kadar bu meseleyi önemsiyor. Tüm dünyada yaslandığı kesimin futbol sahalarına yansıyan sesi olan taraftarlık, bizim ülkemizde bu yönüyle izahsız bir durum arz ediyor. Bu hali, “az demokrasinin” bozulmuş bir tezahürü olarak da niteleyebilirsiniz, sapla samanı birbirinden ayırmayı becerebilen olgun bir toplumun üstün demokratik bilincine de bağlayabilirsiniz. Ancak her halükarda garip bir durumumuz olduğu kesindir. Kültür Azizesi İZMİR Kültür Sanat Eğitim Vakfı (İKSEV), kurulduğu 1985 yılından beri büyük bir özveriyle kent kültür hayatında çok önemli bir işlev görüyor. Vakfın başkanı Filiz Sarper’in bitmez, tükenmez bir çabayla yürüttüğü çalışmalarını, her İzmirli gibi hayranlık ve takdirle izliyoruz. Bu yılın etkinlikleri 2 Mayıs’ta bir efsane, New York Filarmoni ile başladı. Ahmet Adnan Saygun’da konseri izleyenlerin gözlerindeki mutluluk ışıltısı, sanki hepimize bir özel teşekkür borcu yüklüyor. Filiz Sarper’i izledikçe, neden bu kentte bir “papalık” kurumu olmadığına hayıflanıyorum. Hayrola! demeyin. Muradım, bu kurumun “azize” ilan edebilme yetkisine dairdir. Sayın Sarper, bu kentin kültür hayatının taşıyıcı kolonu olmasının ötesine geçmiş ve pek çok kişinin nezdinde “kültür azizesi” mertebesine yükselmiştir. Maddi – manevi fedakarlıklarında sınır tanımıyan bu hanımefendiye derin sevgi ve saygılarımızı sunuyoruz. Günün öneri şarkı uyarlaması Uzun “duble” bir yoldayım. Gidiyorum gündüz gece. Diyarbakır yolcuları 23 Mayıs’ta Aziz Kocaoğlu kalabalık bir heyetle Diyarbakır’a iade-i ziyarete gidecek. Başkan, STK yöneticileri ve kentin kanaat önderlerini bizzat arayarak geziye davet ediyor. Aziz beyin bu yönlerine hayran olmamak mümkün değil. Doğru bildiğini vicdanına katarak hareket eden politik figür sayısının giderek azaldığı bir ortamda İzmir’in ve CHP’nin cesur yüzünü temsil ediyor. Bu arada belirtelim ki kentimizin “popüler kültür kurnazları” için bu davete icabet edip etmemeye kara vermek hayli sıkıntı yaratmış gözüküyor. “Gidersem iyi mi karşılanır, kötü mü?” ikilemin de muhtemelen kıvranıyorlar. Onlara tavsiyem, bu geziye mutlaka katılmalarıdır. Böylelikle, hiç olmazsa “bozuk saat günde iki defa doğruyu gösterir” sözü kanıtlanmış olur. Politikacı tövbesi “Bir daha asla kurmayacağım cümle düşük.” Ferguson bile gitti Hayattan rengi alın, hiçbir itirazımız olmaz. Ama lütfen İTO’dan Ekrem Bey’i almayın. Geri neyi kalır ki?",https://www.hurriyet.com.tr/yazarlar/sitki-sukurer/tayyip-erdogan-ali-koc-buyukanit-bu-aralar-ayni-dertten-mustarip-23257910
Sıtkı Şükürer,EXPO,"Mart 31, 2013 00:00","EXPO cephesinde bildiğiniz gibi 5 ülke yarışıyor. Duyumlara göre Tayland ve Brezilya tık nefes olmaya başladı. Yarış Türkiye, Rusya, Dubai arasında geçecek gibi görünüyor. Dubai’de EXPO alanlarının inşaatına başlanmış bile. Adamlar “kazanırsak kazanırız, kazanmasak EXPO’nun getireceklerini bizim bu vesileyle yapacaklarımıza engel değildir” anlayışını güdüyorlar. Biz ise, EXPO kanununu bile kazanma şartına endeksliyoruz. Yani; EXPO olmaz ise projelerimizden neden vazgeçiyoruz, bunu anlamak güç. Mamafih Büyükşehir Belediyesi bu yanlışa düşülmeyeceğini sık sık belirtiyor, ama hani 2015 EXPO’su kazanılsa idi, şunun şurası iki yıl kalmıştı ve pek çok şey mecburen yapılmış olacaktı. Kazanılmadı ve fakat hiç bir şey de yapılmadı. Demek ki, “niyet”, “laf” hikaye oluyor. Dubaililer kadar olamıyoruz, izahı zor. Bu arada, bir hususu vurgulayalım; sanki son gelişmeler İzmir’in umudunu arttırıyor gibi... Devlet sessiz ve derinden çok çaba sarf ediyor. “Dubai kazanır ama 2025 EXPO’sunu” söylemlerini giderek daha sık duyuyoruz. Hayırlısı... Zor dostum zor 300 Türk Aydını bir bildiri yayınladı. Türkiye Cumhuriyeti’nin kurucusu ve sahibi olan Türk Milleti’nin adının, vatandaşlık tarifindan ve Anayasa’dan çıkartılamayacağını belirtti. Bu ülke nüfusunun yüzde 80’inin Türklük kavramı ile bir problemi yoktur. Ama gelin görün ki, bu oran yüzde 100 değildir. Gerçekten çok zor bu durumla karşı karşıyayız. Empati çift yönlü işlemesi gereken bir mekanizmadır. Siz istediğiniz kadar Türk kavramına kültürel bir içerik kazandırın, Kürtlerin bunu kabullenmesi kolay gözükmüyor. Beri yandan çok büyük çoğunluk da kendini ifade eden bu kavramdan vazgeçmek istemiyor. Aklıma iki soru takılıyor. Aydınlarımız hep demokrasinin “çoğunlukçu” değil, “çoğulcu” bir sistem olduklarından dem vurur. Galiba bu hassas konuda “çoğunlukçu” olmakta beis görmeyen çok sayıda Türk aydınımız var. Diğeri... Her siyasi parti, neticede seçmen oyuna muhtaçtır. AK Parti buna rağmen neden meseleyi “Türkiye Cumhuriyeti Vatandaşlığı” temelinde çözmek isteyen bir görüntü veriyor. Siyasi menfaatine açık olarak aykırı olan bu tutumu, acaba Türk aydınlarının ayrıca değerlendirmesini hak etmiyor mu? Biz bu işten ne anladık Bugünkü ülke entelisiyasını temsil eden kişiler, genelde ya sol kültürden ya Ülkü Ocakları’ndan ya da İslamcı geleneklerden gelmişlerdir. Bu kişilerin halihazırdaki kimlikleri “Liberal Demokrat”dır. Türkiye’nin demokratikleşmesi ve onun bir türevi olan Kürt meselesinin çözümünde liberal demokratlar çok ciddi zihinsel katkı koydular. Hemen hepsi yeni anayasanın “Türkiye Cumhuriyeti Vatandaşlığı” temelinde belirlenmesinde mutabıktı. Şimdilerde yaşanan çözüm sürecinde AK Parti’de bu anlayışı sahiplendi. Yani işler kuvve’den fiile dönmek üzereyken, bir anda bu değerli zevatın bir kısmı yan çizmeye başladı. Şayet yeni anayasada “Türk kimliği” yer almaz ise, düzenlemenin şeytanın bile aklına gelemeyecek sakıncalar yaratacağını, sayıp dökmeye başladılar. İyi de.... Bir; aklınız nerede idi. İki; önerdiğiniz daha iyi bir çözüm var mı? Neticede her liberal demokrat “kürkçü dükkanına” dönecekse, biz bu işten ne anladık, bilemiyorum.",https://www.hurriyet.com.tr/yazarlar/sitki-sukurer/expo-22932362
Sıtkı Şükürer,Köksüzlük üzerine,"Nisan 07, 2013 00:00","BİZ İzmir’in gerçeklerini konuşmayı erteliyoruz. Böyle olunca meydan bir biçimde belli bir pozisyon edinmiş kişilerin söylemlerine kalıyor. İzmir bu zevatın ortaokul kompozisyonu tadındaki romantik belirlemelerinin çok ötesinde konuşulmaya, değerlendirilmeye, ihtiyaç gösteriyor. “İzmir neyin sembolü” başlıklı yazımızda kendi bakış açımızdan bu amaçla bir deneme yapmaya çalıştık. Olumluları geçiyorum, olumsuz tepkiler iki ayrı kategorideydi. Birincisi, yukarıda belirttiğim ‘popüler kültür kurnazları’ndan geldi. Onlara adeta gün doğdu. Vasatın hegomanik patronları hissiyatı ile hemen karşı saldırıya geçtiler. Kimileri plastik bir zarafetle, kimileri de hakaret ve linçe varan tepkiler verdiler. Diğer bir kesimse çok daha naif insanlara ilişkindi. Kelimelere takıldılar Onlar, yazımızın içeriğinden daha ziyade orada kullandığımız bazı kelimelere takıldılar, hatta incindiler. Üzerinde en fazla durdukları kelime ‘köksüzlük’tü. Bu sözü, sözlük anlamıyla değerlendirip ‘ne yani biz soysuzmuyuz’a kadar götürdüler. Benim bu insanlara bu anlamıyla açıklama yapma borcum, hatta vecibem doğuyor. Bakınız, bir düşünce ortaya koyarken kendi içinde bir mantık silsilesi oluşturmaya çalışırsınız. Kendine tutarlı bir düşünce bir köşe yazısına konu oluyorsa, derdinizi uzun uzun anlatabilme imkanınız yoktur. Siz, kendinize göre zihninizde tasnif ettiğiniz bilgilerin ışığında özet bir çıktı oluşturursunuz. Yazdığınız bir cümleye yüklediğiniz anlam, onun hangi çağrışımlardan beslendiği, sizin neyi kastetmek istediğiniz, çoğu kereler hitap ettiğiniz kitleye geçmez. Esasında bu, onun sorunu da değildir. Hiç kimseden sizin ‘değerli fikirlerinizle’ yatıp kalkmasını bekleyemezsiniz. Hal böyle olunca, geride özensiz kullanıma konu olmuş bazı kelimeler kalır. Yazınızı daha okunabilir kılma adına biraz da bilinçli olarak tercih ettiğiniz provokatif kelimeler ters teper ve esas vurgulamak istediklerinizin önüne geçer. Kulağıma küpe olmuştur Köksüzlük kelimesinin başına gelenler de benim duygusal İzmirlim yönünden biraz da budur. O kelimeyle, şüphesiz İzmir’in bir göçmen kenti olarak, daha gerilerden gelen çok dinli yapısıyla müthiş bir kültürel zenginlik üzerinde oturduğu ve buna yeterince sahip çıkmadığı yada çıkmasına yeterince müsaade edilmediği vurgulanıyordu. Tersine seçilen bir kelimeyle köklerinin farkına varması, değerlerini ve farklılıklarını daha cesaretli ve açık yaşaması zamanın geldiği, ifade edilmeye çalışılıyordu. Kendi değerlerine sarılanların bugün ülkemizde ön aldığını, oysa İzmirli’nin mevcut kaliteleri ile yönlendirici olması gerekirken endişe kaynaklı pasif itirazcı görüntüsü verdiği, belirtiliyordu. Her neyse, yazımızın konusu bu değil. Ben bazı İzmirliler’i üzmüş olduğumu fark ediyorum. Bu haksızlıktır. Öyle anlaşılıyor ki yanlış anlaşılma ihtimalini hiç gözden uzak tutmamak gerekir. Kulağıma küpe olmuştur. Haydi İzmirli 5 Mayıs’da bir ‘boyoz’ şenliği yapılacakmış. Bir yerel radyonun öncülüğünde ikinci defa yapılacak bu etkinlik, anlaşıldığı kadarıyla geleneksel halde dönüşecek gibi. Boyoz ve katı yumurta, bilindiği gibi bir Seferad kültürü. Bundan 520 yıl önce bu topraklara gelen Yahudi vatandaşlarımız, belki de en eski hemşehrilerimiz. Halihazır nüfusları, kentimizde bin sayısını biraz aşıyor. Son 70-80 yılda gönüllü gidenleri de oldu, gitmelerine sebep olan olaylar da. Bu toplumun ürkek ve temkinli insanlarıdır onlar. Her neyse, bu yazının konusu bu değil. Biz, yani İzmirlililer, ‘boyoz’u bu denli benimsemiş, kentimizin simgelerine dahil edecek kadar içselleştirmişsek; İşte o zaman hepimize bir vazife çıkıyor. Farklı kültürlerin bir arada mutlu yaşadığı sembol kent olabilmek, birbirimizin duyarlılıklarına sahiplenmekten geçer. Sahici ve sımsıcak bütünleşme, her birimize bir diğeri için vecibe yükler. Fırsat doğmuştur Madem, ‘boyoz Yahudilikten gelen kültürümüz’ diyoruz, örneğin bu etkinlikte Cemaat Başkanı’nı da ayrıca ön plana alınarak onurlandırmayı düşünüyor olmamız lazım. Ya da, bu vesileyle, eski yaraları deşmeyi asla hedeflemeden ama bir kısım ‘gönül alıcı’ hoşluklar planlıyor olmamız gerekir. Bunlar zor şeyler midir? Bu detayları ıskalarsak ya da boş verirsek, işte o zaman o boyoz ve katı yumurta festivali biraz havada kalıyor, gelenekselleşmesi ve değerlenmesine yol açacak bağlamından hafif hafif uzaklaşıyor. Biliyorum, bizlerin ruhlarına sirayet etmiş hakim tutumumuz, bu nevi konularda ‘neme lazımcılıktır’. Ama bu defa, ‘boyoz festivalini gerçekten hak ediyor muyuz’ sorusu beliriyor. Madem çok kültürlü bir kentiz, madem ülkenin en çağdaş insanları burada yaşıyor, madem İzmir olarak fark yaratmak istiyoruz, işte ‘insan odaklı’ 21.yüzyıl İzmirlisi için bir fırsat doğmuştur. Aksi halde hakkımızın boyoz-yumurta’dan ziyade üçgen peynirle sınırlı olduğunu lütfen düşünelim.",https://www.hurriyet.com.tr/yazarlar/sitki-sukurer/koksuzluk-uzerine-22984057
Sıtkı Şükürer,Gelecek özgürlükçü anlayışlarda,"Nisan 28, 2013 00:00","Cumhuriyet dönemi boyunca muhafazakarlar ve Kürtler kendini mağdur hissetmiştir. Hafifçe vidaların gevşetildiği dönemlerde dahi, gerek muhafazakarların, gerek Kürtlerin ülke siyasetine dahil olmak üzere kurdukları siyasi partiler peş peşe kapatılmıştır. Benzer durum Aleviler için de geçerlidir. Muhafazakarlar bu süreçlerde sabırlı davranmış, devran değişince iktidar olmuşlardır. Kürtlerin bu kadar sabırlı olduğu söylenemez. Küçük bir grup silah ve terörü metot olarak benimsedi. Neticede bugün onlar da demokratik yöntemlerle bir sonuç olabileceklerine ikna olmuş gözükmektedir. Kürtlere bu imkanı sağlayanların muhafazakarlar olması kimseye şaşırtıcı gelmemelidir. Neticede bu, bir nevi “mağdurlar dayanışması”dır. En önemli faktör AK Parti zaman zaman otokratik eğilimler gösterse de, demokratik paydanın giderek genişleyecek olması, onları bile aşan sosyal ve siyasal süreçtir. Bir anlamda özlenen demokratik yapıya kuyudan tek tek çıkmak suretiyle ulaşabilecektir. Daha geride Alevilerden Çingenelere ve durumlarından hiç sual açmamışlara kadar pek çok “mağdur” sırasını beklemektedir. Ülkede bu gelişmeleri başlatan en önemli faktör askeri vesayetin kırılmasıdır. Tek parti bürokrasisi, kendi kurumsal yapısını iki ana tehdit üzerine kurgulamıştı. Birincisi, ülkenin bölünmesi, diğeri irticaydı. Bu amaçla sivil hayatta kendisinin değerlerini savunacak uzantılar oluşturuldu. MHP, geçmişte “komünizm tehlikelerine” karşı derin devletin manevi desteğini almıştı. CHP ise, sivil siyasette askeri vesayetin takım arkadaşıydı. Hoş onların da biraz burunlarını çıkardığı zamanlarda gereken ayar verildi. Partileri kapatıldı, siyasetten yasaklandılar. Şimdilerde, tekrar belirtiyorum, bir takım makro sebeplerle, “devran” değişti. Özgürlükçü şanslı İklim değişip Akdeniz olunca, siyasi partilerin halkı ikna etmeleri dışında yaslanabilecekleri bir güç yok. Hayat öyle bir noktaya geldi ki, artık kim daha özgürlükçü olursa onun şansı daha fazla artacak. CHP bu açıdan şanslı. O, çağdaş bir sosyal demokrat anlayışla kitleleri kazanabilir. Ancak, makul aklın izahta zorlanacağı bir şekilde geçmişin baskıcı kültürünü savunuyor bir izlenim veriyor. MHP daha anlaşılır bir siyaset güdüyor. Neticede sıkılaştırılmış bir Türklük paydası üzerinden siyaset yaptığınızda demokrasi pazarında bu anlayışın her zaman bir yeri olacaktır. Tek seçenekleri, halkı ikna etmek. Bunun yolu da sürekli gerilim vaat etmemekten geçiyor. Bu ülke insanları sadece “fakir ama onurlu” propagandası ile ikna olmuyor. Daha fazlasını istiyor. Kendisi gibi olmayı ve refaha ulaşmayı hedefliyor, herkes için demokrasinin faziletlerini yeni yeni kavrıyor. Memleketimizin geleceğinde, oyunu böyle kuran, stratejisini özgürlükler ve refah üzerinden geliştiren partiler ön olacak. Tereddüt ve endişe üreten politikalar, anlık başarılar gösterseler de uzun vadede kıyıda, köşede kalacaklardır. Dostluklar üzerine “Nazmiye hanım arkamızda duran kaledir”. Böyle derdi Süleyman Demirel sevgili eşi için. Ne mühim ayrıcalıktır hep yaslanacağın birilerinin var olduğunu bilmek. Tıpkı akrabalıkların ötesine giden pekişmiş dostluklarda olduğu gibi. Hele bizler gibi, artık orta yaş sınırlarını zorlayanlar için, hayata dair ilişkiniz giderek kendinizi azaltmaya meyillenmişse eskilerden gelen dostluklar daha bir önem arz etmeye başlıyor. Geçenlerde kadim bir arkadaşımın sürpriz 55. doğum günü partisinde bir araya geldik. İçten ve rezervsiz duygular kelimelere ihtiyaç duymaz. Bir arada olmaya devam etmek, birbirimize takılmak, sahip olduğunuz değerin farkını hissetmek, idrakinde olmak, şımarmak, rahatlamak… Hemen hepsi bir arada bir başka tür mutluluk veriyor bizlere. Biliyorum, herkes, hepimiz, ayakta kalmaya, başarılı olmaya dair hoyrat koşuşturmaların yorgunuyuz. Ve yine biliyoruz ki, hayat günün sonunda sadece “iyi insan” olabilmeyi becerebilmiş insanları “mutlu” kılıyor. Mutluluk, hep yanıldığımız gibi, adrenalin bağımlısı tercihlerden oluşamıyor. “Sakin göllerin kuğusu” dostlarla, “yarılan ekmeğin buğusu”ndan birlikte heyecanlanmayı becerebildiğimiz sürece, hayat daha dayanılır oluyor, ötesinde “keyif adacıklarınız”ın sayısı artıyor. Keşke böylesi anları çoğaltabilmenin kalıcı bir yolunu bulsak. İyi ki doğdun Önder Türkkanı. İyi ki varsın sevgili dostum. Birbirimize inanmalıyız Çözüm sürecine, “ama”larla, “ancak”larla karşı duranlar, muhalefetlerine sağlam bir mantık örgüsü oluşturmaya çalışıyor. Hoş aynı durum karşı taraf için de geçerli. Ben çözüm sürecini destekleyenlerdenim. Şüphesiz farklı düşünenler de var. Demokrasi böyle bir şeydir. Benim temel argümanım, meselenin insan boyutudur. Tüm kurtuluş savaşı boyunca ölen insan sayısının 7 bin (kaynak Prof. Doğu Ergil) olduğu düşünüldüğünde, 1984 yılında başlayan savaş, nerede ise bu rakamın 6-7 katına ulaşmıştır. Bu inanılmaz bir trajedidir. Bir çözüm oluşturulmazsa nerelere gidebileceği de belli değildir. İşte bu noktada, “barışı istemiyor musunuz?” sorusu ahlaksız bir sıkıştırma olarak telakki edilmemelidir. Akan kan, memleket insanınındır, gerçektir ve insani boyutuyla her şeyin önündedir. Karşı çıkmak, karşı çıkarken meseleyi Atatürk Cumhuriyeti’nin zedelenmesine, bölünmeye, Türklüğün örselenmesine bağlayıp, hassasiyetleri kaşımak, bir çare önermek değildir. Kaldı ki Atatürkçülük statik bir kavram değildir. Mustafa Kemal, geçmişin de çağın koşullarına göre farklı pozisyonlar alabilmiş ve nihai hedefi “muasır medeniyet seviyesine ulaşmak” üzere belirlemiş bir liderdir. Atatürkçülüğün sadece tek parti zihniyetiyle anılması en başta bu büyük insana yapılacak en büyük haksızlıktır. Bu ülkenin bölüneceğini varsaymak bu kadar iç içe geçmiş toplum yapımızda Kaf Dağı’nın arkasındaki ihtimaldir. Aksine, bütünleştirici, insanlara kendini eşit vatandaş hissettiren düzenlemeler, varsa böyle bir ihtimal, onu da ortadan kaldırır. Türklük meselesine gelince, bakınız bu ülkenin yüzde 80’inin Türklük kavramıyla ilgili bir problemi yoktur. Herkes, hepimiz bundan böyle de Türkiye Cumhuriyeti vatandaşları olacağız, olmalıyız. Ama kültürel anlamda Türk kavramının ne anlama geldiği hususunda, özellikle Kürt vatandaşlarımıza bir izahat borcumuz, ikna vecibemiz var. Demokratik bir Türkiye niyetine dair samimiyet herkese geçsin, sarmalasın. Zaman, “bu iş nereye gidiyor” deyip, kötü senaryolar üzerinden zihinlerimizi karıştıranlara, kolayından bir teslimiyete girmememizi gerektiriyor. Bakınız, MHP ve CHP’deki ulusalcı kanada da saygı duymak, kulak vermek gerek. Onlar çözüm sürecinin bambaşka gelişmeleri tetikleyeceğini samimiyetle düşünüyorlar. Onlardan beklenen gerçekçi öneriler oluşturmalarıdır. Bu hayatta her şey mümkündür. Şu an akut realite endişelerin önüne geçmelidir. Ehem olan “akan kanın” durdurulmasıdır. Sonrası için, bu ülkenin insanlarının yurttaşlık bilincine güvenmeliyiz.",https://www.hurriyet.com.tr/yazarlar/sitki-sukurer/gelecek-ozgurlukcu-anlayislarda-23148620
Sıtkı Şükürer,İzmir neyin sembolü,"Mart 17, 2013 00:00","“HÜRRİYET Günü” kapsamında gazeteci Ahmet Hakan’ın, İzmir Ekonomi Üniversitesi’ndeki, “Tarafsız Bölge” programındaki konuşma metnimizdir: İzmir; İzmirli’nin İzmirli’ye propagandasını yapacak olursak, özgürlüğün, rahatlığın, rehavetin sembolüdür diyebiliriz. Ancak meseleye derinliğine baktığımızda, esasında İzmir, tedirginliğin, endişelerin, özgüvensizliğin ve giderek köksüzlüğün sembolüdür. İzmir, cumhuriyet tasavvurunun en fazla başarı kazandığı bölgedir aslında. Bunu “iyi” anlamıyla da değerlendirebilirsiniz eleştirisel de yaklaşabilirsiniz. Cumhuriyet, hatta İttihat Terakki ile başlayan süreç, o çağın esen rüzgarları, hatta dayatmaları ile bir ulus devlet hayal edilerek kuruldu. Ulus devletin parametreleri belliydi. Bu toprakların insanlarının ‘Türk kimliği’ üzerinden konsolide edildiği ve devlet denetimli bir din anlayışı ile İslam’ın sosyal ve siyasal taleplerinin törpülendiği, içe dönük bir modeldi bu. Göçmen kent konumu Bu amaçla tüm alt kimlikler baskılandı. İzmir, hele 70-80 yıl öncesinin İzmir’i bir göçmen kenti konumundaydı. Nüfus, adalardan, Balkanlardan, Çerkezya’dan gelen birbirlerinizden farklı kültürel değerleri olan insanlardan oluşuyordu. Bildiğimiz sebeplerle bu insanlar Anadolu’ya, İzmir’e, göç etme durumunda kalmışlardı. Cumhuriyet onları tüm renkleri ile kabul etmedi. Ulus devlet böylesi bir “karmaşayı” kaldıracak durumda değildi. Her kimliğin kendini, “usulca”, “örtülü” olarak ifade etmesine müsamaha gösterilebilirdi. Giderek başka yeri olmayan insanlar, yumuşatılmış ifadesi ile bu “gönüllü asimilasyona” razı oldular. Herkes, nerede ise, etnik, ırksal bir aidiyet ilişkisini kabullenerek kendini Türk kabul etti. Özgür neşeli prototip Oysa onlar Boşnaktı, Arnavuttu, Çerkez’di. Öte yandan bu insanlar geldikleri yerde de Müslüman’dı. Ama Arap kültürü insanları değildi onlar. Müslümanlığı yerel Arap kültürü ile sentezlenmiş haliyle algılamıyorlardı. O sebeple genç cumhuriyetin, “Müslümanlığın sadece Allah’la – kul arasında yaşanması gerekir” empozesine intibakları zor olmadı. “Soft” bir Müslümanlıktı onlarınki. İslamın aslında sosyal–siyasal-ekonomik talepleri olan bir din olması, onları ilgilendirmedi. Dini ve milli kimliklere bu şekilde “mesafelenmiş ilişki” ile yıllar yılları kovaladı. Görünürde, birazda kıyı kültürünün ve güzel iklimin avantajları ile özgür neşeli bir prototip imajı oluşmaya başladı. İzmir kızları deniz kokan bir kentti. Oysa realite böyle değildi. Elbiseye razı olmuş Evvel emirde özgür, özgüvenli bir bireysellikten söz edeceksek, hiç kuşku yoktur ki evrensel anlamında “özgür birey”, herhangi bir aşırı biçimlemeye uğratılmadan, alt kimliklerini doya doya yaşayan, kendi iç dengelerini bu sevecen ve rahatlıkçı ortamda inşa eden ve ancak bu “hazım sürecini” tüm kişiliğinin ayrılmış bir unsuru haline getirdikten sonra, ilave olarak yeşertebileceği bir kalitedir. “Birey” olabilme, var olan üzerinden gelişen ilave bir kavramdır. Oysa İzmirli alt kimlikleri itibariyle örselenmiş ve kendine sunulan elbiseye razı olmuş ve bu yönü ile muhafazakar ve Kürtlerden ayrı düşmüş bir insan modelidir. Bu “oluşturulmuş boşluk” İzmirlinin şahsında değişik arayışlarla doldurulmaya çalışılmıştır. İzmirli her ne kadar kendine ifade etmekte zorlansa da, biçimlenmeye çalışıldığı anlamıyla, Türk ve Müslüman kimliğinin eksik bıraktığı tatminleri “Batılı” gibi olmaya öykünerek kapatmaya çalışmıştır. Batılı gibi olmaya çalışmak ve Batılı olmak farklı şeylerdir. İster istemez “sathi”, “imitasyon”, bir davranış modeli şekillenmeye başlamıştır. Meselelere derinliğine yaklaşmak istemeyen, hayatı “manşet algısı” üzerinden değerlendiren dalgacı, neşeli insanlar… Bu arada tüm dünya gibi, Türkiye’de değişmeye başlamıştır. Zorlamadan yaşama Artık cumhuriyet paradigmaların sorgulandığı, iktidarın, alt kimliğini en az örseletler üzerinden yavaş yavaş el değiştirdiği, muhafazakarların ve Kürtlerin, küreselleşmeye paralel esen demokratik rüzgarların etkisiyle elinin güçlendiği yeni bir Türkiye fotoğrafı ortaya çıkmaya başlamıştır. İzmir bu değişime direnmiştir. Ve halen bu ısrarını sürdürüyor izlenimi vermektedir. Bu ısrar 60 sonrası doğudan göç eden nüfustan ziyade, daha eskiden batı ve kuzeyden gelen ve “Beyaz Türk” diye tanımladığımız insanlara dairdir. Bu insanlar değişen dünya ve değişen Türkiye olgusuna mesafeli kaldılar. Biraz Akdeniz kültürü, siesta, rahat ve zorlamadan yaşama, hayatı entelektüel katsayılar üzerinde kavrama ihtiyacı duymama, bu yüzeysel tutumda rol oynadı. Yanlış direniş algısı Oysa sosyo-psikolojik bir bakışla bu eksik kimlikli insanların, dönüşen yeni nizama intibakları beklenecek bir şey değildi. Muhafazakar iktidara derin bir şüpheyle baktılar. Yüzeysel dengelerle bir biçimde kurcalamadan sürdürdükleri İmitasyon kimlikleri bu denli önemli bir değişim sürecinde etkin rol almaya müsait değildi. Tekrar örselenmekten korktular ve eski sistemin biçimlendirdiği ayrıcalıklı çocukları olarak, endişelerden beslenen yanlış bir direniş algısı ortaya çıkardılar. Ne AK Parti’yi anlamak istediler, ne Kürtleri. Korku, endişe tereddüt, onları 21’nci yüzyılın aydınlık yüzüne yakışan siyasi anlayışlara (yeni veya mevcut) öncelik etmesini engelledi ve cumhuriyet mitingleri ile anılır oldular. Böylesi bir tutum sürpriz değildir. Değişime intibak, değişimde öncü rol talep etmek, dolayısıyla “demode” olmamak, evvel emirde bir özgüven meselesidir. Travmatik kimlikler buna cesaret edemez. “İzmir neyin sembolü” derseniz, bu anlamıyla “köksüzlüğün” sembolüdür.",https://www.hurriyet.com.tr/yazarlar/sitki-sukurer/izmir-neyin-sembolu-22830759
Sıtkı Şükürer,Garip hostes kıyafetleriyle içki yasağının çağrıştırdıkları,"Şubat 17, 2013 00:00","Evrenin oluşumunu büyük patlamaya bağlayan teoriyi herkes bilir. Bu konuda gelişme ve tartışmalar baş döndürücü. Cern deneylerinde “tanrı parçacığı aranıyor”.  Standart modelin, ışık hızının asla geçilemeyeceğine dair varsayımı “takyon”lar sebebiyle sorgulanıyor, evrenin sürekli büyüdüğü ve günü geldiğinde patlayacağı ifade edilirken, bir başka görüş limite gelindikten sonra bu defa büzülme yaşanacağını iddia ediyor, “Big Bang”den önce de evrenin bu süreci defalarca yaşadığı söyleniyor, “paralel” evrenlerden bahsediliyor, “sicim” teorileri isimlendiriliyor, “Atom altı” parçacıkların gizemi çözülmeye çalışılıyor. Hülasa “bilim” bu konularda doludizgin. Tüm bu araştırmalar, beraberinde “kadim” bir tartışmayı da gündemde sıcak bir şekilde tutuyor. Yaklaşımlardan biri, böylesi mükemmel bir düzenin mutlaka bir “yaratıcı”ya ihtiyaç gösterdiğini ifade ediyor. Diğer yaklaşımsa, insan aklının sınırlılığından dem vurarak, idrakimizin “akıl üstünü” kavrayamayacağını söyleyerek, Tanrının varlığı veya yokluğunu tartışmanın beyhude olduğunu, zira mevcut beyin kapasitemiz ile bu durumun asla bilinemeyeceğini belirtiyor. İkinci yaklaşımın yanında saf tutanlar; tüme varımcı, ampirik, materyalist bir dünya görüşünü temsil ediyorlar. Bu tercihinde bulunanlar, ister istemez kendilerini “aklın” soğukluğuna mahkum ediyor, “mana”nın yumuşatıcı ikliminden bilinçli bir şekilde vazgeçiyorlar. Tanrının varlığını mukadder görenler ise, bu fikirlerini derinleştirebilmek için, doğal olarak bir yol haritası ihtiyacı için giriyorlar. İşte bu noktada “dinler” ortaya çıkıyor. Esasına bakarsanız, semavi dinler itibariyle, Tevrat, İncil, Kur’an, her biri Tanrıya ulaşmanın, inandıkları bu kavramı hissetmelerinin metodolojileridir aslında. Hal böyle olunca kutsal metinlere özel bir önem atfediliyor. Onların, “tartışmasız tanrı kelamı” olduklarına inanılıyor. Bağlı olarak, bu kabulleri onların yaşamlarına anlam katıyor, “niçin” sorgusunun bilinmezliğine karşı kendilerini güçlü hissetmelerine vesile oluyor. Derinliğine bakıldığında, her iki yaklaşımın da, özünde bir farkı olmadığı görülüyor. Birinci yaklaşım “inanmamaya inanıyor”, diğeriyse doğrudan “inanmayı” seçiyor. Yani her iki tarafta, bir biçimde “inanıyor”. Şurası açık ki her iki taraf da, başlangıç noktalarını bir kabule, varsayıma, yaslandırıyor. Birinci grup, kabulünü bu noktada tuttuğu için, tüm yaşamı, ister istemez maddeci prensipler üzerinden algılıyor. İkinci grup kutsal metinlerin yol göstericiliğine itibar ettiği için, o külliyatların beslediği tüm unsurlarla çeşitleniyor, peygamberlerini kutsallaştırıyor, alimlerini yüceltiyor, mezhepler oluşturuyor ve bu süreçteki tüm yorumlarını başlangıçtaki tanrı kabulleriyle bire bir örtüştürüyor, özdeştiriyor. Bu yöntem, teorik bazda “varsayım üzerinden varsayım” türetilmesine tekabül ediyor. Soyutun soyutlanması, ister istemez, ölçü kaçırıldığında o Tanrı inancını ifade eden dinin hayatın gerçeklerinden kopması sonucunu doğuruyor. Bu noktaya gelmiş bazı uygulamalar, din adına insan aklıyla bağdaşmayan sonuçlar doğuruyor. Yanı sıra, dinler arasında farklı anlayışlar ortaya çıkıyor ve öngörülen amaç hiç öyle olmasa da yeryüzü insanları arasında gerginliklere sebep oluyor. İnsanlık tarihine baktığınızda, kötü örneklerle mukayese edilirse, çok daha az kirlenmişlik duygusu yarattığı için, birinci grup, tıpkı düzgün müminler gibi, daha “steril” bir görüntü arzediyor.. Bugünün Avrupa’sında ateist yada Agnostik kitlelerin sayısal çokluğu bahse konu yanlış uygulamalarından hareketle kendine izah yaratıyor. Her samimi fikir muteberdir Mao’nun sözüydü. Her fikir bin çiçek açtırır. Türkiye’nin halleri ortada. Tam anlamıyla tarihi bir süreçten geçiyoruz. Tüm kabuller, paradigmalar sorgulanıyor. Herkes, hepimiz, bu dinamik dönemi kavramaya çalışıyoruz. Doğal olarak çok farklı bakış açıları var. Kendimize dair düşüncelerimiz kaygan bir zeminde zaman zaman  değişikliğe uğruyor. Velhasıl, çalkalana çalkalana en doğruyu ve makulu bulabilmek adına çaba sarfediyoruz. İşte böylesi süreçlerde her fikre, her yaklaşıma saygı duyarak yaklaşmak çok önemli. Fikir sahibi şayet samimi ise onun söyledikleri hepinizin saygısına mazhar olabilmeli. Bir şairin önemli bulduğum bir tespitini hatırlıyorum. “Anlamsız şiir olmaz ama anlamsızlığın şiiri olur”. Yani her fikre dair; zarar verici, insan haysiyetini örseleyici, ırkçı, kutsallara öfke kusan, hakaret eden, özetle “saçmalama” seviyesine inen söylemler hariç tüm sarsıcı ve şok edici fikirler de dahil, şiddet önermeyen yaklaşımlar demokratik olgunluk içinde kabulümüze dahil olmalıdır. Değerli gazeteci Hasan Tahsin Kocabaş’la mail ortamında başlayan diyalogumuzdan esintiyle bu satırları yazma ihtiyacı duydum.",https://www.hurriyet.com.tr/yazarlar/sitki-sukurer/garip-hostes-kiyafetleriyle-icki-yasaginin-cagristirdiklari-22614419
Sıtkı Şükürer,Pısırık gazetecilik,"Şubat 24, 2013 00:00","“Elalemin enayisi sen misin?” “Rüzgara karşı...” “Don Kişot’luğun alemi yok” “Oğlum, bak dalgana, akıllı ol” “Böyle gelmiş, böyle gider” “Şimşekleri üzerine çekme”. Tüm bu deyimler, aslında size tek bir şey önerir. İdare-i maslahatçı olmanın küflü konforudur bu. İşin acısı bu yaklaşım müthiş bir kabul görür. Hayatın her alanında bu tutumun izlerini gözleyebilirsiniz. Hani mevzu nispeten hafif konulara ilişkindir, fazla mesele etmez, gülümser geçersiniz. Ama temel hususlarda “top gezdiriliyorsa” işte o noktalarda içinizi bir acılık kaplıyor. Böylesi hallerin en fazla yaşandığı meslek gazetecilik ve özel olarak, gazete köşe yazarlığıdır. Size tahsis edilmiş sütunlar esasında bir meslek haysiyetinin sorumluluğunu omuzlarınıza yükler. Gazetecilik bir yönü ile “netameli” konulara cesaretle girmeyi gerektiren bir şövalye mesleğidir. O sebeple gazetecilerin yalnız insan olduklarından dem vurulur. Gazeteci kamu adına mesleğini icra ettiğinin bilincinde olmalıdır. Doğal olarak bu yol, dikenlidir, çatallıdır, risklidir, kişisel ilişkileri örseleme ihtimalini her daim bünyesinde taşır. Bu yazıyı hani diyelim ki, büyük futbol takımlarının suyuna giden spor gazeteciliği bağlamında örnekleyerek de bitirebiliriz. Ama ben konuyu daha spesifik bir alana, bölge gazeteciliği eleştirisine getirmek istiyorum. Değerinden, kapasitesinden, bilgisinden emin olduğum pek çok gazetecinin, “durumu idare etme”, “fincancı katırlarını ürkütmeme”, “dengeleri gözetme”, “suya sabuna fazla dokunmama” “yüzyüze bakma” “ayıp etmeme” anlayışı ile hareket ettiğini görüyor, gerekçelerini anlasam da anlamak istemiyorum. Kaleme “kırk özen düğümü atma”, “sorumlu hareket etme” mecburiyeti değildir şüphesiz kastettiğim. Aynı şekilde “aykırı olma” adına psikolojik ortamı provoke etmekten de hiç bahsetmiyorum. Vurgulamaya çalıştığım; bildiği, hissettiği, sezdiği yada bilmesi gereken konularda, pas geçme kurnazlığına tenezzül etmemektir. Konu bölgenin falanca önemli kişisi de olabilir, iktidar, din, etnisite, eşcinsellik ve benzeri hususlar da olabilir. “Mayınlı araziye girilmez” söylemini “neme lazımcı” renksizlikle öpüştürerek bu meslek yapılmaz, yapılmamalı. Şüphesiz, tenzih edilmesi gereken pek çok gazetecimiz var. Ancak amatör bir köşe yazarı olarak kimse bana bu konuda hiçbir sorun olmadığını söylemesin. Enseyi karartmayalım Olgun demokrasilerde çoğunluğu elde eden siyasi partiler, esasında azınlıkta kalanların en temel güvencesidir. Demokrasi, çoğunluğun her istediğine göre bir toplum ve yönetim biçimlemesi değildir. Çağımızda temel insan hakları, asla bir “oy meselesi” değildir. Bu sebeple demokratik kültürün yerleştiği toplumlarda temel haklara saygı, tıpkı “su içer gibi” içlere sindirilir. Ben Türkiye’yi yönetenlerin bu anlayışta olduğunu düşünenlerdenim. Münferit kötü örneklerin, yalpalamaların, zaman zaman kafa karışıklığı yaratan eylem ve söylemlerin bu genel yaklaşımı, aşırı kötümser olmamıza sebep olacak şekilde tehdit etmediğini görüyorum. Bardağın boş tarafı üzerinden iç karartıcı yaklaşımlarla “kötü bir Türkiye” portresi çizmek, ülkenin geçmişine baktığınızda realiteyi yansıtmıyor. Yaşanan bazı “hamlıkların” hepimiz farkındayız. Bunlar zamanla giderek azalır. “Denizler durulmuyor, dalgalanmadan”. Bakın, askeri vesayet büyük ölçüde bitti, Kürtlere geçmişte yapılan haksızlıkları telafi etmeye çalışıyoruz. Avrupa Birliği önemimizi giderek daha fazla idrak ediyor. Medyanın üzerinde bir baskı hissedilse de, herkes yine bir biçimde her istediğini yazabiliyor, söylüyor. Yargı da öngörülmeyen tereddüt yaratıcı uygulamalara iktidar dahil herkes karşı çıkıyor, düzeltmeye çalışıyor. Ekonomi siyasi istikrardan güç alıyor ve “tıkırında” gidiyor. Şimdi bu satırlar sonrası pek çok okur, beni “aymazlıkla” suçlayabilir. Bakın hayat 21. yüzyıl pratikleri üzerinden şekilleniyor. Bu dünyada bu işlerin başka türlü olması mümkün değildir. AK Parti’ye oy vermemiş bir seçmen olarak ben bunu böyle görüyor ve “abartılı telaştan” kendimi arındırıyorum.",https://www.hurriyet.com.tr/yazarlar/sitki-sukurer/pisirik-gazetecilik-22667821
Sıtkı Şükürer,Yakışmadı sayın vekil,"Şubat 03, 2013 00:00","CHP’de ulusalcılar Birgül Ayman Güler’in bir meclis konuşmasıyla yine gündeme oturdu. Ulusalcılara kızabilirsiniz ya da haklı görebilirsiniz. Netice de bunlar birikimli insanlar, belirli bir dünya görüşleri var, kendilerini ikna eden bir mantık silsilesi oluşturmuşlar, samimi görüşlerini ifade ediyorlar. Ancak hayat sürekli değişiyor. Dünün doğrusu, bazen bugün eskiyor, yetersiz kalıyor. Bu ülke 19. yüzyıl sonlarında tüm dünyada yükselen milliyetçilik akımlarından etkilendi. O dönemin koşullarında, adeta başka türlü şekillenmesi mümkün değildi. Cumhuriyet bir devrimdi. Her devrim gibi kapsamlı bir yeniden biçimlendirmeydi. İmparatorluk bakiyesi topraklarımız bambaşka bir ülke tasavvuruna göre, gücün gölgesinde yeniden tanımlandı. Ancak toplumların değerleri binlerce yılın birikimidir. Hiçbir devrim bu özellikleri yok edemez, en fazla bastırır, kuytuya iter. Türkiye’de de, tüm dünyaya paralel milliyetçi akımlar zamanla güç kaybetti. Demokratikleşmeyle birlikte tarih kaldığı yerden, yeniden, terkibine ulusalcılık deneyimini de dahil ederek yürümeye başladı. Toplumun münevverlerinden bu aşamada beklenen, sadece 100 yıllık bir perspektiften değil, çok daha gerilere giderek bugünün gerçeğini aramalarıdır. Bugünün dünyası daha insan odaklı olma durumundadır. İnsanların mutluluğu, alışkanlıkları ve geleneklerinden beslenen, herkesin birbirine saygı gösterdiği bir çerçeve üzerinde şekilleniyor. Türkiye artık bir “tahammül” ülkesi olmamalı. İnsanların farklı olma talepleri bir “zorla kabullenme”, bir “yenilmişlik duygusu” üzerinden inşa edilmemeli. Türkiye aynı zamanda bir “husumet” ülkesi de olmamalı. İktidarın yeni sahiplerinin bir “hesaplaşma” algısını toplumun bazı kesimlerinin üzerinde silemediği de bir vaka. Yanı sıra, CHP’nin ulusalcı kanadında uçveren “demode” anlayışlarının da kendini revize etmesinin zamanı geldi, geçiyor. Herkes ülkesini seviyor, herkes ülkesi için en iyisini istiyor. Tüm mesele düşüncelerimizin ne ölçüde çağı temsil ettiği, herkesi kavradığı, eşit hissettirdiğidir. Türk kimliğinin Kürt kimliği üzerinde oluşturduğu adil olmayan pozisyon bugünün dünyasında doğal olarak güç kaybedecektir. Bu güç kaybı, evrensel insani kriterlerde “mağduriyet” olarak değerlendirilmez. Bu ülke her şeye rağmen demokratikleşiyor. Köşeli, sekter uygulamalar 21. yüzyıl değerlerinin dayatması ile törpüleniyor, giderek normale eviriliyor. Bu ülkenin seçenek ağırlığını taşıyan demokratik çeşitliliğe ihtiyacı var. Toplumun CHP’den isteği budur. Marjinal algılar yaratan bir söylem, tüm demokrasiye zarar veriyor, makul zihinlerde hayal kırıklıklarını artırıyor. Cimbom nereye? Futbol bir endüstri. Özünde bir eğlence ve gösteri dünyası. Kitlelerin ilgisinin her geçen gün arttığı sosyal bir fenomen. Buralarda sadece başarılı olanlara hayat var. Kazanansanız, izleyeniniz de artıyor, taraftarlarınız ve geliriniz de. Galatasaray futbol takımı Sneijder ve Drogba transferleriyle bu büyülü dünyada rakiplerine göre ön aldı. “Pahalıydı, gereksizdi” gibi tartışmalara hiç girmemek gerekir. Süper lig, özellikle de Şampiyonlar ligi en iyilerle mücadele ettiğinizde başarı şansı tanıyor. Şüphesiz yine altyapınız olsun, yeteneklere yatırım yapın ama kulübünüzü bunlarla sınırlı tutamazsınız. Sizin takımınızda oynayacak onbir, 7 milyarlık dünya nüfusunun en yeteneklilerinden devşirilmeli. Zira bu dünya böyle bir dünya. Bu dünyada “ülkenin parası gidiyor, sporcularının önü kesiliyor” gibi dar ufuklu ve aşırı milliyetçi triplere yer yoktur. Kaldı ki başarılı kulüplerin elde edeceği gelirlerden futbol alt yapısına yatırım yapmaları ekonomik rasyonelliğin doğal gereğidir. Buralardan sivrileni kendine alırsın, yetersiz görürsen satarsın. Ancak bunlar ikincil faaliyetlerdir. Ana takımın radarı tüm dünyadır ve bedelini ödeyebildiklerin bünyeye katılır. Bir Galatasaraylı olarak kulüp yönetiminin bu vizyona sahip olması bana büyük keyif veriyor. Fenerbahçe ve Beşiktaş’ın da mukabil ataklarını heyecanla bekliyoruz. Mamafih, Fenerbahçe Kulübü “bit pazarına nur yağdırma” stratejisini tercih etmiş bir görüntü veriyor. Gidişattan anladığımız kadarıyla Rıdvan Dilmen’den Selim Soydan’a, herhalde çok kişinin içi kıpır kıpır olmaya başlamıştır. Umarım bu eğilim “Şenol-Birol-Gol” seviyesine gelmez.",https://www.hurriyet.com.tr/yazarlar/sitki-sukurer/yakismadi-sayin-vekil-22506683
Sıtkı Şükürer,İzmir potansiyellerin sembolüdür,"Mart 24, 2013 00:00","“İzmir neyin sembolü” başlıklı yazımız hafta boyunca çok tartışıldı. Karşı çıkanlar olduğu gibi beğendiğini ifade eden çok sayıda okur oldu. Karşı çıkan bazı okurlar, uzun uzun mailler yazarak neden farklı düşündüklerini belirtmişler. İnanın bu çok hoş bir şey. Demokrasi neden çok önemli, bu vesileyle daha bir hissediyorsunuz. Yalnız bazı okurlara küçük bir sitemim var. Lütfen katılmadığınız fikirleri savunurken meseleyi kişiselleştirmeyin. Hakaret bizlerin tercih edeceği bir düzey olmamalı. Yazıya gelince... Yazının ana fikri, esasında hiç bilinmedik bir savı ifade etmiyor. Ülkemize çok şey katmış Cumhuriyetimiz, başlangıcından itibaren ideolojik bir forma sahipti. Tek parti döneminden, askeri ihtilal dönemlerine kadar hepimiz bu etki altında yaşadık. İzmir göçmen kenti olduğu için bu etkiye en açık yapıydı. Şimdilerde farklı bir Türkiye var. İzmir değişen Türkiye koşullarında ülke geneline ağırlığını koyabilecek, onu yönlendirebilecek bir ağırlığa maalesef sahip değil. Yazıda, ulaşmak istediğim amaç, kentimin insanlarının silkinmesinin zamanının geldiğini hatırlatmaktı. Cumhuriyet, bireyselleşmeye, diğer deyişle evrensel demokrasiye gidişin en önemli “ara durağı” olan “laiklik” kalitesinin insanlarımıza kazandırılmasında en fazla İzmir’de başarılı olmuştur. Bırakın diğerlerini, sadece bu özellik bile gelecek Türkiye inşasında İzmir’in, İzmirli’nin vazgeçilmez önemini gösterir. Oysa İzmir böylesi bir tutum sergileyemiyor. Kendini, mağdur, mazlum hissediyor. Tüm Türkiye’yi peşinden sürükleyecek alternatif yaklaşımları yeşertemiyor. Bu ülkede neden çağdaş bir sosyal demokrat anlayış yok, neden özgürlükçü demokrat merkez partiler oluşamıyor? İzmir neden böylesi bir taban baskısı yaratmıyor? Neden, gelişmeleri endişeli bir gözle izliyor görüntüsü veriyor? Yazı, işte bu sorulara cevap aramaya çalışıyordu. Benim naif İzmirlimi, biraz da provokatif kelimelerle 21. yüzyıl gerçekleri üzerinden silkinmeye ve sazı eline almaya davet ediyordu. Bakınız, tekrar vurguluyorum. Bu kentin yakın tarihi geçmişine dair ifadelerim bir tez falan değil. Son dönemlerde Alev Alatlı’dan, Murat Belge’ye, hatta pek çok önemli gazeteciye kadar herkesin işlediği konular... Tamam, artık geçmişe saplanmayalım. Ama geleceğe yönelik de tüm ülkeyi kavrayacak ve Atatürk’ün final tasavvuruna uygun çağdaş Türkiye için “itici motor” rolünü üstlenmeye gayret edelim. Kimdik, neydik, ne olduk, ne olacağız, tüm bu soruları soralım, özeleştiri gerekiyorsa acıtma pahasına yapalım, endişe ve tereddütler üzerinden kendimizi ifade etmekten vazgeçelim. İzmir neyin sembolü sorusuna cevap arıyorsak eğer, kendinin farkına vardığı ölçüde tüm bu potansiyellerin sembolüdür. Daha ötesi, yandaki yazıdadır. Demek istedim ki İzmir’in birçok rengi var. Bu renkleri yaratan da bizim insanlarımız, İzmirliler... İzmir’i hissedenler, İzmir’i içinde yaşayanlar... Çok örnek verebilirim. Esasında hepimiz kendi çapında “yaralı kuşlarız...” Bunları hatırlatmak, ima etmek, İzmirlileri yargılamak, hele hele hakaret etmek hiç değildir. Onların, kimi bastırılmış hüzünlerine sahiplenmek, paylaşmaya çabalamaktır. Pek tabii, bu neviden dertlenmelerimiz sadece İzmir’in sorunları değil. Bazılarının kökenleri ise yüzyıllarca önceye dayanıyor. “Artık geleceğe bakmalıyız” derken yanlışlardaki ısrardan da vazgeçme gereğine işaret etmek istedim. 21. yüzyıl Türkiye hayalimiz, demokrasinin içselleştirildiği, empatinin hayatımızın her alanına girdiği, bir mutluluklar ülkesine dairdir. Meselelere insan odaklı bakabilme olgunluğuna ulaşabilmek için, evvelemirde geçmişin özeleştirisine yapabilme yürekliliğinde olmamız, fikir namusundan taviz vermememiz ve vicdanlı olmamız gerekiyor.",https://www.hurriyet.com.tr/yazarlar/sitki-sukurer/izmir-potansiyellerin-semboludur-22882437
Sıtkı Şükürer,Aziz başkan elinizi taşın altına koyun lütfen,"Mart 03, 2013 00:00","Devlet Abdullah Öcalan’la görüşüyor. BDP aktif rol alıyor, yasal düzenlemeler yapılıyor. Tüm gayret 30 yıldır kanayan bir yarayı çözümlemeye çalışmak. Şüphesiz bu zor bir süreç... Hükümet fedakarca bir politik risk alıyor. Başbakan şahsi karizmasıyla kendi partisinden aykırı seslerin çıkmasını önlüyor. MHP, kendi iç tutarlılığı yönünden doğal olarak izlenen yönteme karşı çıkıyor. Ancak onlar da bu meselenin mutlaka çözülmesi gereğinin farkındalar. Bu sebeple muhalefetlerini demokratik bir tavırla sadece “sert söylem” düzeyinde tutuyorlar. CHP, her konuda olduğu gibi bu konuda da kafa karışıklığı yaratan bir çizgi tutturmuş gidiyor. Kılıçdaroğlu destek verdiklerini söylüyor, ancak Başbakan’ın hangi anlamda söylediği açık olan bir hususta, Rizeliler üzerinden milliyetçi duyguları tahrik etmeyi politik tenezzülüne dahil ediyor. Bakınız, CHP, MHP gibi bir parti olsa Birgül Aymar Güler’den Süheyl Batum’a katı ulusalcı söylemlere bir itirazımız olmaz. Ancak bu parti sosyal demokrat olduğunu iddia ediyor. Sosyal demokratlar hiç şüphe yok ki çok daha fazla “insan odaklı” olma durumundadır. Demode tutumların paslı fikirleri ile “ürkütücü” izlenimler uyandırmak yerine, güler yüzlü sol anlayışıyla tüm toplumu kucaklamaları gerekirken, adeta “akıl tutulması” denilebilecek bir katılıkta vecibelerini yerine getirmekten kaçınıyorlar. Hani sussalar, seslerini çıkarmasalar, sürece pasif destek verseler, en fazla “ayıp ediyorlar” der, eleştirimizi orada bırakırız. Ama durum böyle değil. Süreci provoke etmeye çalışıyorlar. O zaman, “partinin ulusalcı kanadı neden kendi partilerini kurmuyor” sorusu akla geliyor. Gitsinler, bu söylemleri o çatı altında yapsınlar biz de saygı duyalım. Hem solcu, hem ulusalcı olduğunuzu iddia ettiğinizde bu karışık çizgi sizi tek parti döneminin Baas’çı zihniyetine getirir ki, Türkiye artık o iskeleden çoktan ayrılmıştır. Bu kafa CHP’yi yüzde 20’lerin altına iter. Zaten ellerinde CHP gibi bir marka olmasa, AK Parti’ye alternatif yeni bir kurumsal kimliğin oluşturulması çok güçlük arzetmese, inanın bu partiye “sıkışmış seçmen”, çoktan bu parçalı yapıyı tarihin çöplüğüne gönderecek. Kısa dönemde yapacak bir şey yok. Ne diyelim, Türkiye halkından ümit kesilmez. Aziz Başkan elinizi taşın altına koyun lütfen Toplumsal barış sürecinde tüm duyarlı kesimler İzmir’e de bir fonksiyon yüklemeye çalışıyor. İzmir toplumsal barış için çok önemli. Ülkenin batısını temsil ediyor, simgesel bir ağırlık taşıyor. Buralardan oluşacak bir katkı, “artık önümüze bakalım” diyen bir “zeytin dalı”, inanın olağanüstü bir “yumuşatıcı” etki yaratacaktır. İzmir bu katkıyı sivil toplum kuruluşları vasıtasıyla yapabilir. Esasında yapmalıdır da. Ama seçilmiş belediye başkanı eliyle, net, kararlı, cesur bir tavır üretilebilirse, tarihe karşı bir sorumluluk yerine getirilmiş olacaktır. Aziz Kocaoğlu’nun doygun ve bilge kişiliğinden böylesi bir inisiyatifi, ben açıkça bekliyorum. Başkan, tutumlarında bu işaretleri veriyor, Kürtçe Hamlet’in İzmir sunumunda Osman Baydemir’i ağırlaması, “Diyarbakır’da zeybek oynarız” söylemi, bu olgunluğun açık sinyalleridir. Beklediğimiz, Sayın Başkan’ın daha aktif bir rol üstlenmesidir. Bu çaba hem partisine, hem de bu ülkeye müthiş katkı sağlayacaktır. Kim ne derse desin, bugün İzmir Büyükşehir Belediye Başkanlığı, CHP’inin elindeki en önemli kamu postudur. Bu postun seçilmiş başkanının parti politikalarının oluşturulmasında belirleyici ağırlık taşıması icap eder. Belki de tevazudan ve parti terbiyesinden kaynaklanan anlayış maalesef CHP’de boşluk yaratıyor ve meydanı “kifayetsizlere” bırakıyor. Aziz bey, bir yerlerden başlayın ve ilk adımı bir sosyal demokrata yakışacak şekilde Kürt meselesinde, “CHP sazını” elinize alarak başlayın lütfen. Fenerbahçe sen çok yaşa Fenerbahçe tam bir fenomen kulüp. “Keskin sirke küpüne zarar verir” derler, sanki bu deyim onlar için söylenmiş. Her şeyleri uçlarda yaşamak isteyen bir anlayışları var. Bu halleriyle spor dünyamıza büyük renk katıyorlar. Fenerbahçe şüphesiz geçmişte diğer kulüplerimizden bu denli ayrışmamıştı. Ancak Aziz Yıldırım’la başlayan süreç, biraz da onun kişiliğinin etkisiyle, kulübü bir stres küpüne dönüştürdü. Futbolcusundan taraftarına konu Fenerbahçe olunca pek çoğunun yüz kimyaları bile değişiyor. Açıkça bir Galatasaraylı olarak bu durum bana eğlenceli geliyor. Hani diyelim bir “hak tespiti” icap etse ve bunu para atışıyla yapmayı kararlaştırsak, biliyorum ki Fenerbahçeli dostlar “yazı gelirse ben kazanırım, tura gelirse sen kaybedersin” derler ve işin enteresanı, bu mantık onlara pek bir makul gelir, en ufak rahatsızlık duymazlar. “Acı”lardan beslenmeleri de, nasıl beceriyorlarsa en takdire şayan huyları. Galiba bu dünyada Fenerbahçeli olmak varmış! OYUN BOZANLAR Bugünkü ülke entelisiyasını temsil eden kişiler, genelde ya sol kültürden ya Ülkü Ocaklarından yada İslamcı geleneklerden gelmişlerdir. Bu kişilerin halihazırdaki kimlikleri “Liberal Demokrat”dır. Türkiye’nin demokratikleşmesi ve onun bir türevi olan Kürt meselesinin çözümünde Liberal Demokratlar çok ciddi zihinsel katkı koydular. Hemen hepsi yeni anayasanın “Türkiye Cumhuriyeti Vatandaşlığı” temelinde belirlenmesinde mutabıktı. Şimdilerde, yaşanan çözüm sürecinde Ak Parti’de bu anlayışı sahiplendi. Yani işler kuvve’den fiile dönmek üzereyken, bir anda bu değerli zevatın bir kısmı yan çizmeye başladı. Şayet, yeni anayasada Türk Kimliği yer almaz ise düzenlemenin şeytanın bile aklına gelemeyecek sakıncalar yaratacağını, sayıp dökmeye başladılar. İyi de, bir; aklınız nerede idi. İki; önerdiğiniz daha iyi bir çözüm var mı? Esasına bakarsınız bu “vazcayan” sesler sanki kendi “kök referanslarından” kurtulamayanlar. Neticede her liberal demokrat “kürkçü dükkanına” dönecekse, biz bu işten ne anladık, bilemiyorum. YAKIŞMADI BDP Diğer bir oyunbozanda BDP eş başkanı Selahattin Demirtaş. “Biz” diyor mealen; “etle tırnak değiliz, iki ayrı onurlu ve eşit ulusuz. Türk Milliyetçiliği, sanki ikinci plana alırken esas amaç Kürt Kimliğini önemsizleştirme çabasıdır. Türk kimliği vardır tıpkı Kürt kimliği gibi”. Eyvah ki eyvah. Bakınız bu ülkenin kimlik itibariyle mağdurları sadece Kürtlerden ibaret değildir. Ermeni, Yahudi, Rum, Süryani’yi saymıyorum. Onlar büyük ölçüde tarih oldu. Laz’ı, Boşnak’ı, Arnavut’u, Pomak’ı, Çerkez’i, Gürcü’sü, Arap’ı, Tatar’ı… Yani Türk kültürel kimliğine, şu an itibariyle itiraz etmeyenleri, Ulusalcılık ideolojisi adına gönüllü asimilasyona tabi tutulanları, Alevi’yi, Çingene’yi ve dahi benzerlerini, özetle cümle alem mağdurları, Silikleştirip, hadiseyi salt Türk-Kürt ikilemine indirgediğinde, Bunun adı, bir başka tür kurnazlıklar, ayıp etmektir, çıktığın veya çıkacağın kuyunun dertlerine yabancılaşmaktır. Yakışmadı Selahattin Demirtaş.",https://www.hurriyet.com.tr/yazarlar/sitki-sukurer/aziz-baskan-elinizi-tasin-altina-koyun-lutfen-22724180
Sıtkı Şükürer,EXPO vaziyetleri,"Şubat 10, 2013 00:00","Bakınız, her ne kadar EXPO meselesine İzmir kamuoyu etkin bir şekilde dahil edilmemişse de insanların yüzeysel kanaati odur ki, biz bu defa EXPO’yu kazanacağız. Değil mi ki EXPO 2015’i, ilk defa müracaat etmemize rağmen Milano’ya kılpayı kaybettik, bu sefer tecrübeli halimizle rahatlıkla ipi göğüsleriz. Maalesef kazın ayağı öyle değil gibi gözüküyor. Zira EXPO 2020 şartları bir öncekinden çok daha değişik. Her şeyden önce bu defa yarışma derin bir ekonomik kriz ortamında yapılmıyor. Yanı sıra aday şehir sayısı 5 ve her biri birbirinden iddialı. Dubai daha şimdiden oy verecek delegeleri hediye yağmuruna tutmaya başladı bile. Ayrıca bir hususu belirtmek gerekir. Beş aday şehir her biri itibariyle özel müşteriye sahip. Brezilya Güney Amerika’nın, Birleşik Arap Emirlikleri Müslüman ülkelerin, Rusya eski Sovyet ülkelerinin, Tayland Güneydoğu Asya ülkelerinin oylarını alacak gibi gözüküyor. Bizim doğrudan dayandığımız bir blok yok gibi. Ha, ortalıkta dolaşan efsaneye itibar edeceksek, yurtdışındaki ‘Cemaat okulları’ ve sayın Başbakan tüm işini gücünü bırakıp bu işi bize kotaracak. Şüphesiz bu faktörleri yok sayamayız. Ama sadece bunlara bel bağlamayı takdirlerinize bırakıyorum. Diyeceksiniz İzmir kadrosu çalışmıyor mu? O cephe de ayrı bir alem. Sayın vali adeta tek kişilik ordu gibi gayret gösteriyor. Ancak Yönlendirme Kurulu dahil İzmir STK’larının katkı imkanı bulamamaktan şikayetçi olduğunu biliyoruz. Büyükşehir Belediyesi’nin de motivasyonunun eksik göründüğü aşikar. Sanki meseleyi merkezi hükümete bırakmış izlenimi veriyorlar. Son olarak belirtelim ki, bize en büyük fayda sanki Avrupa ülkelerinden gelecek gibi. Zira 2015 oylamasında Avrupa’dan çok ciddi oy çıkmıştı. Bizce en önemli mesele ilk turda elenmemek. Biliyorsunuz, sistem en az oy alanın elenmesi ve kalanlarla tekrar oylama esasında göre çalışıyor. Hani Dubai veya Rusya elenirse sanki bizim şansımız artacak gibi. Bu arada şunu unutmayalım. 2020 Olimpiyatları’nın oylaması EXPO’dan önce yapılacak. Şayet İstanbul kazanırsa EXPO İzmir şansımız çok düşecektir. Ama her şeye rağmen ben çok ümitli olmadığımı tekrar belirtmek istiyorum. Devletin en üst kademelerinin de farklı düşünmediklerini hissediyorum. ARTIK BAHAR GELSİN Hepsi Allah’ın günleri ama, kim ne derse desin sevmem mümkün değildir aralık ve ocak aylarını. Günlerin kısalığı, havaların soğukluğu, işin gücün azami tempoya ulaşması, para kazanmanın zorlukları… Hepsi bir arada kendinizi mutlu hissetmeniz için sebeplerinizi azaltıyor. Tabiat da bilirmiş gibi o hınzır ve acımasız yüzünü bu mevsimde fütursuzca gösteriyor. Tüm zayıf halkaları sanki bir bir ayıklanıyor. Duyduğumuz her vefat haberi, artık bitsin isyanına getiriyor hepimizi. “Şu cemreler” lütfen bir an önce düşün. DEVLETİMİZ ETNİK KÖR MÜ ? Ulusalcılar ısrarla cumhuriyetimizin başlangıçtan itibaren, ülkedeki dini ve etnik kimliklere ayrımcı yaklaşmadıklarını ifade eder. Deniz Baykal “Devlet etnik kördür” diye tarifler bu anlayışı. Resmi söylem, cumhuriyetin “kaynaşmış, sınıfsız, imtiyazsız bir toplum” oluşturduğunu iddia etmiştir. Bu ülkede yaşayan tüm insanları, anladıkları anlamıyla tek bir potada eritmek için kullandıkları kapsayıcı kavram Türk’dür. Türk kavramı bütün alt kimlikleri kavrayan, herhangi bir etnisiteyi ve mezhebi öncelemeyem bir “kültürel kod” şeklinde tanımlanmıştır. Ancak realite geçmişten bugüne böyle tecelli etmemiştir. Cumhuriyet, bu kimliği itirazsız kabul eden, Türkçe konuşan ve Sünni mezhebine mensup insanları ideolojik tarifinin imtiyazlısı kılmıştır. İstiklal marşımız “kahraman ırk”a vurgu yapar, Yargıtay’ımız azınlıkları “yabancı” diye nitelendirir, derin devlet 6-7 Eylül’ü tezgahlar, Türk Dil ve Tarih kurumları bu uğurda kendilerini helak eder, Askeriye’de Kürtlerin esasında “dağ Türk’ü” oldukları anlatılır, cem evleri asla ibadethane değildir, Etem belki haindir ama mutlaka Çerkez olduğu tarih kitaplarında yer alır. Anayasamızda Kürdün adı yoktur… Böylesi yüzlerce, binlerce örnek verilebilir. Neticede Devletin bu ağır empozesine karşı çıkmayan, çerçeveyi kabullenen, örtülü bile olsa kendini belli etmemeye çalışan her farklı kimlik, temkin elden bırakılmadan, “makbul vatandaş” statüsüne sahip olabilmiştir. Herkesi hizaya sokan bu anlayış, oluşturduğu fiili durum sonrasında “bizim devletimiz etnik kördür”, diyebilmiştir. Şimdi pandora kutusu açılmış gözüküyor. Beklenen, tarihi yanlışların demokratik olgunlukla tasfiyesi. Ancak mağdur diye bellediklerimizin bazı lafları da, Sırrı Sakık gibileri kastediyorum, hepimizin kanını donduruyor, moralleri yerle bir ediyor.",https://www.hurriyet.com.tr/yazarlar/sitki-sukurer/expo-vaziyetleri-22561415
Sıtkı Şükürer,Siyaset heyecanlanıyor,"Ocak 27, 2013 00:00","Makro siyaset Kürt meselesine kitlenmişken başkanlık tartışmaları sanki ikinci plana düştü. Sayın Başbakan’ın bu iddiadan vazgeçeceğini zannetmiyoruz. Esasında bu iki proje birbiriyle ilintili. Başkanlık sistemi, neticede bir anayasal düzenleme gerektiriyor. Kürt meselesi de aynı şekilde, en azından vatandaşlık tanımı itibariyle yeni bir anayasal tarif icap ettiriyor. Hal böyle olunca bu iki unsuru da içeren anayasal paket meclise geldiğinde BDP’nin desteğiyle 336 sınırı aşılabilir ve 367 sayısı bulunamasa bile referandumun önü açılmış olur. Referandum, son yaşanan örnekte olduğu gibi, paketin tamamına yönelik tek bir “evet-hayır” ikilemine indirgeniyor. Dolayısıyla Kürt oylarının ve AK Parti’nin kemik oylarıyla yüzde 50 sınırının aşılacağı hesabı yapılabilir. Şüphesiz siyasette mantık matematiksel işlemez. Ancak şu andaki fotoğraftan hareketle bu senaryonun işlememesi için bir neden görmüyorum. Kesin olan bir şey var ki, takip eden iki yılda üç seçim yaşayacak olmamız, her yönden müthiş satranç hamlelerine tanık olmamızı sağlayacak. Sayın Başbakan tüm bu süreçleri planlarken eş zamanlı olarak Sayın Abdullah Gül’den Cemaat’e, herhangi bir çatlamaya da meydan vermiyor olması lazım. Siyaset her yönüyle heyecanlı bir döneme giriyor. Pargalı da öldüğüne göre kendisine rakip olacak pek bir dizi kalmayacağı söylenebilir. TÜSİAD’da yeni dönem İş dünyasının en büyük oyuncuları İstanbul’da. Müsaadenizle bu sonucun geçmişine kısaca göz atalım: Hepimizin bildiği gibi, cumhuriyetle birlikte bir milli burjuvazinin oluşturulması hedeflenmişti. Büyük ölçüde “ithal ikamesi” politikalarla yeni ve zengin bir sınıf yaratıldı. Ancak belirli bir noktadan sonra tıkanmaya başlayan ülke, ekonomik olarak da dışa açılmaya mecburdu. 1980’li yıllarda Özal’la başlayan süreç, Gümrük Birliği ile yeni bir ivme kazandı. Bu, her kesim yönünden bir değişim talebine muhatap olmak demekti. İstanbul burjuvazisi, bir-iki yalpalamaya rağmen, bu değişimi iyi algıladı. Sözcüleri konumunda bulunan TÜSİAD, bir süre sonra bu yeni vizyonun bayraktarlığını yapar hale geldi. Rekabetten ürkmeyen, Avrupa Birliği’ni savunan bu anlayış, o andaki merkez sağ iktidarlarla uyum sorunu yaşamadı. Dış açılma sadece bir ekonomik süreç değildi kuşkusuz. Giderek artan globalleşme, beraberinde demokratikleşmeyi de gerektiriyordu. Ülke zenginleşiyor, Anadolu’da yeni bir zengin sınıf doğuyor, yepyeni siyaset anlayışları tomurcuklanıyordu. İşte bu noktada, 1980’lerdeki değişimi ıskalamayan İstanbul burjuvazisi, bu yeni değişimi tam kavrayamadı, AK Parti ile arasına makul sınırları zorlayan bir mesafe koydu. Oysa yeni iktidarın ekonomik vizyonu, bırakın batı dünyasını, Afrika’dan, Asya’ya, tarihi ortak paydaları da kullanarak çok daha yayılmacıydı. Onlar “mülkün” büyük ortağı olduklarının farkındaydı ve ekonomiden siyasete, ülke koordinasyonunda kendi disiplinlerine uyum talep ediyorlardı. TÜSİAD’dan merkez medyanın güçlü kalemlerine bu gelişmelere ihtiyatla yaklaşıldı. Hal böyle olunca “çekişmeci” bir ortam oluştu. Bu ani değişikliğin getirdiği kafa karışıklığı kimi eylem ve söylemlere ve fakat açık olarak vücut dillerinde yansıyordu. Bugün bu sorun hala tam olarak aşılabilmiş değil. Son TÜSİAD genel kurulunda eski Başkan Ümit Boyner’in konuşmasında üstü örtülü bir kategorize etme anlayışı, “biz ve onlar”, “biat edenler, etmeyenler” yaklaşımının izleri görülüyor. Aslında her demokrat kafanın rahatlıkla imza atacağı laflar söyleniyor ama satır arası rahatsızlığın, bir kabullenme zorluğunun yaşandığını hissediyorsunuz. Oysa artık “cin şişeden çıktı”. Artık farklı bir Türkiye’deyiz. “Kendim dışarıda, aklım içeride” halleri sadece şarkı sözlerinde var. Herkez birbirine muhtaç, yanısıra karşılıklı tedirginliklerin aşılması ve yerini samimi duygulara terk etmesi zamanı geldi, geçiyor. TÜSİAD’ın yeni yönetim kurulu kompozisyonuna baktığımızda bu sıkıntıyı aşma kaygısını gözlüyoruz. Bakalım, fiiliyat nasıl tecelli edecek?",https://www.hurriyet.com.tr/yazarlar/sitki-sukurer/siyaset-heyecanlaniyor-22452579
Sıtkı Şükürer,Arılar bal yapmalı,"Ocak 05, 2013 15:10","Maalesef “yok böyle bir dünya”. En son patırtı İnciraltı EXPO alanında ve Cennetçeşme’de koptu. Haklılık, haksızlık tartışmalarına girmeden, vatandaş olarak beklentimiz İzmir’e yönelik hizmetlerde aksama yaşanmamasıdır. Belediye, merkezi hükümetin bir güç olduğunu, kendi asli görevleri de dahil olmak üzere, siyasi iktidarla uyuma mecbur olduğunu bilmelidir. Aksi takdirde bu işten İzmirli zararlı çıkıyor. CHP’nin bir sonraki seçimi kazanması belki onlar yönünden her şeyden önemli ama İzmirli “neyin neden yapılamadığına” dair ikna edici gerekçeleri duymak yerine icraat istiyor, hizmetin bir biçimde pratiğinin sağlanıp hayatına dahil edilmesini talep ediyor. Büyükşehir Belediyesi, iktidarın sürekli kendisini bloke ettiğinden söz ediyor, onlara boyun eğmemenin yarattığı olumsuzluklar konusunda bizlerden siyasi anlayış bekliyor. İyi de İzmirli’yi de sonuç ilgilendiriyor. Elalem Haliç’i 50 çeşit balık yaşar hale getirdi. Biz hala Körfez’i tam temizleyemedik. Hep bir mağduriyet edebiyatı, hep bir İzmir’i fethine müsaade edilmeyen kale olarak algılatma. Bu ajitasyon artık İzmirli’yi yoruyor. Merak etmeyin, İzmirli seçmen her Türkiye vatandaşı gibi, genele yönelik kanaat oluşturacak kapasitededir. Sizin “elimiz kolumuz bağlı” söylemlerinize ihtiyacı yoktur, sizden verdiği oyun karşılığı, hizmet ve icraat beklemektedir. Yerel yöneticiler gerekirse Ankara’nın kapısında yatmalı ve sonuç odaklı olmalıdır. İçtikleri kan onların olsun bizi “kızılcık şerbeti” ilgilendiriyor zira. Tüm 80’li, 90’lı yıllar boyunca İzmir iş dünyasına musallat olan “ağlaşma kültürü”, 10 yıldır Büyükşehir Belediyesi’ne de sirayet etti. Lütfen bu anlayışınızla bizleri esir almaktan vazgeçin.� İktidar partisine bir şey demiyorum. Belediyeye dair yarattıkları her sıkıntı esasında İzmirli seçmenin gönlünden onlara ilişkin bir yaprak koparıyor. 2013 çözüm yılı olmaz 2013 yılının en önemli gündem maddesi yine Kürt sorunu olmaya devam edecektir. 2012 yılında 1000 kişinin üstünde bu ülke vatandaşı hayatını kaybetmiştir. Korkunç bir trajedi yaşıyoruz. Akan kan mutlaka durdurulmalıdır. Hükümetin bu konuda kararlı olduğu anlaşılıyor. Son “İmralı” açılımını önemsiyorum. Türkiye’nin çok önemli bir çoğunluğunun bu sorunun çözülmesini istediğine inanıyorum. Başbakan bu meseleyi çözerse, siyaseten de çok ciddi karşılığını bulacaktır. Tüm toplum olarak çekilen acıları, ödenen bedelleri biliyoruz. Şehit ailelerini hissetmemek mümkün değil. Ne var ki bu iş böyle gidemez, gitmemeli. Toplumun kanaat önderleri, başta Kürt aydınları olmak üzere makul ve sağduyulu bir çerçevede barışın temin edileceğine ısrarla işaret ediyor. Herkesin eşit yurttaş olduğunu, hiçbir tartışmaya izin vermeyen bir açıklıkta vurgulayan adem-i merkeziyetçi bir yeni anayasa, ulaşılması güç olmayan bir rahatlatıcı formül olarak önümüzde duruyor. Geçmişten bugüne her yönüyle iç içe geçmiş Anadolu halklarının içlerinden taşan arzunun birlikte, bir arada yaşamak olduğunu görmek için kahin olmaya gerek yok. İşte bu duyguya olan inancımız sebebiyle, oluşmuş derin yaraların sarılacağına dair kuşku duymamak gerekiyor. Çözüm çabalarının siyaseten malzeme yapılmamasını temenni ediyoruz. Kanayan yara üzerinden kutuplaştırıcı yaklaşımlar getirmek çok kolaydır ama bu tutumlar sadece çözümsüzlük ve yeni acılar vaat ediyor. Artık 21. yüzyıldayız. Her farklılık sahiplerinin hakkı, her kültür esasında “biz”, tüm Türkiye “hepimiziz”. Adil Müftüoğlu İzmir’de sayıları hiç de azımsanmayacak “lezzet avcıları” vardır. Onların ‘Kabe’sidir Adil Usta’nın Uğur Lokantası. Asırlık tatlarıyla, tencere yemeğinde ayda birkaç kez bir paratoner gibi çeker “mecnun” müşterilerini. “İstanbul’un Abdullah Ağa Lokantası varsa bizim de Adil Ustamız var” tiradını defalarca tekrarlamışlığım vardır. Adil Ustamız geçen hafta vefat etti. Çok şükür ki onunla bir dönem kapanmadı. Oğlu Mithat bir süredir direksiyondaydı. Böylesi yerler kuşaktan kuşağa geçtikçe daha kıymetleniyor. Ancak o, mekanın kurucu büyüğü olarak hafızalarından silinmeyecek. Nur içinde yat Adil Usta.",https://www.hurriyet.com.tr/yazarlar/sitki-sukurer/arilar-bal-yapmali-22299329
Sıtkı Şükürer,Türkiye Cumhuriyeti vatandaşıyız,"Ocak 13, 2013 00:00","Uzlaşmak, herkesin bir şeylerden vazgeçtiği bir noktada buluşmaktır. Uzlaşma, aksi durumun daha kötü olacağının idrak edilmesidir. Uzlaşmanın kalıcılığını temin edebilmek için tarafların her birinin bir ölçüde günün sonunda “buruk” kalıyor olması gerek. Gönüllerden geçeni tek taraflı bir anlayışla karşı tarafa kabul ettirmek, “uzlaşma” değil “dayatma” olur. Böylesi bir mutabakata devran değişince yeniden sual açılır ve sorunlu ortama geri dönülür. Kürt meselesinde işte tam böylesi bir süreç yaşanıyor. Toplumun çok büyük bir çoğunluğu artık bu sorunu geride bırakmak ve önüne bakmak istiyor. Parlamentoda bulunan siyasi partiler de bu isteğin farkında. MHP hariç, her siyasi parti büyük ölçüde esniyor ve ulusal bütünlüğü bozmadan, ancak kimliklere saygının yasal ve fiili bir çerçeveye oturtulduğu kalıcı bir mutabakat için çaba ve destek vermeye çalışıyor. Bu aşamada MHP’yi anlamaya gayret etmek gerekir. MHP’nin muhalefeti, belki de sonrasında arkasında durulamayacak tavizlerin verilmesine  engel olacak ve bu nedenle “kalıcı çözüme” dolaylı ve tarihi katkı verilmiş olacaktır. Kaldı ki, Türkiye, Sayın Bahçeli’nin tüm genel başkanlığı süresinde kritik hususlarda ne denli basiretli davrandığını bilmektedir. İstesek de, istemesek de dünya değişiyor. Artık 19. yüzyıl anlayışlarıyla 75 milyonluk bir ülkeyi yönetmenin güçlüğü aşikar. Kürtler tüm toplumun homojenleştirilmesi projesinde her şeye rağmen kendi dilleri ve kültürleriyle bir gerçeğimiz olarak içimizde yaşıyordu. Bakınız, anayasamız dahil hiçbir yasal metinde Kürdün “adı yoktur”. Tamam, geçmişi bugünden yargılamayalım ama artık 21. yüzyıldayız. İttihat Terakki ile başlayan cumhuriyetle devam eden dizayn, sindirilmiş kültürler mezarlığına döndürmüştü tüm ülkemizi. Kürtler en göze batan örnek olduğu için bugün ön plana çıkıyor. Hepimiz biliyoruz ki Kürt olmayan herkes etnisik anlamda Türk değil. Bu ülke 36 ayrı kültür ve etnisiteyi barındırıyor. Biz Türkçe konuşan ve yüzde 99’u Müslüman olan insanlar toplumuyuz. Hepimiz bu topraklarda yaşamaktan kıvanç duyuyoruz. Devletimizin adı “Türkiye”. Dünya bizi Türkler olarak biliyor, tanımlıyor. Aynı dili konuşuyoruz. Bu dilin Türkçe olması hiçbir itirazla karşılaşmadan bizi bu üst kimlik üzerinde birleştiriyor. Ancak bu gönüllü kabul, herkesin gerçeği değil. Hiçbirimizin bir diğerine bu tanımı dayatma hakkı yok. Bu konu bir hassasiyet oluşturuyorsa buna saygı temel haklar ve özgürlükler çerçevesinde değerlendirilir. Geriye kalan en az 60 milyon insan Türklüğü bu yumuşatılmış anlamıyla algılıyor ve bu tarifden bahtiyarlık duyuyor. Dolayısıyla mesele katı bir Türk-Kürt cepheleşmesi değil. Ben “Türklerin haysiyeti ne olacak” sualini çok anlamlı bulmuyorum. Kürt meselesi halledilirse bu topraklarda pek çok bastırılmış kültür daha bir özgüvenle kendini ifade etmeye çalışacak. Unutmaya yüz tutmuş değerlerini tekrar yeşertmeye çabalayacak. İnanın, bu kötü bir şey de olmayacak. Farklılıkların bir zenginlik olduğunu ve bütüne güç kattığını hep birlikte göreceğiz. O makul ve nötr tarifiyle “Türkiye Cumhuriyeti Vatandaşlığı” ortak paydamız olacak derinleşen demokrasinin tadıyla daha mutlu insanlar olarak önümüze bakacağız. PAS TUTAN DEMOKRASİ Oda – borsa seçimlerinde iki dönemden fazla seçilmeme kuralını Anayasa Mahkemesi iptal etti. Bakınız bu karar demokrasinin ve hukukun bir zaferi falan değildir. Demokrasiyi tarif edenler, onun insanlık tarihinin bulabildiği “en az sakıncalı” sistem olduğunu belirtirler. İşte o bahse konu sakıncaları dillendirilirken, iktidarken seçime gitmenin, eşit yarışma ortamını muhalefet aleyhine bozduğundan söz edilir. Bu durumu fiiliyatla da gözlersiniz. İktidarın yarattığı “güç illüzyonu” gayrımemnunları sessiz, ortada bulunanları ise iktidara yakınlaştırır. Bu sakınca nedeniyle ABD’de başkan seçilen, bu görevi en fazla iki dönem yapar. Bu bir Anayasa kuralıdır. Aksi durum “demokrasinin paslanmasına” yol açmaktadır zira. Hele konu, özünde bir sivil toplum yöneticiliği olan oda ve borsalara ilişkinse, buralarda başkanlık yapanların kendilerini kurumların adeta “kaderleri” gibi algılatmaları, seçmenleri nezdinde tuhaf bir akıl tutulmasına yol açmakta ve paslanmanın daniskasının örnekleri on yıllar boyu yaşanmaktadır.�",https://www.hurriyet.com.tr/yazarlar/sitki-sukurer/turkiye-cumhuriyeti-vatandasiyiz-22348836
Sıtkı Şükürer,Başkasının projesi mi Türkiye'ninki mi?,"Aralık 09, 2012 00:00","EGE Sanayici ve İşadamları derneği (ESİAD) çok önemli işlere imza atmaya devam ediyor. Genç ve deneyimli Başkan Bülent Akgerman’ın önderliğinde, yetkin yönetim kurulu, geçenlerde doğru bilgilenmeye muhtaç olduğumuz bir konuda Hilton Otel’de bir panel düzenledi. Panelin konusu, “Başkasının Projesi mi, Türkiye’nin tercihleri mi? Arap uyanışı sonrasında Türk Dış Politikası” idi. Sayın başkan bana bin 100 kişiye davetiye çıkardıklarını, ama icabet edenlerin sayısının 100’ü biraz aştığını üzülerek ifade etti. Yani İzmir, biz seni ne yapacağız, kızmayalım, etmeyelim ama işimiz çok zor. Panel tek kelimeyle olağanüstüydü. Panelistler Alphan Manas’ın moderatörlüğünde, Soli Özel, Doç. Dr. Gökhan Bacık ve Prof. Dr. İlhan Uzgel’di. Üç kat milli gelir Değerli hocaların tespitlerinden bir kısmını aşağıda sizlerle paylaşmak istedim. “Türkiye bölgesel güç olacaksa, milli geliri şimdikinin en az üç katı tutarında, yani 2,5 trilyon dolar olması gerekir. Aksi halde, söyleyen ama sonucunu getiremeyen üfürükçü konumuna düşersiniz. Türkiye’nin uluslararası toplumdan bağımsız özel bir ağırlık taşımak istemesi, ona, özellikle Ortadoğu’da mesafe konmasına sebep oluyor. Bugün, altın tepside bölge liderliği olarak sunulan fırsatı Türkiye ve Tayyip Erdoğan değerlendirememiş ve bu rol Mısır ve Mursi’ye kaptırılmıştır. Arap baharı tecrübesi göstermiştir ki, kötü bir devlet, hiç olmamasından daha iyidir. Ortada devlet kalmayınca hakkınızı arayacağınız, güvenliğinizi talep edeceğiniz polis de olmuyor, yargı da. Bu durumda insanlar, ister istemez kendi cemaatlerine kümeleşiyorlar, ortaya etnik ve mezhepsel kutuplaşmalar çıkıyor. Bu durumun sonucu da doğal olarak gerilim ve şiddet oluyor. Teoriyle gerçekler Bugünün dünya konjonktörü gösteriyor ki, Kürtler 1920’li yıllarda kaçırdıkları fırsattan sonra bir ulusal devlet kurabilme şansını yeniden yakalamışlardır. Kuzey Irak’ta otonom bir Kürt Devleti var, Suriye’de PYD devamlı mesafe alıyor, Barzani “artık Kürt, Kürt’le savaşmayacak” diyor. Yani şartlar süratle olgunlaşıyor. Üstelik uluslararası toplumun da bu gelişmelere karşı olduğu söylenemez. Bu durum, bizim Kürt meselemizin sadece bir iç güvenlik sorunu olmadığını ortaya koyuyor. Yani keskin yaklaşımlar, herkesin ikna olduğu ortak bir payda bulunamazsa hiçbir şekilde kalıcı çözüm vaat etmiyor. Milliyetçi söylemler, buralarda çok kişinin kulağına hoş geliyor ama, arzu edilenin tam aksine ülkenin bölünmesine benzin dökme ihtimali de gözden uzak tutulmamalı. Dışişleri Bakanı Davutoğlu, belki vizyoner bir kişi. Ancak hayatın gerçekleri ile teorinin her zaman birbiri ile örtüşmediği ortaya çıkıyor. Her şeyden önce ülke olarak çok güçlü olacaksınız. Kendimizi abarttığımız da, 600 yıllık Osmanlı, 89 yıllık cumhuriyet deneyimini bir kenara koyup radikal eylemlere heves ettiğinizde, sonuçta büyük hasar yaratıyorsunuz. Türkiye kaptırdı Şimdilerde oluşan hasarı onarmak, o aşağılanan Monşer’lere düşmüş durumda. ABD, Ortadoğu için geçmişte oluşturduğu laik–militer yönetimlerin desteklenmesi anlayışından, küreselleşmeye paralel vazgeçince Arap baharı tetiklenmiş oldu. ABD bu defa liberal-İslam anlayışları oluşturmaya ve fakat bu desteği perde gerisinden yönetmeye soyundu. Vitrin için adayı Türkiye idi. Ama agresif politikalarımızla bu rol Mısır’a kaptırıldı. Müslüman Kardeşler Örgütü, uluslararası Sünni bir anlayıştır. Bir ılımlı İslam modelidir. Tartışmadıkları bir ilkeleri vardır. O da herhalde kendi kadroları ile çalışırlar ve yönetim tutumları başkalarına güvenmemek üzerine kuruludur. Devrim üzerine Ülkelerde devrimi, geniş ittifaklarla halk yapabilir. Ama devrim sonrası kim organize ise yönetim o ekibe geçer. Mısır’da da tek organize yapı Müslüman Kardeşlerdir. Her devrim kendi sosyal tabanını oluşturmak ve bu tabanın beklentilerini karşılamak zorundadır. Mursi’nin de bu anlamda kısa vadede şiddetle kaynağa ihtiyacı vardır.” Görüldüğü üzere bizim bölgemizde her yaşanan gelişmenin bir arka planı var ve olaylar kişileri çok aşan özelliklere sahip. Sağlıklı bilgi doğru kişilerden alınıyor. Tekrar teşekkürler ESİAD.",https://www.hurriyet.com.tr/yazarlar/sitki-sukurer/baskasinin-projesi-mi-turkiyeninki-mi-22107521
Sıtkı Şükürer,Vasatlar hegomonyası,"Ocak 19, 2013 14:12","“Orta Sınıf Ahlakı” diye bir kavram vardır. Siyasetten ticarete davranış kalıpları belirlenirken kerteriz bu kavramdır. Oysa toplumlar “mutad”ı zorladıkları zaman faz atlayabilir. Alışılmışı zorlama imkanına sahip olanlar toplumun değerlendirmesine muhtaçsa genelde bu riski pek almaz. Bu sebeple, giderek bir “körler sağırlar, birbirini ağırlar” ortamı oluşmaya başlar. Kalite standartlarını omuzlayan kolonlar, bugünün dünyasında vasatların kardığı harçlara göre şekillenmektedir. Bu duruma eleştirisel yaklaşmak seçkincilik olarak algılanmamalıdır. “Kestane kabuğundan çıkmış, ne kara kabuğum varmış” halleri, bizim de karşı olduğumuz, izahsız bir küçümseme zavallılığıdır. Ancak medenileşme, daha rafine olma, hayatı daha incelikli kavrama kaygısı duyulmadığında bu defa içten içe çürüme oluşmakta ve işin tuhafı yaydığı koku hiç kimseyi rahatsız etmemektedir. Birileri bu çölleşmeye itiraz ettiğinde, nasıl organize olduğuna şaşacağımız bir vasatlar dayanışması anında farklı sesleri paralize etmektedir. Geçen hafta sonu Fransa’da eşcinsellere evlilik hakkı tanıyan bir yeni yasa hazırlığındaki hükümete karşı çıkanlar Paris’te yüz binleri toplayarak bir protesto yürüyüşü yaptı. “Sana ne kardeşim, ne münasebet” demenin ötesinde laflar döktürmeye gerek yok. Dikkatinizi çekerim. Yer Fransa, yıl 2013. Oralarda bile çıta bu seviyelerde ise, ülkemize dair hayıflanmamız galiba lüks kaçacak. Kaya gazı İzmir’in iş dünyasının bilge iş adamı Nihat Gündüz’den aşağıda belirteceğim hususla ilgili bir mail aldım. Konu kısaca şu: ABD’nin önde gelen yorumcularından Fareed Zakaria, Time dergisinin ekim ayı sayısında bir makale kaleme aldı. Başlık ‘Yeni Petrol ve Gaz Patlaması’ idi. Yazıda ABD’nin bu 10 yılın sonunda Rusya ve Suudi Arabistan’ı geçerek dünyanın en büyük petrol ve sıvı doğal gaz üreticisi olacağından söz ediliyor. Böylesi bir öngörü gerçekleşirse bunun tüm dünyayı etkileyebilecek geniş çaplı sonuçları olacağına, Rusya ve Ortadoğu’nun göreli öneminin azalacağına işaret ediliyor. ABD’yi bunca yıl aradan sonra net petrol ihracatçısı konumuna getiren gelişme ‘kaya gazı’ olarak nitelendiriliyor. Hidrolik çatlatma teknolojisiyle kayalara sıkışmış doğal gazlara ulaşılmakta, su, kimyasal maddeler ve kum pompalayarak bu kayalardaki doğal gaz yeryüzüne çıkarılmaktadır. ABD’de klasik petrol kullanımı azalmaya başlamıştır. ABD Enerji Bakanlığı verileri, ülkenin 61 yılın ardından ilk kez rafine edilmiş petrolde net ihracatçı konumuna geldiğini gösteriyor. Hani diyebilirsiniz ki ABD’nin Ortadoğu coğrafyasına ilgisinin tek sebebi petrol değildir, tamam, ama bu gelişmenin bizim buraların geleceğini önemli ölçüde etkilememesi de mümkün değildir. Bu konuyla ilgili, geçenlerde ABD Enerji Bakan Yardımcısı İstanbul’da bir panelde konuşmacıydı. Aynı hususlar teyit edildi. Zaten Uluslararası Enerji Ajansı’nın son raporunda da ABD’nin 2015 yılına kadar dünyanın en büyük doğal gaz üreticisi olacağı ifade edilmektedir. Yani, özetle teknoloji de üstünseniz tüm gelişmeleri tersine çevirebiliyorsunuz. Ercan Çerçioğlu Oda seçimler yaklaşıyor. Anayasa Mahkemesi’nin süre sınırlandırılmasını iptalinden sonra tüm demirbaş STK esnaflarını tatlı bir sevinç ve heyecan sardı. Hazretler, herhalde lise çağlarında biyolojinin “kan dolaşımı” bahsinden kırık not alıyorlardı. Mamafih örnek uygulamalarda hiç yok değil. Aydın Sanayi Odası Başkanlığı’nı iki dönemdir yürüten Ercan Çerçioğlu, tam da bizim ısrarla üzerinde durduğumuz gerekçelerle aday olmadığını açıkladı. Kendisini aradım, dedikleri aynen şu: “Bizim mesleğimiz oda başkanlığı mıdır? Biz sanayiciyiz, koltuğa yapışanlardan değiliz.” Ne diyelim? Darısı İzmir’in “vazgeçilmez!” başkanlarının başına. Birand, Hrant Her terk aslında geride kalanlardan bir şeylerin eksilmesidir. Ölüm terklerin en büyüğü. Yakınlarınızı, aile fertlerinizi saymıyorum. O zaten başlı başına derin bir boşluk oluşturur kaybın sahiplerine. Bunun ötesinde, yaşamımızın işgal haritası esasında insanlarla kurduğumuz ilişkiler toplamından hareketle şekilleniyor. Kimi doğrudan iletişim içinde olduğunuz dostlarımız, arkadaşlarımızdır, kimileri de yüz yüze gelmeseniz de izlediğimiz, etkilendiğimiz, beslendiğimiz insanlardır. O insanlar hep oradadır. Onların ölümü sizin yaşamınızda onlara dair pencerenin kapanmasıdır. Şüphesiz izlerini takip edebiliriz ama doğrudan, dinamik, yaşayan ilişki artık bitmiştir. Bu bitiş, onlara dair kısmınızın size ait ölümüdür bir bakıma. Mehmet Ali Birand ve Hrant Dink’e dair, bir ani ölüm, bir de yıldönümü, bu acı gerçeği yine içimizde hissettirdi, yüreğimizin bir kısmını toprağa teslim etti.",https://www.hurriyet.com.tr/yazarlar/sitki-sukurer/vasatlar-hegomonyasi-22396411
Sıtkı Şükürer,Taraf Gazetesi,"Aralık 23, 2012 00:00","AHMET Altan, Yasemin Çongar ve Neşe Düzel, Taraf Gazetesi’nden ayrıldı. Taraf, hepimizin büyük bir dikkatle takip etmeye gayret ettiği bir gazetedir. Yaşadığımız süreçte yazılı ve görsel medyanın bir takım dengeleri gözeterek hareket etmeye çalıştığı hepimizin malumudur. Taraf bu anlayışın dışında bir yayın politikası uyguluyordu. Hani, yayın ilkeleri “kediye kedi denir” tarzındaydı. Ahmet Altan’ı, daha doğrusu Altan Ailesi’ni uzun zamandır takip eden birisi olarak söyleyebilirim ki, onlar tutumlarını “entelektüel namus” kriterine göre inşa ederler. Batının yüzlerce yılda oluşturduğu demokratik değerlerden süzülüp gelen “birey vicdanından” hareketle meseleleri yorumlarlar. Pek tabii bu yaklaşım çoğu zaman onları Müslüman mahallesinde salyangoz satıcısı konumuna düşürür. Ha, onların bu bakış açılarının kesinlikle doğru olduğu anlamında düşünmediğini de ifade etmek isterim. Neticede batı değerleri Batı gerçeklerinden neşet etmiştir. Oysa burası biraz da doğudur ve bağlı olarak kendi tecrübeleri, gelenekleri, referansları farklıdır. Buraların medeniyeti vicdanı birey özgürlüğü üzerinden şekillendirmez. Örneğin, merhamet olgusu, bir başkaldırının veya sivil itaatsizliğin tezahürü değil, uyumun, biatın izlerini taşır. Mamafih, düzgün olmaya gayret etmek gelmiş geçmiş tüm medeniyetlerin asla vazgeçmeyeceği bir rol tutumdur. Ahmet Altan’ı özleyeceğiz, “vesayetin” her türlüsüne karşı çıkışın sembolü olarak hatırlayacağız.� Faiz düştükçe tasarruf da düşer Isınan ekonomimize fren yaptık. Cari açık muhtemelen 50 milyar doların biraz üzerinde teşekkül edecek. Ancak iç talep kaçınılmaz olarak durgunlaştı. 2012 büyüme rakamları, anlaşılıyor ki yüzde 3’ün altında bir seviyede gerçekleşecek. Bu ülkede yüzde 3 ekonomik büyümeyle zor seçim kazanırsınız. Önümüzde de 3 seçim var. Yani vidalar mecburen gevşetilecek. İlk akla gelen faizleri indirmek. Merkez Bankası da gösterge faizi 5.75’den 5.50’ye indirdi. İyi de bu ülkenin en yapısal problemi tasarruf oranı. Senelik yüzde 7’ini üzerinde büyümeye niyetlendiğinizde GSMH’nin yüzde 11’ine inmiş tasarruf yeterli olmuyor, en az GSMH’nin yüzde 21-22’si mertebesinde yatırım yapma ve aradaki farkı cari açık yaratarak dışarıdan temin etmeye çalışıyorsunuz. Bu da ekonomiyi riske sokuyor. Yani sürdürülebilir büyüme için tasarruf oranını artırmanız şart. Tasarruf oranı dediğiniz de büyük ölçüde getiriye bağlıdır. Faizler böyle aşağı çekilince, tamam ekonomi hareketlenecek, ama tasarruf oranı daha da düşmeye devam edecek. Hem 2023 yılında büyük hedefler hem de günü kurtaran faiz indirimleri. İkisi bir arada nasıl olacak, birileri bize bu durumu izah etmeli. Son söz, Durmuş Yılmaz’ın bir saptamasını hatırlayalım. “Faiz paşa gönlümüz istedi diye düşmez, enflasyon düşerse ona bağlı iner. Yani faiz sebep değil sonuçtur.” Atilla Sertel Açıkça çok farklı ortamlarda bulunmamamıza rağmen, fazla tanımazdım Atilla Sertel’i. Atilla Bey, Türkiye Gazeteciler Federasyonu Başkanlığı’nı uzun süredir sürdürüyor. Sayın Sertel’in uygulamaları ile geniş bir tabanı kucaklama gayretinde olduğunu gözlüyorum. Barolardan diğer tüm meslek örgütlerine seçimle gelenlerin belirli bir zihniyetin temsilcisi gibi davranmaya devam etmesi hiç te hoş değildir. Sayın başkan bu konuda örnek ve farklı tutum sergiliyor. Onu, Silivri duruşmalarında meslektaş dayanışmasının önderi olarak da görüyoruz, Kürtçe Hamlet’i, İzmir galasında Osman Baydemir’in yanındaki koltukta yurtsever bir heyecanla alkışlarken de. Tebrikler sayın başkan.�",https://www.hurriyet.com.tr/yazarlar/sitki-sukurer/taraf-gazetesi-22215718
Sıtkı Şükürer,Sandık demokrasiyi dövmemeli,"Aralık 30, 2012 00:00","ABD, Büyük Ortadoğu Projesi ile Müslüman coğrafyada laik – militer yapılar yerine “ılımlı İslam” yönetimleri oluşturmaya çalışıyor. “Arap Baharı” biraz da bu projenin hayata geçirilmesidir. Ülkemizde de son on yılda yaşananları bu çerçevede değerlendirebilirsiniz. Ilımlı İslam Batı’nın liberal değerleriyle çatışmayan Sünni organizasyonlar olarak, kendini en çok “Müslüman Kardeşler” üzerinden ifade ediyor. Bazı dış gözlemciler Türkiye’de AK Parti, Mısır’da İhvan’ı bu akımın temsilcileri olarak görüyor. Ilımlı İslam modelinde ortaya mutlaka “sandık” konuluyor. Demokrasi halkın tercihi ile iktidarı belirlemekse, “din kartını” kullandığınızda Müslüman topraklarda demokratik yoldan iktidara gelmeniz güç olmuyor. Hele eski despot yönetimlere isyan bayrağı açılmışsa, yani “Arap Baharı” diye isimlendirdiğimiz bir nevi bir “devrim” oluşmuşsa, öyle isyancılar koalisyonu iktidar olmuyor, organize olanlar yönetime geçiyor. Mısır bu duruma örnektir. Türkiye’de az da olsa bir demokrasi geleneği olduğu için bu geçiş çok daha yumuşak sağlandı. Sünni veya genel anlamıyla İslam referanslarına özlem duyarak oluşmuş bu neviden “ılımlı” anlayışlar, iktidarlarını güçlendirmelerine paralel, batı değerleriyle aralarına mesafe koyma eğilimine giriyorlar. Esasında bu mesafe, derinliğine baktığınızda, daha ziyade “seçmene selam” mahiyetinde. Arka plandaki “Büyük Ağabey” ile stratejik bir çelişki yaşanmıyor. Mamafih, ipleri kopartan örneklerde yaşanmadı değil. Batı desteğiyle Şah’ı deviren Şia İran, bugün aynı batı nezdinde “şeytan” konumundadır. Ancak şu aşamada Sünni-Batı ittifakında bir problem gözükmüyor. Bu modelde henüz seçimle gitme deneyimi yaşanmadı.Dolayısıyla Batı tipi bir demokrasinin en önemli özelliği olan “değişim dinamiği” test edilmiş değil. Bağlı olarak, evrensel standartlarda demokrasiden söz etmek kolay değil. Evrensel standartlarda demokrasiyi, halkın çoğunluğunun seçtiği iktidarın iradesi olarak yorumlamak bugün sığ bir tarif olarak algılanılıyor. Demokrasi azınlık haklarına gösterilen özen ve saygıyla anlam kazanıyor. “Halkımız bunları istiyor” deyip, çoğunluk tahakkümü yaratmak, şu aşamada ılımlı İslam modellerinin en büyük zaafı olarak gözüküyor. Bu “ama, hadi, lütfen” yazısı değildir KSK, futbol sezonuna kimsenin beklemediği olumlu bir giriş yapmıştı. Yerleşik dengeleri karşısına alarak seçilmiş olan yeni yönetim dahil tüm camia şaşkın ve mutluyduk. Ancak hayat gerçekler üzerinden şekilleniyor. İddialı bir takım asgari mali imkanlar gerektiriyor. Bu asgariler temin edilemeyince gemi su almaya başladı. İşler ters gidince en ucuz yönteme itibar edildi. Günah keçisi “hakemlerdi, federasyondu, herkes bize düşmandı…” Selçuk Yaşar artık fedakarlıklarının sınırında. Basketbolu sırtlamış götüren Selçuk Bey Karşıyakalı işadamlarına kulübe destek için sürekli çağrıda bulunuyor. Bakınız, Türkiye’de pek çok Anadolu takımı oldukça iddialı durumda. Gereken maddi destek kentlerin ileri gelenlerince sağlanıyor. Fakat İzmir bu konuda nerede ise tam siper. Konumuz Karşıyaka, koca Atatürk Organize Sanayi Bölgesi orada duruyor. İşadamları bu topraklarda para kazanıyor. Bu yazıyı “Ama, hadi, lütfen” yazısı olarak zinhar algılamayın. Beyler sizleri KSK’ye karşı duyarlı olmaya çağırmıyorum. Duyarlılık talebi geçiştirilebilir. Bu katkı, sizin “vecibenizdir”, yediğiniz ekmeğe “borcunuzdur”. Buradan KSK’ye gönül veren STK’lara, sembol isimlere ve (her ne kadar havluyu atmış da olsa) kulüp yönetimine sesleniyorum. Lütfen imkanı olduğu aşikar olan ve kulağının üstüne yatan Karşıyaka’da işyeri sahibi iş insanlarını tespit ve teşhir edin. Herkes vecibesini bilsin ve gereğini yerine getirsin. Kamuoyu baskısı başka türlüsüne müsaade etmesin, “pişkinliğe” geçit verilmesin. Bu arada KSK camiasının “reis-i-evveli” sayın Sait Gürsoy’a geçirdiği başarılı ameliyat sonrası geçmiş olsun dileklerimizi iletiyoruz. ODTÜ olayları Üniversiteli olmak kafadan toleransı hak etmektir aslında. Hele evden ayrı okuyorsanız, ilk defa yaşamınızın direksiyonuna geçmişsiniz demektir. İçinizde kişisel özgürlüğe dair biriktirdikleriniz vardır. Üstelik bu hayat sizden henüz para kazanmanızı, toplumsal sorumluluklarda rol almanızı dayatmıyordur. Her türden idealist klişe size pek bir makul gelir, bir anda içinizi ısıtır ve adeta yaşamın en temel gerçeği haline dönüşür. Esasında hayatı böyle algılamak üniversiteliye yakışır da. Herkesin gerçeği içinde bulunduğu ortamın isterlerine göre şekillenir. Üniversiteli her türlü baskıya, yönlendirmeye bozuk atandır, gençtir, onun dünyasının hak arayış parametreleri çok farklıdır ve hepsinden önemlisi bir “kirlenmemişlik” hali mevcuttur. Bu gerekçelerle olgun yönetimler üniversite gençliğine pek karışmazlar. Üniversitelinin demokrasi algısı reddiyatçılıktan geçer. Protestonun neye veya kime olduğu değil, bizatihi kendilerini bir varlık olarak kendilerine hissettirmesi yönüyle önemlidir. Hayata dair anlam sorgusunun heyecanla yaşanmaya çalışıldığı yıllardır bu dönem, sonraki yıllarda ipin ucunu bırakacaklarını bilmeden. Lütfen... Hepimiz genç olduk, eksik yaşadıklarımızın hesabını gençlere kesmeyelim. Onlar her türlü tahrike açık, ama sonunda pırıl pırıl, gürül gürül fidanlardır. Varsın ölçüleri zorlasınlar, zaman zaman tepemize çıksınlar.",https://www.hurriyet.com.tr/yazarlar/sitki-sukurer/sandik-demokrasiyi-dovmemeli-22258867
Sıtkı Şükürer,Temel Aycan Şen,"Aralık 16, 2012 00:00","İzmir sivil toplum dünyası Temel Aycan Şen’i bu süreçte tanıdı. Müthiş metodik, çalışkan, vizyoner bir başkan olduğunu hep birlikte gördük. Genç başkan bundan sonrasında da sivil toplum dünyasında hep bir özel ağırlık taşıyacağını hepimize hissettirdi. Yeni Başkan Seda Kaya ve ekibine de yeni dönemde başarılar diliyoruz. Makedonya’da yatırım MAKEDONYA Cumhuriyeti 2 milyonluk küçük bir balkan ülkesi. Nüfusunun yüzde 5’i Türk asıllı Müslümanlardan oluşuyor. Makedonya 30-40 yıl öncesinin Türkiye’si gibi. Ülke dışından yatırımcı çekmek için çok hevesliler. Bu amaçla devlet, yatırım ajansları kurmuş ve muhtelif ülkelerde, bu arada İzmir’de de bir ofis oluşturmuş. İzmir ofisinin başında genç bir görevli, Alev Sülejman var. Kendisiyle tanıştık. Makedonya’ya yatırımcıları çağırıyor. Ucuz işgücü, düşük vergi, bedava arsa tahsisi, özetle oldukça cazip imkanlar yaratıyorlar. Başta Hazır Giyim üreticilerimiz ve soğuk hava depocularımız olmak üzere, iş dünyamızın dikkatine sunarım. Kör Hafız GEÇENLERDE Deniz Sipahi’nin köşesinde Kemeraltı’nın efsanevi çakmak gazı satıcısı Kör Hafız’la ilgili müthiş bir yazı yayınlanmıştı. Yazı Muazzez İlmiye Çığ’a aitti. Sayın Öner Akgerman bu güzel yazının hepimize ulaşmasına vesile olmuştu. İnanın yazının yayınlandığı andan itibaren hemen her ortamda konuşulduğuna tanık oluyorum. İnsani duyarlılıkların bu denli etki yaratmasının sebebi, yazarı kadar, onu lanse edenin kişiliği ile ilgili galiba. Sayın Akgerman’ın İzmir sevgisi bilinince, ondan gelen bir çaba da çarpan etkisi yaratıyor. Kürtçe Hamlet GEÇEN salı William Shakespeare’in Hamlet eseri Kürtçe versiyonu ile İsmet İnönü Sanat Merkezi’nde sergilendi. Diyarbakır Belediyesi Dost Şehir Tiyatrosu oyuncularının sunduğu Kürtçe müzikal her yönüyle çok ilgi çekiciydi. Böylesi etkinlikler beni heyecanlandırıyor ve mutlu ediyor. Hepimizin kendi zihnimizde Kürtlerle PKK’yı ayırıyor olması lazım. Kürtler, güzel ülkemizin aynı güzellikte bir gerçeğidir. Kendi dilleri ve kültürleri ile birlikte bir arada oluşturduğumuz yurdumuzun taşıyıcı kolonlarındandır. Legal olmanın özgüveniyle sunulan müzikal, hepimize insan ve yurtsever olmanın sımsıcak ortak paydasını hissettirdi. Ne yaparız, nasıl yaparız, uluslararası tezgahlara nasıl gelmeyiz tam bilemiyorum, ama bu bölünmez ülkeye farklılıklar yakışıyor, hepimizi zenginleştiriyor.",https://www.hurriyet.com.tr/yazarlar/sitki-sukurer/temel-aycan-sen-22165070
Sıtkı Şükürer,BEKLEMEK,"Aralık 02, 2012 00:00","“Yerel seçimleri kim kazanacak” diye merak ediyoruz, bekliyoruz. “Kim süper ligde şampiyon olacak” diye konuşuyoruz, bekliyoruz. “Yılbaşında maaşa zam alacak mıyım” diyoruz, bekliyoruz. Hayatımızdaki en önemli kavram “beklemek”. Zira zaman ileriye doğru akıyor. Bugün sizle “beklemek” üzerine yazılmış en güzel şiirlerden birini paylaşmak istedim. Üstat Necip Fazıl Kısakürek’den. “Ne hasta bekler sabahı,  Ne taze ölüyü mezar,  Ne de şeytan, bir günahı,  Seni beklediğim kadar.” KUMAR Konu Üstat’tan açılınca, aklıma onun “Kumar” tarifi geliyor. Necip Fazıl renkli bir kişilik, kumardan da hoşlanırmış. Nedir bu düşkünlüğün sebebi dendiğinde; “Kumar, meçhule tahakküm etmektir” sözü ona aittir. Buyurun, buradan yakın. Öyle bir tanım ki felsefeciler kurultay toplasa yeridir. KUMARBAZ İYİ İNSANDIR Kumarın tadı, kendinizi kadere ihale ettiğiniz zaman çıkar. Bu yönü itibariyle iyi kumarcının biraz çılgın olması icap eder. Kumar önce sermaye işidir. Bunun yanında psikolojik ve sosyolojik faktörlerin çok ağır, yorucu yaşandığı bir süreçtir. Kumarbaz binbir veriden en çabuk sonucu çıkaran, kıstırdığı doğru mantığı hislerine yem etmeyendir. Ancak tüm bunların kar etmediği durumlar olabilir. Bilmeniz gereken, şans denilen ilahi gücün sizden bir asır kadar uzakken, size sizden bile yakın olabileceğidir. İşte o bilgi size mantıksızlığın bir mantık olduğunu öğütler. En dezavantajlısınızdır ve daha atılacak zarlar, açılacak kağıtlar vardır. Zararın tek telafi imkanı sizin çılgınlığınıza kalmıştır. Kendinizi, bilerek, isteyerek, taammüden kadere ihale ederseniz. Sonuç meçhuldür, endişe rakiplerinize geçmiştir, tahakkümün kırbacı sizinledir. Kaybedersiniz, kazanırsınız. Bir kısmı teferruattır. Böylesi deneyimler kumarbaz sürekli eğitir. Kendinin en farkında olan insanın, kendini en iyi saklayabilecek insanken bundan kolaylıkla vazgeçebilmesi ona çok özel bir kalite kazandırır. O yüzden iyi kumarbazlar daima sevilir, saygı duyulur. TEMKİN-TEDBİR KUTSANMAMALI Buralardan hareketle, lider siyasetçilere, işadamlarına bir bakınız. Hemen hepsi kumarbaz ruhludur. Temkin, tedbir yolunda ömür tüketmemişlerdendir. Atılmamış zar varsa imkansızı akıllara getirmeyenlerdendir. Takdire, tekdire kafa takmayanlardır. Basireti sıradanlaşmak olarak anlamayan ve mütemadiyen meçhulle hesaplaşanlardır. “Bunlar kimdir” diye sorarsanız. Aslında hepimizin içinde böylesi bir potansiyel cevher vardır. Farkımızı cesaretimiz belirler. HER ŞEY YÜREĞE DEĞDİRİLMEZ Deniz Sipahi pazartesi günü, canını sıkan meselelerde “teflon tavrını” tercih ettiğini yazıyordu. Yani, sorunlarını üzerine yapıştırmadığını, onların kendisini bloke etmesine müsaade etmeyeceğini ifade ediyordu. Bence “teflon” iyi bir benzetme değil. Sanki duyarsızlığı da çağrıştırıyor. Esasında hepimiz, yaşam içinde tecrübe kazandıkça gerçekten dert edebileceklerle rutin dünya işlerindeki sıkıntıları birbirinden ayırmayı öğreniyoruz. Örneğin işimizle ilgili yaşadığımız ve hep yaşayacağımız sıkıntıları, sosyal hayatımıza, evimize, uyku kalitemize yansıtmamız gereğini tespit edebiliyoruz. Ancak bunu genel bir tavra dönüştürmek yanlış. Şahsi hayatımız dışında her şeyimizi haram ettirmeyi hak eden toplumsal acılarımız da var. Oralarda hiç şüphesiz “teflon” olamıyoruz. Ama onların dışında aptal saptal dertleri “yüreğimize dokundurtmamayı” da bilmemiz lazım.",https://www.hurriyet.com.tr/yazarlar/sitki-sukurer/beklemek-22055107
Sıtkı Şükürer,EXPO sebeb-i hikmetimiz değildir,"Kasım 25, 2012 00:00","İZMİR kanaat önderlerinin bir araya geldiği toplantılarda, konu bir müddet sonra mutlaka EXPO’ya gelir. Bakın, EXPO’yu almak çok önemli. Ama bu, bir ölüm-kalım meselesi değil. Her şeyden önce seçimi kazanmak garanti değil. 5 aday şehirle yarışıyorsunuz. Ancak öyle garip bir ruh halindeyiz ki, sanki kaybetmek hepimizde derin bir travmaya sebep olacak. Bu kadar da abartmayalım. Bu durumu en iyi teşhis edenlerin başında İzmir Büyükşehir Belediye yönetimi geliyor. Biz, Aziz Başkan’ın EXPO konusuna aşırı takıntılı olmadığını hissediyoruz. Esasında iyi de yapıyor. Netice de sağlık teması üzerinde derinleşmek için, EXPO olmasa da yatırımlar yapılabilir. Zaten işin matematiğini yaptığınızda bu tip etkinlikleri İzmir’in geleceğinde, adeta bir varlık sebebi gibi algılanmasının anlamsızlığı ortaya çıkıyor. Bakınız, İzmir ülkede yaratılan milli gelirden takribi yüzde 10 pay alır. Bugün ülkemiz yılda 750 milyar dolar değer yaratıyor. Bugünden 2020 yılına kadar geçecek 8 yıllık sürede, hiç milli gelir artışı olmasa bile 600 milyar dolarlık bir kent katmadeğerinden bahsediyoruz. Efendim, EXPO nedeniyle, ilave birkaç milyar dolarlık yatırım söz konusu olacaksa, biz bu rakamın onlarca katını devlete vergi diye ödeyeceğiz zaten. Yani EXPO olursa, şüphesiz kantarın ibresi olumlu etkilenir, kentin bilinirliği artar, ilave bir morallenme gelir, zaten var olan potansiyelin açığa çıkmasında katkı sağlar... Hepsi bu kadar. EXPO İzmir için bir “sebep” değil, sonuçlarından bir tanesidir. Ahmet Kaya – Benim gizli kahramanım Ah Ahmet Kaya ah. Ölümünün 12’nci yıldönümünüydü geçen hafta, onunla yüzyüze hiç gelmeden, tanımadan, bilmeden, uzaklardan çok yakın bir ilişki hissettim hep. O, sakin göllerin kuğusu, yarılan ekmeğin buğusuydu. Çok doğrudan bir kişilikti. Hafif provokatör, bir hınzır muzipti. Doğruları söylerdi. “Başım belada” hep onun tercihiydi. Eyvallahı hiç olmadı. Tıkanır, sıkışır, köşeye kısarsa “kafama sıkar giderim” diyerek hesabını keserdi. O, “Bahtiyarlarla” dertlenirdi. “Hani benim gençliğim nerde” derken, sual açtığı tabii ki annesi değildi. İşkenceciler, zalimler ondan hiç hoşlanmadı. Toplumun çok büyük kısmının gizli vicdanıydı. Bizlere hep yürekli olmayı öğütledi. Hep kardeşlikten dem vurdu. Nerede mazlum var, onun arkasında durdu. Kürt’tü. Ayrı - gayrı olmaya hep karşı çıktı. En olumsuz siyasi atmosferde dahi türbanlının da arkasında durdu, anadilinde şarkı söylemenin de. Linçlere konu oldu bugüne dair en masum ve makul söylemleri. Ahmet Kaya, seni unutmadık, unutmayacağız. Tekke – Zaviye - Vali DEYİME hep haksızlık edilmiştir. Doğrusu “Nerede çokluk, orada demokrasidir”. Tek tanrılı dinlerden, tek tipleştirilmeye çalışılan halklara kadar, “ortamı” standardize eden her uygulama monarşiye hizmet eder. Ha, bilahare bu handikapı aşmak için bedelini ödemek suretiyle mücadele verirsiniz, o ayrı meseledir. Tüm bir insanlık tarihi, demokrasiye evrilirken farklılıkların iadesi sürecini yaşamıştır. Toplumları standardize etmek görünüşte huzur sağlar. Amaç huzursa demokrasi düşük vitese alınır. Ne var ki huzur ve mutluluk farklı kavramlardır. İnsanlık tecrübesi bize göstermiştir ki mutluluk özgürlükten beslenmektedir. Özgürlük de ancak demokrasiyle mümkündür. Demokrasi karşısındakinin farklılıklarına saygı duymak ve bu anlayışı içselleştirmektir. Aksi durum “patırtı” sebebidir. Bugün ülkemizde yaşanan sıkıntıların kaynağında devletin ve devlet eliyle toplumun yanlış kurgulanması yatmaktadır. Ülke “az Sünni dindar” ve “Türk” kimliği üzerinden hayal edilmiş ve bu proje demokrasi askıya alınarak hayata geçirilmeye çalışılmıştır. Sonuç hüsrandır. Bırakın insanların mutluluğunu huzur bile temin edilememektedir. Bugün Ermeni tehcirinin veya mübadelenin olmadığı bir 100 milyonluk ülke fotoğrafını muhafaza edebilseydik, Osmanlı geleneğinden gelen tecrübeyle, çok muhtemeldir ki katlanılamayacak ıstıraplar yaşanmadan, farklılıkların gücünü bir diğerine kabul ettirdiği bir altın dengeye ulaşabilecektik. O Türkiye’de Aleviler de kendini mağdur hissetmeyecekti, Kürtler de. Çerkezlerin “Çerkez tavuğunu” icad edenlerin ötesinde bir şey olduğuna bilebilecektik. Başbakan Gürcü kökenli olduğunu iftiharla söyleyebilecekti. Maalesef “mutlak çokluğu barındırmıyor”. Gücü elinde tutanlar tarihin bir dönemini dizayn ediyor. Makaranın geriye sarılması, bazı hallerde imkansızlaşıyor, ortada, “hani benim mutluluğum nerede” diyen aklı karışık insan toplulukları kalıyor. Lütfen, “tekke, zaviye” açılması ya da valileri doğrudan halk tarafından seçilmesi gibi hususlar tartışılsın denilince, “öğretilmiş çaresizlik” üzerinden ezberlerinizden hareketle tedirgin olmayın, hemen karşı çıkmayın. Lütfen düşünün, tartışın.",https://www.hurriyet.com.tr/yazarlar/sitki-sukurer/expo-sebeb-i-hikmetimiz-degildir-22004688
Sıtkı Şükürer,Yerel seçimi kim kazanır,"Ekim 28, 2012 00:00","Son yerel seçimlerde CHP 400 bin oy farkıyla kazandı. Genel seçimlerde CHP ile AK Parti arasındaki fark 180 bin dolayında idi. Önümüzdeki yerel seçimler için bir baz alınacaksa genel seçim ölçü değildir. Hal böyle olunca CHP 400 bin oy avantajını kolay yitirmez, kolay kolay seçimi kaybetmez. Çıplak ve galip ihtimal böyle görünüyor. Ama bu şu an için geçeri fotoğraf. Siyasette bazen bir hafta bile uzun zamandır. Haksız rekabet Ben bu kenti yönetenleri hizmet performanslarıyla değerlendirmek istiyorum. Ama, iktidar ya da yargı, sebep her neyse, Büyükşehir davası sebebiyle eleştirmeye ne elim, ne dilim elveriyor. İkna olmadığımız gerekçelerle Aziz Başkan ve ekibi 500 yılla yargılanıyorsa, ortaya “mağduriyet zırhı” çıkıyor, onları koruyor, bizlere vicdansızlık yaptırmıyor. Bu, açık bir haksız rekabettir. Her kim bundan sonraki seçimleri kazanacaksa kazansın, kaybeden, açık eleştirilerin olumlu tesirinden mahrum kalan kent insanlarıdır. Zararın neresinden dönsek kardır Bu körfez var ya bu körfez! Yaşadığımız kentin moralinin bam telidir. Ne zaman ki kirlenmeye başladı, ona paralel İzmir kan kaybetmeye başladı. Belki de dünyanın en büyük lağım çukurunun kıyısında yaşamak bizlerde kentimize dair özgüveni paramparça etti. Tam bir akıl tutulması olan bu olay yaklaşık 30 yıl sürdü. Şaşkınlık mı, şapşallık mı, vandallık mı bilinmez bu anlayışımız senkronize bir şekilde tabiatın yanı sıra eski, kimlikli binaların tahribine de yansıdı. Şimdiler, akıllandığımız dönemler. Elde kalanları en azından artık tahrip etmememiz gerektiğini öğrendik. Korumak, geliştirmek meselelerinde karnemiz hala parlak değil. Buna da şükür diyoruz. İnanın, bir gün körfez cam gibi olursa, mezbelelik Kemeraltı onarılırsa... bu kent işte o zaman Akdeniz incisi olacak. Bunu hepimiz göreceğiz. Çözüm olsa bile Hadi diyelim hükümet PKK ile bir mutabakat hasıl etti, özerk bölge, federe yapı, benzeri bir oluşuma karar verildi. Bu çözüm PKK’nın işine gelir mi? Zannetmiyoruz. Neticede sonraki süreçlerde o bölgede de ortaya “sandık” konulacak. Tamam, insanlar etnik kimliklerinden hareketle oylarının istikametine belirliyebilir. Ama tek saik bu mudur? Bu insanların dini eğilimleri yok mu? İş – aş meselesi oylarını etkilemez mi? Bu ihtiyaçları Stalinist yapıda otokratik bir zihniyet nasıl tatmin sağlayacak? Özerk bölgeyi demokratikleşme adına talep eden bir anlayışın kendisi totaliterse, ileride seçim kantarına çıktığında karşılayabileceği sonuçları ne ölçüde olgunlukla karşılayabilecek? Demokrasinin getirdiği çeşitlilikle liberal ya da muhafazakar Kürt aydınlarının ve onların ikna edeceği kitlelerin değişim talebini acaba kabullenmeye hazır mı? Yoksa, bölge insanını dönüp, “benim sayemde bu statüyü elde ettiniz, o halde sizi ben yöneteceğim” dayatmasına mı girecek? İşler bu noktaya gelince, çarşı yine karışmayacak mı?",https://www.hurriyet.com.tr/yazarlar/sitki-sukurer/yerel-secimi-kim-kazanir-21793080
Sıtkı Şükürer,29 Ekim’de 10 Kasım’da yine meydanlardaydık,"Kasım 18, 2012 00:00","Cumhuriyet bizleri kendi kültürüyle besledi. Bizim dışımızda bir yerlerde kendimizi emanet ettiğimiz bir hakim yapı vardı. Temel meselelerde askerlerin kurumsal aklına uyardık. Bu duruma sual etmek pek aklımıza gelmezdi. Zaten öylesine bir ideolojik biçimlemeyle yetiştiriliyorduk ki, bu sakil hal pek bir rahatsızlık uyandırmıyordu. Bizim Atatürk’ümüz vardı. O bizlere çağdaş medeniyet yolunu işaret ediyordu. Aslına bakarsanız özgür birey olmanın, demokrasinin ne olduğu konusunda deneyimimiz de yoktu. “Batılı” gibi olmaya çalışmak, çağdaş olmaya yeter zannediyorduk. Bizim gibi olmaya çalışamayanların sindirilmiş olması hepimize normal ve makul geliyordu. Onlar bir Batılı’ya ve bağlı olarak bizim gibilere göre “görgüsüzdü, bilgisizdi, medenileşmeleri için bir fırın ekmek yemeleri” gerekiyordu. Zaten, güvencemiz olan “büyük ağabey” onların örgütlenmesine hiçbir şekilde müsaade etmiyordu. Sanki herkes hakkına razıydı, haddini biliyordu. Bu şekilde yıllar yılları kovaladı. Sonra bir şeyler oldu… Devran değişmişti. Bu değişikliği anlayamadık. Güvendiğimiz dağlara kar yağıyordu. Hakkını aramak bilmediğimiz bir şeydi. Tamam, demokrasi derinleşiyordu ama biz sanki ikinci planda kalıyorduk. Tedirgin olduk. Artık onlar da vardı ama biz hazır değildik. İtirazımızı tam şekillendiremiyorduk. Toplanıp toplanıp yürüyüş yapmak, tepki geliştirmek, “peki sen ne istiyorsun”a doyurucu yanıt oluşturmuyordu. Saçakları altına saklandığımız CHP karmakarışıktı. Eski günleri özleyenleri de vardı, dönüşmeye ve yeni dönemi anlamaya çalışanı da. Sanki pek çoğumuz bir mucize oluşacak ve bu kabustan uyanacağız beklentisindeydi. Küçümsemeden vazgeçmeden mağdur rollere talip oluyorduk. “Şöyle bir silkelenelim, demokrasiyi içimize sindirelim, kendi ülkemizin gerçeklerini görelim, birlikte bir arada saygıyı ve giderek sevgiyi oluşturalım, makul ve evrensel aklın rehberliğine başvuralım” diyenlerimiz hala çok azınlıktaydı. Tıslamak, nefret etmek, çaresizliği saldırganlığına tahvil etmek, özgüvenini yitirmek, esasında bir güç olduğumuzu kapsamlı bir özeleştiriyi girişmeksizin meydanlarda hissetmeye çalışmak… Hiçbir derde deva olmuyor ve trajikomik bir görüntü ortaya çıkarıyordu. Hala kafamız net değil, hala karmakarışığız. Demokrasiye dair acemilik, sadece bizim değil, yeni iktidar sahiplerinin de. Bu yüzden daha bir dalgalanıyor ve kabarıyoruz. “Denizler durulmaz dalgalanmadan”.",https://www.hurriyet.com.tr/yazarlar/sitki-sukurer/29-ekim-de-10-kasim-da-yine-meydanlardaydik-21951713
Sıtkı Şükürer,İsaiah Berlin,"Ekim 13, 2012 16:27",,https://www.hurriyet.com.tr/yazarlar/sitki-sukurer/isaiah-berlin-21690817
Sıtkı Şükürer,Abidin mutluluğun resmi nedir?,"Kasım 11, 2012 00:00",,https://www.hurriyet.com.tr/yazarlar/sitki-sukurer/abidin-mutlulugun-resmi-nedir-21896230
Sıtkı Şükürer,Siyasetçinin muhterisi muteberdir,"Kasım 04, 2012 00:00","Siyasetin amacı iktidar olmaktır, en tepeyi hedeflemektir. “Bu ne hırs” söylemi hayatın başka alanları için geçerlidir.  “Tadında bırakmak” basireti bu mesleğin genetiğinde yoktur. Beri yandan, siyasette hevesi olanların da “yeni gelin gibi” nazlanmalarını, bitmez, tükenmez bir taktik anlayışıyla doğru zamanı beklemelerini de garip karşılıyorum. Bu işler bir iddiadır. Niyetin varsa, hazırlanır, projeler ortaya koyar, sorduklarında da açıkça talebini seslendirirsin. Bu anlamıyla Büyükşehir Belediye Başkanlığı için Ege Koop Başkanı Hüseyin Aslan ve Konak Belediye Başkanı Hakan Tartan’ın tutumlarını doğru buluyorum. Hani bazıları gibi “ağzını büzmesinden Ömer diyeceği belliydi” yapmıyorlar. Ha bu işe layık mıdırlar? Onu bilemeyiz, önlerinde minimum bir yılları var, çalışsınlar, çabalasınlar kamuoyuna ve hangi partiye gideceklerse onların yerel teşkilatlarına kendilerini kabul ettirsinler. Yalnız, bu işlerin garip ve tuhaf bir yönüne de işaret etmeden geçmeyelim. Görevlendirmede malum, ne kamuoyu ne teşkilat yetkili değildir. Paspal demokrasimiz de Ankara’da birileri, dar bir çerçevede, halktan kopuk dengelerle tek seçici vasıflarını koruyor, yeni anayasa yazımı yapılırken siyasi partiler kanunu ve seçim kanunlarının demokratikleşmesi genel bir kabulle CHP’sinden AK Partisi’ne uyutulmaya devam ediyor Artık güvencemiz var AK Parti Milletvekili Rıfat Sait, devr-i iktidarlarında hayat tarzlarının etkilenmediğini kanıtlamak için Kordon esnafını İstanbul’da benzer eğlence yerlerine götüreceğini söylemiş. “Lafı” neresinden alsanız bir yerlere oturmakta zorlanıyorsunuz. Demek istediği, herhalde, “Belediye seçimlerini biz alırsak içiniz rahat etsin”. Yani beyefendi hayat tarzımızı bize “bahşediyor”. Adeta “yasaklamak hakkımıza dahildir, ama merak etmeyin” demek istiyor. Bu nasıl zihin yapısı, bu ne demokrat kafa? Hazret en fazla zararı partisine veriyor, farkında değil. HAZIRLANIN, LAS VEGAS’A GİDİYORUZ Demokrasiler gelişince, milletvekilliği gibi kritik kamu görevlerine seçtiklerimizin kişisel kaliteleri de önem kazanır. Temsili demokrasiler demokratik baskı gruplarının kendi adaylarını seçtirme gayretine girdiği, yarıştığı ortamlardır. Bu anlamıyla, parlamentolar, sendikaların, esnaf örgütlerinin, işveren kuruluşlarının, çevrecilerin ve buna benzer yapıların temsilcilerinden teşekkül eder. Ötekileştirmeden beslenen oyları devşirmeye kalkmak, demokrasilerde yakışık değildir, maharet de sayılmaz. Çağdaş demokrasinin tarifinde, örneğin Karadenizliler dayanışması muteber addedilmemelidir. Yine kişinin Balkan göçmenlerinden, falanca tarikattan, KSK taraftarından kredisi var diye, aday belirleme esnasında, tercih sebebi olmaması gerekir. Siyaset artık tenezzül alanını genişletmelidir. Ancak, maalesef realite bu değil. Hal böyle olunca, zihnimizde oluşturmak istediğimiz milletvekili imajına dair hayal kırıklıkları yaşamamız mukadder oluyor. VAZGEÇİLMEZLER MEZARLIĞI Yaşadığınız toplumun ve çevreninin sorunlarına ilgi duyarsınız. “Herkes otururken ben katkı koymayalım” diye başlar serüven. Çalışanın önünü açarlar. Derken bir STK’da bulursunuz kendinizi. Başlangıçta her şey güzeldir. Önemli işler yaparsanız ve giderek kendinizi de önemli hissetmeye başlarsınız. İşte bu noktada “önemli adam olma halleri” sizde bir alışkanlık ve konfor yaratmaya başlar. Bu arada, “hizmet aşkı” dediğiniz aslında bir bayrak yarışıdır. Zamanı gelince görevlerinizi arkadan gelenlere bırakmanız icap eder. Bu gerçeği çevreniz ağır ağır size hissettirmeye başlar. Esasında siz de bal gibi farkındasınızdır. Ama mevcut pozisyonunuzdan da aşırı hoşnutsunuzdur. Kulak arkası etmeye başlarsınız. Kendinizi binbir gerekçe ile ikna edersiniz. “Bu birikim, bu tecrübe, bu vizyon, bu rölasyon kimde var” demeye başlarsınız. Kendinizi bölgenizin şansı addeder, yerinizin asla doldurulamayacağına dair hissiyatınızı çevrenize dayatmaya başlarsınız. Geçmiş hizmetlerinize hürmetten kaynaklanan ince ve zarif mesajları anlamamazlıktan gelirsiniz. İşin tuhafı bazı şıracılar da sizi vazgeçilmezliğinize  ikna eder. Artık tam bir STK esnafı haline dönüşmüşsünüzdür. Koltuğa yapışmışlık halleriniz açık açık eleştirilse de, artık pişkinlik evresindesinizdir. Takdir duygularınız kaybolmuştur. Arkanızdan sizi eleştirenler yüzünüze karşı da bu zaaflarınızı seslendirir hale gelir. Bu aşama hepten üzücüdür. Güzel İzmir’imizde, tanrıya bereket ki henüz bu son noktaya gelmiş esnaf ağabeylerimiz henüz yoktur (!).",https://www.hurriyet.com.tr/yazarlar/sitki-sukurer/siyasetcinin-muhterisi-muteberdir-21845192
Sıtkı Şükürer,Değil artık sarı yapraklar yeşil,"Ekim 21, 2012 00:00","İLKBAHARI ve yazı tüketmek hayatın süreli olduğunu idrak etmektir aslında. Sonbahar orta yaşı geçmişler için daha anlamlıdır. Gençliğin ömür kesesi doludur. Gidenin yerine yenisinin, daha iyisinin, daha umutlusunun geleceğini hissederler. Bizim yaşlara gelmişler de farklı bir telaş seziyorum. Daha bir ısrarcı hal oturdu üzerimize. Yaz mevsiminin bitmediğini, deniz kenarı keyiflerinin aynen sürdürülebileceğini kanıtlamaya çalışan yaşlı kelebekler gibiyiz. Canımız her zamankinden daha değerli algılıyor sonbaharı, hayatı, kendine vakit ayırmanın önemini, belki de tembelliği. Bakın diyoruz, rüzgar durur bu aylarda, deniz çarşaf gibidir, güneş puslansa bile, o muhteşem gümüşi ışığın çıkmasına vesiledir. Balık boldur, çorap yoktur ve hırka? Bu son kelimeye, her ne kadar zorlansak tatmin edici bir izahat yoktur. Tıpkı hayatın sonbaharında olduğumuz gerçeği gibi. İstanbul onların olsun   Sultanahmet Meydanı’nda bir köftecinin orta boy bir fabrika kadar ciro yaptığını gördüğünüzde metropol kentin ne demek olduğunu daha iyi görüyorsunuz. Bakınız, İzmir bir İstanbul değil. Hiçbir zaman da olmayacak. İstanbul giderek bir çılgınlığa dönüşüyor. Düzgünü, eğrisi, kurnazı, bohemi.... Her neviden insanın kendine bir yer bulduğu, yaşadığı, yeşerdiği yorucu bir dünya. Hal böyle olunca, “eksik olsun bu bereket” diyesiniz geliyor. Para kazanmanın asgari medeni ölçütlerinin kaybolduğu bu katastrofik ortam, rüzgarı arkamıza aldık diye heyecanlandığımız kentimizin rol modeli olmamalı. Çile çiçeğiyiz biz Bu kentin sakinleri olarak, çoğumuzun üç büyüklerden tuttuğu bir takım vardır. Hemen bunun yanında, aynı zamanda Karşıyakalı, Göztepeli, Altaylı, Altınordulu olduğumuzu söyleriz. Efendim ben Galatasaray ve KSK’liyim. KSK’li olmak hayal kırıklıklarına abone olmaktır. Kulüple ilgili gazete haberleri artık içimizi acıtıyor. Kaynak – bütçe dengesi olmayan yönetimler, dedikodunun ayyuka çıktığı geçmişine yakışmayan camia, kaderine terk edilen antrenman sahaları, ödenmeyen sporcu ücretleri, elini cebine atmakta zorlananlar... Tüm bunlar sezona iyi bir giriş yapıldığında kendimizi kandırma pahasına kararttığımız gerçeklerdi. Un, yağ, şeker, tarçın olmadan helva olamazdı. Rüyadan çabuk uyandık. Bermutad seri yenilgilerimiz başladı. İnanın, bunca umutsuzluk içinde son dönemlerde açan tek bir çicek var. 1912 Derneği müthiş bir altyapı tesisini kendi imkanlarıyla tamamlayıp kulübe teslim etti. O törene kulüp başkanı tenezzül edip gelmedi. Bu fukara zihniyetler, anlaşılan bu sezonda da kaderimiz olmaya devam edecek. Trafiği boğmayın Kordon trafiğe açılsın mı açılmasın mı, referandumu yapılacakmış. Referanduma Kordon’da yaşayanlar katılacakmış. Bakın alttan tüneller, üstten köprüler yaptınız, metroları bitirdiniz, denizin altına otoparklar yaptınız, trafiği çözdünüz de mi “kestaneyi” semt sakinlerine aldırmaya kalkıyorsunuz? Yahu, sanki seçenek mi var? Buraları trafiğe kapatınca yerine bir şey mi koyuyorsunuz? Kimse bize kent merkezi, şehircilik uygulamaları nutukları atmasın. Siz her türlü tedbir alırsınız, Kordon’u her yönüyle turistik bir çekim merkezine dönüştürürsünüz, hayat, trafiksiz bir alanı kamuoyunun kalbine dayatır, o zaman bu meseleyi tartışmaya açarsınız. Siz ilk önce vecibelerinizi yerine getirin lütfen.",https://www.hurriyet.com.tr/yazarlar/sitki-sukurer/degil-artik-sari-yapraklar-yesil-21743308
Sıtkı Şükürer,Çuvaldızı kendimize batıralım,"Ekim 07, 2012 00:00",,https://www.hurriyet.com.tr/yazarlar/sitki-sukurer/cuvaldizi-kendimize-batiralim-21637856
Sıtkı Şükürer,Muhafazakar vesayet (mi)?,"Eylül 22, 2012 16:54","KÜRT meselesinde gelinen nokta, bilardocuların imkansız sayıyı ifade etmek için kullandıkları “karot” bir pozisyona dönüştü. Hükümet, bir başka türlüsü olamadığı için, ister istemez sert güvenlikçi politikalara yöneldi. Evvela bir hakkı teslim edelim. Siz, kendini Türk hisseden nüfusun yüzde 80 olduğu bir ülkede, seçim kaybetmek, dayak yemek, siyaseten silinmek pahasına bir çözüm oluşturma iradesi ile Oslo süreçlerini, Habur’u göze almışsanız çok özel bir takdiri hak ediyorsunuz demektir. Ancak bu fedakarlıklar bir biçimde karşılık görmedi. Bölgeye dair konjoktürel nedenlerle (ya da yeni tarihi oluşumlar sebebiyle), PKK uzlaşmak istemedi. Belki de uzlaşmak kendi varlıklarının tasfiyesi anlamına geleceği için “barış süreci” bombalandı. Hal böyle olunca, döndük dolaştık, eskiden uygulanmış ve fakat sonuç alınamamış politikalardan medet umar hale geldik. Bu durum, ulusalcı ideolojinin 90 yıllık savunucusu olan asker ile hükümeti bu konuda aynı çizgiye getirdi. “Eski tas, eski hamam” diye ifade edebileceğimiz bu görüntü, ülkenin diğer temel problemlerine de, çözüm metodu olarak benimsenirse, AK Parti’nin yeni Türkiye iddiası giderek akamete uğrar. Zihinlerimize takılan soru şudur: AK Parti, Tayyip Erdoğan; ilk 7-8 yıllık söylem ve eylemlerinden bir “savrulma”mı yaşamaktadır? Herkes, Türkiye’nin demokratikleşmesinin kolay olamayacağını biliyordu. Bu ülke vesayetçi bir yapıyla kurgulanmıştı. Çağa uyumlu özgürlükçü bir yapı ortak özlemimizdi. 21. yüzyıl Türkiye insanı bunu hak ediyordu. Bu ülkenin kendini mağdur hissedenleri belliydi. Bunların en başında muhafazakarlar, Kürtler ve Aleviler geliyordu. Kuyudan tek tek çıkılacaktı. Bir “mağdurlar dayanışması” ile ilk önce muhafazakar ön alacak, eline geçirdiği güçle Kürtlerin, Alevilerin ve diğerlerinin taleplerini karşılayan “sarmalayıcı çerçeve” ulusal bütünlük içinde yeniden düzenlenecekti. Yaşanan gelişmeler giderek bu idealden uzaklaşıldığı izlenimini veriyor. Sanki askeri vesayet yerine muhafazakar vesayet gelmiş kanaati pek çoğumuzda pekişiyor. Bakınız, bundan on yıl önce orgenerallerin darbe iddiasıyla tutuklanma ihtimali özerk Kürdistan seçeneğinden çok daha absürd karşılanırdı. Birincisi oldu, üstüne üstlük halkın önemli bir kısmının desteğini de temin etti. Öteki niye olmadı? Bu konuda “sair sebepler” yanında da AK Parti’nin “demokratikleşme” heyecanının azalmasının rolü yok mudur? Mutlak iktidarın tarihte en bilinen klişesi “benim doğrum hepinizin doğrusudur” ilkesidir. Yaptıklarınıza samimiyetle inanmanız neticeyi değiştirmez. Bu anlayış eskinin mağdurlarının kuyun dibinde kalmaya devam etmeleri sonucunu doğurur. Dememiz odur ki, AK Parti, her şeye rağmen, her konuda demokratik çözümcü karakterini kaybetmemelidir. Kürt meselesi belki şu an için bir ölçü değildir, devlet yönetme sorumluluğu başka seçeneklere mecburen kapalı kalmaktadır. Ama gerek bu meselede, gerekse ülkenin diğer temel problemlerinde iktidardan beklediğimiz tarihin ona yüklediği misyonu asla unutmamaları gereğidir. AK Parti kongresinde bu durumun ipuçlarını göreceğimizi umuyoruz.",https://www.hurriyet.com.tr/yazarlar/sitki-sukurer/muhafazakar-vesayet-mi-21531704
Sıtkı Şükürer,SAĞDUYU,"Ağustos 12, 2012 00:00","Tarihin en büyük imparatorlukları da bu topraklarda hüküm sürmüştür, en uzun istilalara, göçlere, savaşlara da bu coğrafya tanıklık etmiştir. Mezopotamya’dan Balkanlara, Anadolu’nun her karışında tarihin yoğun yaşanmışlığının izleri vardır. Buralarda onlarca kültür iç içe geçmiş, birbiriyle yoğrulmuştur. Tarihçiler 36 ayrı etnisik kültürün varlığından söz eder Türkiye’mizde. 19. yüzyıl sonlarına baktığınızda tüm dünyada milliyetçilik akımlarının yükseldiğini gözlerseniz. Artık zamanın ruhu, imparatorluklar çağını geride bırakmış ulus-devlet anlayışları ön plana çıkmıştır. Bizim coğrafyamız da bu gelişmelerden etkilenmiş, İttihat-Terakki ile hareketlenen süreç cumhuriyetimizle bu yeni modele çevrilmiştir. Ulus-devlet modelleri milli aidiyet duygusu üzerinden yapılandırılır. Cumhuriyetimiz de bu esastan hareketle, zaten Anadolu’nun dominant kültürü olan Türklüğü baz alarak, konuşulan ortak lisanın da Türkçe olması sebebiyle Türk vurgulu bir devlet yapılandırma yolunu seçmiştir. Bahse konu farklı kültürler, ırki bir aidiyete yaslanmayan bir anlayışla Türklük kavramı üzerinden konsolide edilerek hayata geçirilmiştir. Belirtmek gerekir ki, milliyetçilik akımları etkisini sadece milli kimlikler üzerinden göstermiyordu. En az onun kadar önemli, hatta daha önemli olan “din” faktörüydü. Cumhuriyetin kuruluşundan çok daha önce başlayan süreçle yaşadığımız coğrafyada gayrimüslim nüfus çok azaltıldı. Ermeni tehciri, Mübadele, Süryani baskılaması, 6-7 Eylül olayları, Varlık Vergisi... Sonuçları itibariyle Türkiye’yi homojen Müslüman topluma dönüştürmüştür. Şüphesiz bu zor bir projeydi. Amaçlarının doğru olduğuna inananlar, bir devlet ve bu devletin öngördüğü ulusu biçimlerken, eşyanın tabiatı gereği demokrasiyi ikinci plana aldılar. Genel olarak bakıldığında model başarılıydı. Ülke parçalanmamış, onurlu bir devlet kurulmuş, ekonomik alanda ciddi mesafeler kaydetmiş bir devlet oluşturulmuştu. Bu arada “zamanın ruhu” yine değişmeye başlamıştı. Tüm dünya toplumlarında demokrasi rüzgarları esiyor, insan haklarından kültürel haklara bir yenilenme ve sahiplenme ihtiyacı, katı kurallarla biçimlenmiş ulus-devlet yapılarını zorluyordu. Türkiye de bu gelişmelerden nasibini kaçınılmaz olarak alacaktı. Yakın siyasi geçmişimiz bu durumun özeti gibidir. 21. yüzyıl dünyası ve Türkiye’miz, değişen parametrelere uyum sağlama sürecindedir. Zordur, sancılıdır, zaman zaman sabırları çatlatıcıdır, provokasyonların kol gezdiği yeni bir denge arayışıdır. Elimizdeki güvence bu kadim coğrafyanın gün görmüş insanlarının sağduyusudur. Birbirimizi anlamak, hissetmek, bu topraklara dair birlikte bir “yurtseverlik bilinci” oluşturmak dışında başka bir seçeneğimizin olmaması gerekir. Neticede hepimiz Türkiye Cumhuriyeti vatandaşıyız. Bugün ve gelecekte... (ikinci yazı) Farklılıklarımız neden zenginliğimizdir İki hafta önce yazdığım, “Farklılıklarımız zenginliklerimiz” başlıklı yazımda yanlış anlaşıldığını zannettiğim bir hususa değinmek istiyorum. Makalemin yanlış yorumlandığını düşünüyorum. Sadece makale başlığı bile amacımı açıklar mahiyettedir. En başta, söz konusu yazıda, doğrudan Boşnak vatandaşlar konu değildir. Türkiye’deki tüm tarihçelerin ittifak ettiği 36 etnisik kültürün örneklemesi olarak Boşnak kültüründen söz edilmiştir. Boşnakların ve diğer tüm kültürlerin korunmasının önemine işaret edilmiştir. “Kanı karışık” deyimi, “kanı bozuk, ne idüğü belirsiz” anlamında kullanılmamıştır. Anadolu’nun kültürel çeşitliliğine vurgu yapılmak istenmiştir. Yanısıra, kan ve ırk aidiyetini abartanlara bir göndermedir. Türklük bu coğrafyada yaşayan her kesimi büyük ölçüde sarmalayan bir aidiyettir. Buna itiraz eden yoktur. Ötesinde onur ve heyecan duymamak mümkün değildir. Ancak itiraz edenlere de demokrasinin ve makul aklın kuralları çerçevesinde saygı, 21. yüzyıl gerçeğidir.",https://www.hurriyet.com.tr/yazarlar/sitki-sukurer/sagduyu-21208758
Sıtkı Şükürer,Siyaset kazanı ısınıyor,"Eylül 30, 2012 00:00",,https://www.hurriyet.com.tr/yazarlar/sitki-sukurer/siyaset-kazani-isiniyor-21585550
Sıtkı Şükürer,Jandarma biz sosyalistiz,"Ağustos 26, 2012 00:00","“Jandarma biz sosyalistiz, dostuz yalnız biz sana, kurtuluşun bizimledir, elini uzatsana” türküsü eşliğinde, Beytepe kampüsünde güvenlik güçlerini yanlarına çekmeye çalışırdı 1970’li 1980’li yılların devrimcileri. Komünistler enternasyonalistti. Marx’ın öngördüğü sihirli dünya, gençlik ideallerine pek bir uygun düşüyordu. Kentin varoşlarının ya da kasabanın zeki çocuklarıydı. Üniversiteli gençlerdi. Yoksulluk ve ağır geleneklerle baskılanmışlık, delikanlılığın isyankar ruh hali birleştiğinde çok kolayından yepyeni bir insan olmaya ikna etmişti onları. Yeni insan olmaya çalışmak reddiyatçılıktan geçiyordu. Öncesinde, rejimin bir güzel biçimlendirdiği değerlerden ibaretti dünyaları. Artık “bilinçlenmek” ve kişiliklerini tüm eski değerlerden süzmeleri zamanı gelmişti. Kritik eşik dindi. Marx “din bir afyondur” dememiş miydi. İkna olmaya hazır zihinler bu lafın ötesine hiç bakmadı. Klişe yeterince ikna ediciydi. Aleviler, “sosyalizm Aleviliğinin gelişmiş versiyondur” söylemlerine itibar ettiler, Sünniler tümden reddettiler, paldır küldür “terklerini” gerçekleştirdiler. “İşçi sınıfın kardeşliği” ve “Kaynaşmış, imtiyazsız Türk Milleti” ikileminde daha az zorlandılar. Mali oligarşiye karşı ezilenlerle dayanışmak çok daha heyecan veriyordu onlara. Tam bağımsızlığı ve antiemperyalist olmayı önemsiyorlardı. “Bu yönüyle Kemalist Cumhuriyet’le ters düşmememiz gerekiyor” diye düşünürlerdi. Ama bir yandan da o anlayışın kurduğu devleti yıkmaya çalışıyorlardı. Kurtuluş savaşının emperyalizme karşı kazanıldığı öğretilmişti kendilerine. Açıkçası, “Atatürk, Cumhuriyet, Komünizm” birlikte bir arada, birbirini zedelemeden nasıl korunur, bu konuda akılları karışıktı. O yüzden bu mevzuyu pek kurcalamazlardı. Tam bağımsızlık meselesinde de yine fazla üstüne gitmedikleri bir rahatsızlıkları vardı. Sovyetler, Çin, Arnavutluk’la bu göbek bağı da neyin nesiydi? Tamam dünya halkları ve işçi sınıfı dayanışıyordu ama Stalin’den, Mao ve Enver Hoca’ya açıkça “talimatlandırıldıkları” bir anlayışı da içlerine zor sindiriyorlardı. Hem o ülkelerden gelen haberler de ideallerini pek yansıtmıyordu. Milovan Djilas, Aleksander Soljenitsin, Dubçek, Prag Baharı, Tiananmen meydanı hep bir arıza sinyaliydi. Stalin’in katliamları ayyuka çıkmıştı. Refah ve demokrasinin esamesi okunmuyordu. Galiba bu işte bir “enayilik” vardı. Zaten devlet de 12 Mart ve 12 Eylül’le kabus gibi üzerlerine çöküyordu. Artık devrimci olmak, hem idealler, hem de baskılar yüzünden taşınması zor zanaat haline gelmişti. Ağır ağır ilgilerini azaltmaya başladılar. Bu arada zaten sovyetik sistem de çökmüş, sosyalizm sınıfta kalmıştı. Şimdilerde o günlere baktığınızda yaşanan heyecanları anlamakta güçlük çekebilirsiniz. Onları kandırılmış diye addedilebilirsiniz. Ben asla bu kanıda değilim. Onlar, sorguyu, sormayı, gerekirse, karşı çıkmayı öğrendiler. Onlar tek taraflı yönlendirildiklerinin tam ayırdında olmasalar da diyalektiği kavradılar. İsyanı bildiler, uğrunda mücadeleyi yaşadılar. Onlar “ret” kültüründen geldikleri için, ilerleyen yaşlarında “hamasi çözümlere” hep şüpheyle baktılar. Örselenen, yanılan, elitist çukurlarda debelendiği fark eden ruhları, her şeye rağmen insan onuruna sahip çıkmayı, vazgeçilmez bir görev olarak yükledi yaşamlarına. Hayat onları, geçmişlerinde biriktirdiklerinden hareketle vicdanlı kıldı. Onlar zihinlerini emanet ettikleri fikirlere takılıp kalan, ilave bir “taş” daha koymayanlardan farklı, “eski tüfek” rantından uzaktırlar. Şimdilerde zamanın ruhunun takipçisidirler, demokratdırlar, halkın dini ve milli değerlerinin önemini giderek daha fazla idrak etmektedirler, daha içten, daha sahici ve cesurdurlar. Hayatın Marx’dan ibaret olmadığını, Fukuyama ile tarihin sonunun gelmediğini, İsaiah Berlin denilen bir adamın söylediklerinin de dikkate değer olduğunu görüyorlar, itirazlarını seçkinci sapkınlıklardan arındırmaya çalışıyorlar. Bu hikayenin bir de ülkücü ve akıncı versiyonu vardır. Onu da bilenler yazsın.",https://www.hurriyet.com.tr/yazarlar/sitki-sukurer/jandarma-biz-sosyalistiz-21303233
Sıtkı Şükürer,Pansuman çare değil,"Eylül 02, 2012 00:00",,https://www.hurriyet.com.tr/yazarlar/sitki-sukurer/pansuman-care-degil-21359312
Sıtkı Şükürer,Bakü rüyası,"Eylül 16, 2012 00:00","Bu hafta başı bir iş seyahati nedeniyle, 3 gün boyunca Azerbaycan’ın başkenti Bakü’deydim. Öncelikli olarak belirteyim ki, Bakü’ye dair gördüklerim her türlü tasavvurumun çok ötesindeydi. Gitmeden evvel orayı görenler, ‘Tıpkı Paris gibi’ demişlerdi. Açıkça içimden gülümsemiştim. Ancak havaalanından şehre girince tam bir şok yaşadım. Muhteşem otoyollar, sağlı sollu restore edilmiş taş veya taşla kaplanmış ve olağanüstü ışıklandırılmış binalar, şehrin merkezine yani Hazar gölü kıyısına ulaşırken dünyanın en önemli markalarının boy gösterdiği mağazalar, oteller gerçekten çok etkileyiciydi. Kentin çok gelişmiş bir metro sisteminin olduğunu da öğrendik. Çok görkemli kültür merkezleri olarak planlanmış anıt binalar, yapımı devam eden suni ada kompleksleri bizlere, ‘Bu değirmenin suyu nereden geliyor’ dedirtti. Tabii ki, kaynak enerji gelirleri. Esasında ülke, yüzölçümü olarak Türkiye’nin onda birinden biraz fazla, nüfus 9 milyon civarında. Bu nüfusun yaklaşık yarısı Bakü’de yaşıyor. Azeriler ilginç insanlar. Konuştuğumuz kişiler kendilerini “Türk dilli” diye tanımlıyor. Dikkat ederseniz “Türk” demiyorlar. Bu konuda bir hassasiyetleri olduğunu hissettik. Nitekim geçen yıl Antalya’da yapılan Türki Ülkeler Sempozyumu’nda da, başlığın “Türk dilli ülkeler” olması hususunda ısrar etmişler. Belirtmem gerekir ki, İngilizce’ye muhtaç kalmadan bir başka ülkede Türkçe anlaşmak bambaşka bir keyif. Halkta bizlere karşı çok derin bir öykünme, hatta bir hayranlık seziyorsunuz. Halk büyük ölçüde Türkiye’nin televizyon kanallarını izliyor. Türk dizileri buraları da feth etmiş. “Polat Alemdar” demode olmuş, “Adını Feriha koydum” popülermiş, falan. Yemek kültürleri açıkça bana çok da enteresan gelmedi. Yalnız, Hazar gölünden tutulan yağlı balıkların çok lezzetli olduğunu söyleyebilirim. Çaya çok düşkünler, şekersiz ama “reçelle” içiyorlar. Azeri iş insanları ticaret konusunda çok dikkatliler. Karşısındakilere öyle kolayından kredi açmıyorlar. Belki de rejim sebebiyle şüpheci ve alıngan insanlar. Bire bir ilişkilerdeki sıcaklık, konu ticarete gelince hafiften topa basıyorlar. Rejim deyince, üzerinde biraz durmak gerekiyor. Azerbaycan’da demokrasi olduğu hiç söylenemez. Halen Haydar Aliyev’in oğlu İlhan Aliyev ülkenin başında. Zenginliğin Aliyev ve onun müsaade ettiği insanların kontrolünde olduğu söyleniyor. İş yemeklerini hep ayrı özel odalarda yapıyorlar. Bu kapalı ortamlarda dahi rejim aleyhine tek bir sözü ağızlarından çıkarmıyorlar. Açıkça korku ve şüphe giderek karakterlerine sinmiş izlenimini ediniyorsunuz. Türkiye onların nezdinde bir “özgürlükler ülkesi”. Ebulfeyz Elçibey’in desteklenmesi, Ermenistan’la zaman zaman yaşanan yakınlaşma politikaları, onlarda bize yönelik derin izler bırakmış. Bu sebepten bize olan duygularını “sevgi” yerine “hayranlık” sözcüğü ile ifade ettim. Biz oradayken başbakanımız da geldi. Türkiye’ye dair her şeyle çok yakından ilgililer. Son olarak, Azeriler ülkelerini, özellikle de Bakü’yü, dünyanın en cazip şehirleri sahnesine çıkarmaya hazırlanıyorlar. Anlaşılan üç-dört yıl sonra “dekor” tamamlanacak. Sonrasında herhalde müthiş bir kampanya yapılacak. Eurovizyon’u kazanmış olmalarının onları çok morallendirdiğini de hissediyorsunuz. Her şey çok güzel, ama demokrasi yok. Dolayısıyla final tahlilde Azerbaycan’ın tadı yok, ya da haksızlık yapmayalım tadı “eksik”.",https://www.hurriyet.com.tr/yazarlar/sitki-sukurer/baku-ruyasi-21473096
Sıtkı Şükürer,Çözüm isteyenler dayanışmalı,"Ağustos 19, 2012 00:00",,https://www.hurriyet.com.tr/yazarlar/sitki-sukurer/cozum-isteyenler-dayanismali-21255764
Sıtkı Şükürer,SOFİA SALİM,"Eylül 09, 2012 00:00","O bizim Salim ağabeyimizdi. Enine boyuna bir delikanlıydı. Ancak nahifliği de aşan bir hoşluğu olduğunu sezinlerdik. Derken bir gün, “ameliyat oldum” dedi. “Bakın bundan böyle benim adım Sofia’dır.” Ankara batakhanelerinde şarkı söylerdi. Aşık olduğu birisi vardı. “Füze Selami.” Galiba futbolcuymuş. Kendini gizlemeden ortaya koyduğu yeni yaşamı ve sevgilisi ile çok mutlu gözüküyordu. Bildiğince cinselliğini erken yaşta yaşamaya başlamışlar gibi, içinden hep neşe kaynardı. Eşcinsellerin kıpır kıpır hallerinin bir sebebi de bu olsa gerek. Sonraları bu sürecin hazin geliştiğine tanık olduk. Önce Selami onu terk etti, arkadan uyuşturucu geldi, iş kaybedildi. Derken bir gece bulunduğu daireden patırtı, kütürdüler duyduk. Ne oluyor diye baktığımızda sonradan meslekten atıldığını bildiğimiz bazı işgüzar resmi görevlilerin tacizine uğradığını gördük. Gördüğümüz manzara, gözünden yaşlar akarak adamların pestilini çıkardığıydı. Neticede o Sofia diye bilinse de kapı gibi bir Salim’di. Unutturmadıkları geçmiş kimliğinden patlayan güç, ezilmişliğine isyana dönüşmüş, birikmiş intikamını alıyordu adeta. Bir süre sonra sakinleşti. Tüm suçu tabiatının onu yönlendirdiği doğrultuda tavır alıp benzerlerinin gizli yaşadıklarını yüreklice hayatına geçirmesiydi. Sonraları... intihar ettiğini duyduk. Bu öykü aşağıda yazdığımızın ilham kaynağıdır. Tarihi filmlerden hatırlayın, cüzzamlıları tecrit adalarında yaşatırlardı. Gerekçeler hep ikna edici olur. “Hastalık yayılmasın, karantina düzeni oluşsun”. Baktığınız yerden, cüzzamlılar “onlar”dır. Oysa bir de o noktadan bakışlar vardır, bize ve insanlığa. Yaşam dayattığı mücadelesinde bizleri hoyratlaştırıyor. İnsani değerlerimize baskı yapan tüm sorunları yok farz etmek, “taç”a atmak kolaycılığına kaçıyoruz. Bu tutumumuz somut sorunları bırakın çözümlemeyi, giderek kronikleştiriyor. Sonuçlara duyarsızlık sebepleri tetikliyor. Bu durumların bir örneği de kentimizde yaşayan travestiler. Doğuştan ya da sonradan olma, bu insanlar toplumsal bir gerçekliğimiz. Medeni Kanunumuzun tanıdığı haklardan, sağ doğmak şartıyla ana rahmine düştüğümüz andan itibaren istifade ederiz. Miras hakkı gibi detayları dahi güvenceye bağlayan bu normlar kaynağını toplum vicdanında oluşan adalet duygusundan alır. Hemen her konuda bireye saygı ve sevecen tutumu esas alan toplumsal gelişim dinamiği Türkiye gibi ülkelerde salt cinsel yapısı farklı diye herkes gibi insan olan bu kişileri dışlıyor, kaderleri ile başbaşa bırakıyor. Travestileri toplumu kirleten hastalıklı kişiler olarak görmek, iş vermemek, aş esirgemek, sınırlı seviyede bile iletişimi reddetmek ve giderek yok varsaymak, tolere edilebilir bir olguyu çözümsüz sorunlara dönüştürüyor. Ortalama “normal” insan kendi gerçekliklerine dair isterlerini “idareyi maslahat” eylerken, bu insanlar en azından cinsel kimliklerini açıkca ortaya koyabilmişlerdir. Bu yönleriyle kurnaz pısırıklardan çok daha saygınlardır bizim gözümüzde. Farklılığı yadırgamak anlaşılır bir şeydir. Ancak bu bir nefret histerisine dönüşür ve bu insanları açlığa mahkum etme noktasına gelirse o kırılgan psikolojinin saldırgan bir fotoğraf vermesi meşru müdafaa olarak algılanmalıdır. Kolay değildir insan gibi insan olmak. Milliyetçi, muhafazakar yapımızı koruyarak Avrupa Birliği’ne gireceğiz nutuklarının bu insanlara bakış açımızın değişmesi zorunluluğu ile alakası yoktur. Avrupa ve Doğu ruhunu yaratan ortak payda, evvel emirde bireye katıksız saygı, sevgi ve anlayıştan geçer.",https://www.hurriyet.com.tr/yazarlar/sitki-sukurer/sofia-salim-21414160
Sıtkı Şükürer,Tanrı parçacağı,"Temmuz 08, 2012 00:00","BİLİM dünyasındaki gelişmeler, her nedense bazı inançlı insanlarda tedirginliğe yol açar. Bu insanlar sanki kendi inanç dünyalarında oluşturdukları kabullerin yine tartışma konusu edileceğini ve bu sebeple rencide olacaklarını düşünür. Ancak meselenin diğer yönünü de hiç görmezden gelmek doğru değildir. İnançlı insanlar kendilerini ait hissettikleri dinin yüzlerce yılda şekillenmiş kabulleriyle pek çok kritik konuyu zihinlerinde netleştirmişlerdir. Bazen bazı bilimsel gelişmeler bu konforu zedeler. İşte bu noktada “kuşku”, inanan insana da yakışan tutumdur. Ancak “kuşku” derken bunu sınırlarını iyi ifade etmek gerekir. Her semavi dinin referans aldığı kutsal metinler vardır. Biraz önce vurguladığımız gibi, her inancın günümüze dair algısı kutsal metinlerin beşeri yorumlamasıyla oluşmuştur. Oysa biliyoruz ki ilave gelen her veri doğru bildiğimizi yeniden tanımlıyor. Tüm mesele beşeri yorumları ilahi metin addetmemektir. Kilise binlerce yıl dünyanın düz olduğunun iddia etmişti. Yuvarlak olduğunu kabul etmeleri “öz”e değil tefsirciye zarar vermiştir. Bu cümleleri bize çağrıştıran sebep, İsviçre’de gerçekleştirilen “Cern deneyleri”dir. Bing Bang sonrası enerjinin kütleye dönüşümünü açıklayan ve standart modelin tutarlılığını perçinleyen “tanrı parçacığı”nın varlığının kanıtlanması, evrenin 13.7 milyar yıl önceki oluşumu konusunda eksik halkayı tamamladı. Bir kere şunu vurgulayalım. Hiçbir bilimsel bilgi, tanrının yokluğu konusunda izah ve ikna edici bir veriyi ortaya koyamaz. Böylesi bir tartışma beyhudedir. Metafizik sualler insan idrakinin ötesindedir. Bu sebeple “derin inanç” tartışılamaz. İnsan idraki (+) ve (-) sonsuzluk kavramı karşısında acizdir. “Başlangıç” önceki başlangıcı gerektirir, “bitiş” varsa sonrasında ne olacaktır? Bilim “akıl dışını” kavrar ve mahkum edebilir, ancak “akıl üstü” kavramlar “teslimiyete” haklılık kazandırır. Bu noktada da “inanmıyorum” kararlılığı başka bir tür inanca tekabül eder. Tanrı ve ona atfettiğimiz kelam, tanrının varlığı ile bir bütündür ve fizik ötesi bir kavramdır. Bu sebeple tartışılması sonuç doğurmaz. Bu anlamıyla, doğru olan, evrenin tüm gelişim sürecinin ipuçlarının, inandıkları ilahi metinlerde yer aldığına inananlara saygı duymaktır. Böylesi bir yaklaşım, inanca yönelik bir kabulün bilimsel bir veri karşısındaki zafiyetini, yorumlama hatası seviyesine indirger ki, bu durum hiçbir inanç sahibini rencide etmez, aksine beşeri bilgi düzeyinin aczi ile derin bilgiye ulaşılamayacağı hissederek inancını daha da pekiştirir. Neticede bilim inancın alanını değil, eksik bilgiye dayalı hurafenin ve yanlış kabullerin alanını daraltır. Cern deneylerinde Higgs bozonuna “tanrı parçacığı” da denmesinin bir sebebi budur.",https://www.hurriyet.com.tr/yazarlar/sitki-sukurer/tanri-parcacagi-20936822
Sıtkı Şükürer,Stres var adrenalin yok,"Temmuz 15, 2012 00:00",,https://www.hurriyet.com.tr/yazarlar/sitki-sukurer/stres-var-adrenalin-yok-20985042
Sıtkı Şükürer,Bir bardak su,"Ağustos 05, 2012 01:11","Hatta bazen aşırıya gidildiği de oluyor. Çetin Altan’ın meşhur tanımlamasıyla Türk’ün Türk’e propagandası gibi İzmirlinin İzmirliye propagandası keyfine kendimizi kaptırıyoruz. Pek tabii “abartı” dış gözle değerlendirildiğinde “gülümsemeye” sebebiyet veriyor. Bakın bu kentin önemine inanmak hamasetten geçmez. Objektif kriterler yönünden yapacağınız gerçekçi gözlem ve değerlendirmeler, zaten her yönüyle İzmir’imizin başta beşeri insan kalitesi almak üzere, müthiş potansiyeller içeren bir kıymet olduğunu ortaya koyuyor. Hele son dönemlerde gerek yerel yönetimlerin, gerekse de merkezi yönetimin başlattığı projelerle kentin her anlamıyla “rüzgarı arkasına aldığı” açık olarak gözüküyor. Yani İzmir her yönüyle ülkenin ikinci büyük metropolü haline dönüşüyor. İşte bu noktada, hallerimiz ve tavırlarımızın da “büyük köy” kompleksinden sıyrılması icap ediyor. Geçenlerde bir gazetemizde yazar Haşmet Babaoğlu’nun bir başka gazeteye verdiği röportaj üzerinden fırtınalar kopartılmaya çalışıldı. Haşmet Babaoğlu ciddi bir sosyoloji eğitimi almış, sosyal, siyasal ve sportif konularda görüşlerini kamuoyuyla paylaşan, ayrıca duyarlı romantik bir yönünü de bildiğimiz bir gazetecidir. Röportajda Ege ve İzmir’i anlatırken, anlaşıldığı kadarıyla incitici olabileceğini fazla hesaba katmadan kendince bir takım saptamalarda bulunmuş, marjinal insan hallerini genele teşmil ederek abartmış. Görüşlerine katılırsınız ya da katılmazsınız, memlekette demokrasi var. Hakaret ve aşağılamadan söz ediyorsanız savcılığa suç duyurusunda bulunmak da demokrasiye dahildir. Ama lüzumsuz bir önemsemeyle izahı güç bir alınganlık göstererek bu röportajı mesele haline getirdiğinizde ortaya garip bir tablo çıkıyor. Yani eleştirinin biraz dozu kaçınca ister istemez genel görüntü bir linç kampanyasına dönüşüyor. Bu sefer, mahallenin namusundan kendini sorumlu tutan bir tavırla yazarın görüşleri İzmir’e müthiş zarar addediliyor ve yönlendirdikleri kişilerle, kalabalık görüntülü bir “vurun kahpeye” senaryosu ortaya çıkıyor. Her nasılsa muhalif kalma aymazlığına (!) düşenler de peşin mahkumiyete dahil ediliyor. Beyler, İzmirli olmak, İzmir’e sahip çıkmak takdir gerektirir. Ancak, kendine inanan, ne olduğunu bilen, özgüveni yüksek meslek duayenleri için sıradan bir söyleşi bu denli hassasiyet yaratmamalıdır. Kaldı ki, haber bu kadar değerliyse niye ana gazetede yer bulamamıştır. Yaz sıcağında haber sıkıntısı anlaşılır bir şeydir. Ama bu sıkıntı başkalarının üzerine basılarak aşılamaz. Bu tarz tenezzülümüze girmemelidir. Birilerini, negatif de olsa “kahraman” yapmak işimiz değildir. Derseniz ki, “bu gazeteciliktir, sen anlamazsın” o zaman başka sorum yoktur. Düzeltme: 29.07.2012 tarihli yazımızda, yanlışlıkla “Arap olmayan Müslümana Türk derler” sözü “Müslüman olmayan Araba Türk derler” diye yazılmıştır. İsmet Özel’den atıfla makalemize alınan bu cümledeki hata için özür dileriz.",https://www.hurriyet.com.tr/yazarlar/sitki-sukurer/bir-bardak-su-21152285
Sıtkı Şükürer,Yeni Türkiye,"Haziran 17, 2012 00:00","Toplum hayatını dini kurallardan destek alarak düzenlemeye kalkıştığınızda çok tartışmalı bir süreci yaşamak durumunda kalırsınız.  Türkiye, Osmanlı geçmişi de göz önüne alındığına Birinci Tanzimat’dan itibaren yönünü Batı’ya çevirmiştir.  Bu yönelim kendisini en fazla “laiklik” ilkesinde ifade etmiştir.  Laiklik, toplumu düzenleyen kuralların ihtiyaçlara göre değişebilmesinin imkanını sağlamıştır.  Beri yandan toplumun tamamına yakının Müslüman olması, Müslümanlığın kapsamlı bir sosyal, siyasal, ekonomik bir düzen öngörmesi, tercih seçmene bırakıldığında laiklik ilkesinin esnetilmesi sonucunu doğurmaktadır.  Türkiye, bize göre 1830’lı yıllarda başlayan ve yaklaşık 180 yıl süren yönelimini, demokrasinin vesayetsiz hale gelmesine paralel yeniden gözden geçirmektedir.  Toplumsal dinamikler artık Batı’yı rol model olarak benimsememekte, ancak yerine ikame edilecek modeli de çağa uyumlu, refaha tavırlanmayan bir şekle tam oturtamamaktadır.  Ancak, bilinen, toplum ve devlet düzeninin daha muhafazakarlaşacağıdır. İslam dininin kutsal metni olan Kuran’da 6666 ayet olduğu ifade edilir.  Başta hadis ve sünnet olmak üzere icma-i ümmet ve kıyas-ı fukuhadan oluşan ikincil kaynaklarla çok geniş bir külliyata sahiptir.  Referanslar bu denli geniş olunca yorumlarda doğal olarak çeşitlenmektedir. (Yorumlar ne kadar çeşitlense de hemen hepsi eskidir. Keşke İslam da Bab-ı İçtihad Kapısı kapanmasaydı, Mecellenin “zaman değiştikçe,hüküm değişir” kuralı İslam coğrafyasında işleyeseydi, belki de özlenen sentez bugünlerde oluşmuş olacaktı.)  Dolayısıyla din adına hareket ettiğini söyleyen, bir yandan tartışılmazlık zırhına bürünürken, öte yandan geniş külliyatın ona sağladığı argümanları seçip, buradan hareketle kendine uygun önerilerde bulunabilme imkanına kavuşmaktadır.  Demokrasilerde din ve dinin kendince yorumuyla siyaset üretirken çok hassas olunmalıdır. Şüphesiz, ideal olan, din üzerinden siyaset yapmanın “haksız rekabet” rantına tenezzül etmemektir.  Türkiye bundan böyle daha dindar bir toplum olacaksa, dine dayandığını ifade ederek “serbest atış” yapanların oluşturacağı handikapları yaşacağı çok muhtemeldir. Ancak bir hususta “kral çıplak” demenin yararı vardır. Vesayetsiz demokrasiyi öğrenmeye çalışan yeni Türkiye’de, ‘Devlet-Toplum-Siyaset’ üçgeninin dinle olan ilişkisi, o eski ürkek hallerinden sıyrılacak, “inanç” yaşamın her alanında ağırlığını daha fazla hissettirecektir.  Şüphesiz doğru olan, İslam dinini hemen her konuya karıştırmamaktadır.  Bu konuda başta medya ve siyaset olmak üzere herkese büyük sorumluluk düşer.  Bu bağlamda, kürtaj meselesinde Diyanet’in bir açıklama yapması bize göre iyi olmamıştır.  Diyanet devlet kuruluşudur, STK değildir.  Esasında dünyevi bir konu olan kürtajla ilgili, basından izlediğimiz kadarıyla mezhepler arasında bile tam bir mutabakat yoktur.  O sebeple Diyanet açıklamasında dinden ziyade sosyolojik gerekçeler kullanmıştır.  Diyanet’in ilave uzmanlık gerektiren konularda fetva makamı pozisyonuna heveslenmesi bu kurumu yıpratır.  Diyanet 21. yüzyılda kendini vicdani ve kişisel konularla sınırlı tutabilmelidir. Dünyevi düzenlemelere doğrudan etki başkalarının işi olmalıdır.  Siyasetten gelen çağrılara mesafeli kalınmalıdır.  Anlaşıldığı kadarıyla Yeni Türkiye’ye hepimizin alışması zaman alacaktır.  Muhtemelen önümüzdeki on yılları şekillendirecek bu yeni dönem, tıpkı Batı’da olduğu gibi, “doğruya yanlışları ayıklayarak” ulaştığımız bir süreç olacaktır.  Toplumsal sağduyumuz ve oldukça güçlenmiş laik kültürümüz, bu sürecin çok da sancılı olmayacağı izlenimini bize vermektedir.  Tecrübeler, batı toplumlarını “Sezar’in hakkı Sezar’a, İsa’nın hakkı İsa’ya” getirmiştir. Bu anlamıyla, din ve vicdan hürriyeti temin eden ve bu tarifiyle muhafazakarları da tatmin edecek “laiklik” ilkesi toplumun her kesiminin güvencesidir.",https://www.hurriyet.com.tr/yazarlar/sitki-sukurer/yeni-turkiye-20775286
Sıtkı Şükürer,Orta gelir tuzağı,"Temmuz 01, 2012 03:58",,https://www.hurriyet.com.tr/yazarlar/sitki-sukurer/orta-gelir-tuzagi-20889140
Sıtkı Şükürer,Artık balık restoranlarını sorgulayalım,"Temmuz 22, 2012 00:00",,https://www.hurriyet.com.tr/yazarlar/sitki-sukurer/artik-balik-restoranlarini-sorgulayalim-21038772
Sıtkı Şükürer,Farklılıklarımız zenginliğimizdir,"Temmuz 29, 2012 00:00","BİZ Ege’de yaşıyoruz. Muhacirler diyarıyız. Çoğunluğumuz kendini Türk olarak hissediyor. Boşnak’mış, Çerkez’miş, Pomak’mış, Arnavut’muş, belki için için geleneklerini yaşıyor ama kendini bu kimliğiyle aşırı ölçüde belli etmeyi tercih etmiyor. Hani, zamanında kendilerine kucak açmış bu devletin üzerine giydirdiği elbiseye itiraz etmek, gerekli addedilmiyor. “Müslüman olmayan Araba Türk derler” anlayışının tezahürü olarak, “değilmi ki Hıristiyan değilim, değilmi ki beni anavatanımda barındırmadılar, değilmi ki bana bu ülke bağrını açtı, ben Türk sayılırım ve bunu hiç problemsiz içime sindiririm” kabulüyle fazla kurcalamadıkları bir dengede yaşamlarını sürdürüyorlar. Esasında bir üst kimlik olarak Türk kavramı, daha ziyade “Türkçe” ortak paydasında, direnilmeye pek ihtiyaç hissedilmeyen, öyle pek çoğumuzun hiç de orta Asya’nın steplerinden kök aldığına heyecanlanmadığımız bir tariftir. Bu yüzden bu memlekette şu anda var olan Türk-Kürt ikilemi, aslında Türkçe konuşan kanı karışıklar ve Kürtler diye tanımlanmalıdır. Kürtlerin dışında etnik kökenini aşırı dert etmeyenlerin coğrafyasıdır yaşadığımız topraklar. Kürtlerde bunun böyle olmamasının sebepleri açıktır. Bir defa onlar hep kendi topraklarında yaşamışlardır. Yanı sıra, kendi dillerini konuşmaktadırlar. Yeni kuşak Çerkez ya da Boşnak, gönüllü asimilasyonun sonuçlarını, kaybettikleri ana dillerinde ve kaybolmaya yüz tutan kültürlerinde yaşamaktadır. Peki bu iyi bir şey midir? Ulus devlet ideolojisinin sosyal mühendislik projeleri “dişini geçirdiklerine” haksızlık mı etmiştir? Bugünden geçmişe bakınca öyle gözüküyor. Ancak bu uygulamaları ilgili olduğu dönemlerin şartları içinde değerlendirmek gerekir. Neticede şimdi artık 21. yüzyıldayız. Artık devletin, Türk kimliğini kabullenerek yaşamak istemeyenlere dayatma hakkı yok. Dolayısıyla yeni anayasanın ruhunu bu anlayışla, kökleşmiş paradigmalarımızı kırarak yapılandırıyor olmamız gerekiyor. Bu medeni refleksi gösterebilirsek, bakın siz, gönüllü asimile olmuşlar geçmişlerini hatırlamaya ve geçen 100 yıla sual açmaya kalkmasın. Bizce, böylesi bir gelişme, önümüzdeki 20-25 yılın galip senaryosudur. Kaybolmuş kültürlerin iadesi bu topraklara ilave zenginlik katar. Bölünür müyüz? Lütfen bunları geçin. Küreselleşen ve bilgi toplumunu yaşayan bugünün dünyasında, siz devlet olarak anlayışınızı yumuşattıkça, karşı gördüklerinizin sekterliklerini zayıflatırsınız. Baskılanan mezheplerin, etnisitelerin Ortadoğu’yu ne hale çevirdiğini bugünlerde yaşamıyor muyuz? Unutmayın, evrensel ilkelerden yola çıkılarak ulaşılan çağdaş insan, alt kimliklerini doya doya yaşayan ve bu sayede oluşturduğu dingin özgüvenle, bu sağlam zemin üerinden yeşeren bir kalite olarak tarifleniyor. Özgürlük, empati, hoşgörü, esneklik birbirine harmanlanmış bu ülke insanını, bazı muktedir çağdışı kafaların zannettiğinin tam aksine, çok daha fazla bütünleştirir. Hırçınlık, kin, nefret ve şiddetten medet umanları (nemalananları) ise işsiz bırakır. “Ama, ancak” deyip, mukabil açıdan binbir argüman geliştirmek bu yalın gerçeği ortadan kaldırmaz. Kamu vicdanı, arada kafası karışsa da, derinlerinde bir yerde, birbirini anlayan, birbirine saygı gösteren insanlardan oluşmuş bir toplum yapısını özlüyor ve en doğrusunun bu olduğunu biliyor, hissediyor.",https://www.hurriyet.com.tr/yazarlar/sitki-sukurer/farkliliklarimiz-zenginligimizdir-21089696
Sıtkı Şükürer,Makul aklın zeminidir İzmir,"Haziran 24, 2012 00:00",,https://www.hurriyet.com.tr/yazarlar/sitki-sukurer/makul-aklin-zeminidir-izmir-20829948
Sıtkı Şükürer,Ne yardan ne serden,"Haziran 10, 2012 00:00","Oysa toplumumuzun önemli bir kısmı, yaşamlarının omurgasına inançlarını oturtmuşlardır. Öteye gitmeyin Kırkağaç’tan Ödemiş’e, Kütahya’dan Bolvadin’e bu ağır etkiyi gözlemleyebilirsiniz. Dolayısıyla dindar nesil isteyenlerin hedef kitlesi bu insanlar değildir. Bu geniş kitlelerin yanında “Cumhuriyet değerleri” ile yetişmiş ve sayıları on milyonlara ulaşan bir kesim daha vardır. Bu kesimin dinle olan ilişkileri bilinçli bir şekilde mesafelendirilmiştir. Şüphesiz bazı tarihi ve kültürel nedenlerle “Arabik anlayışlara” uzak olma hali de, “laik” dediğimiz bu kitleyi dindar söylemlere karşı önyargılı bir tutuma sürüklemiştir. Bugün ülkenin en büyük problemlerinden birisi de laik denilen kitlelerin İslam dinine, ya da daha doğru anlatımla dindarlığı ön alarak çeşitli yaklaşımlar oluşturan kimselere aşırı ihtiyatlı bakmasıdır. Oysa, o ihtiyatlı baktıkları kişilerin temsil ettiği zihniyet bu gün iktidardır. Demokrasi işte böyle bir şeydir. İslam dinini demokrasi ile uyumlaştırma çabaları, belki 21. yüzyılın en büyük sualidir. Bugün Batı’da oluşun, adına evrensel demokratik ilkeler denilen değerler manzumesi tüm insanlığa kendince bir model önermektedir. Oysa İslam dini, sadece uhrevi bir inanç olmasının ötesinde; sosyal, siyasal, ekonomik, hukuki belirlemeler yapan, üstelik bunları ilahi bir emir olarak algılayan diğer bir modeldir. İslam coğrafyasında demokrasi, muhafazakar anlayışlara avantaj sağlamakta ve “sandık galibi” şeklinde kaçınılmaz bir tecelli oluşturmaktadır. Seçimle iktidara gelenler, güçlerinin pekişmesine paralel evrensel demokratik ilkelerle uyuşmayan İslami değerleri, toplumsal düzene empoze etme anlayışına yönelmektedir. Aksi durum, kendilerine bile izahta zorluk çekecekleri bir çelişki olacaktır zira. Beri yandan bir ülkeyi yönetmek, seçim kazanabilmek sadece muhafazakâr kitleyle inanç paydaşlığında sürdürülebilecek bir durum değildir. İnsanlar, bağlı olarak muhafazakâr kitleler de artık refah talep etmektedir. Refah zengin ülkelerle işbirliğinden geçmektedir. Sermayeniz kıt ise, 500 milyar dolar ihracat hedefliyorsanız, oyunun kuralları yaşamın her alanında evrensel demokratik kurallara uzak düşmemenizden geçiyor. İşte bu gereklilik, muhafazakâr iktidarları sıkıştıran ikinci bir çelişki olarak gündeme geliyor. Bizim gördüğümüz, Türkiye’deki iktidarın pragmatik olmasıdır. Şüphesiz sosyal hayata dair düzenlemelerde muhafazakâr anlayışlar ağırlığını artıracaktır. Ancak bu anlayışın sınırları vardır. Kritik eşiğin aşılması uluslararası toplumdan kopulması ve üçüncü dünyacı sürdürülmez bir modele evrilme sonucunu doğurur ki, buralarda demokrasi yoktur, özgürlükler biter. Böyle bir tabloyu hiç kimse istemez. Hele mevcut iktidarın istemesine ihtimal bile vermiyoruz. Türkiye bir sentezleme ile kendi değerlerini de yok varsaymadan yeni bir form oluşturacaktır. Beklenti, oluşturulacak bu formun tüm İslam coğrafyasına da model olması ve uluslararası toplum nezdinde kabul edilebilir bulunmasıdır.",https://www.hurriyet.com.tr/yazarlar/sitki-sukurer/ne-yardan-ne-serden-20728086
Sıtkı Şükürer,Aydın Zaafı,"Mayıs 12, 2012 16:48","Bu burukluğun sebebi, ifade edilenlerden etkilenmediğimden değil.  Her yorumcu muhakemesini bir sonuca bağlarken, bir zafiyetini bir türlü aşamıyor.  Herkesin bir zayıf halkası var. O da kendini bugünlere taşıyan başlangıç ocaklarının ona yüklediği değerler.  Tutarlı yorumlar o kişinin yetiştiği ortamların özeleştirisini de gerektirdiğinde, aşılmıştır denilen paradigmalar bir biçimde güncel değerlendirmeye eklemlenmeye çalışılıyor.  Bu defa samimiyet şüphesi ortaya çıkıyor.  Diyelim günümüzün değerli entelektüeli eski Ülkü Ocak’lı, ya da Dev-Yol’cu, ve yahut İslamcı.  Sonuç değişmiyor. Her yorum sahibi kendi kök referanslarını bir biçimde kolluyor, gençlik pratiğini teoriye uydurmaya gayret ediyor.  Bakınız, “Samimiyet şüphesi ortaya çıkıyor” dedim.  Esasında bu kişilerin samimi olmadıklarına da pek ihtimal vermiyorum.  İnsan aklı biriktirdiklerinden hareketle ve tecrübelerine bağımlı bir mantık silsilesiyle çalışır.  Sizleri bugünlere taşıyan fikirler, başlangıç ateşlerini o bahse konu yerlerden alırlar. Kendi başınıza steril bir ortamda; kabullenme, sorgulama, tartışma, karşı çıkma süreçlerini oluşturamazsınız.  Kişisel olarak kendinizi özgürleştirirken, yetiştiğimiz ideolojik kampların üzerindeki derin etkileri, söylem bazında “terkler” ve “vazgeçişlere” konu edilse de bir tarafınıza bir şekilde yapışmıştır.  Konuyu siyasal ve sosyal sorunlar da etkileyici yorumlar oluşturan aydınlarımız üzerinden örneklemek istemiyorum.  Dilerseniz daha hafif bir konuda dediklerimi anlaşır kılabilirim.  Efendim, futbola ilgi duyanlar, bağlı olarak bir takıma gönül verenlerdir.  Sözümüz sıradan, fanatik olan taraftarlara değil.  Daha ziyade, yaşamın pek çok alanında başarı sağlamış ve sosyal tercihlerinde futbola özel bir önem veren aklı başında insanlara.  Türk futbolu 1 Temmuz 2011’den beri şike tartışmalarıyla adeta yıkılıyor.  İşe dahil olmayan kalmadı. Aylardır tartışıyoruz.  Mesele “şike” olunca “entelektüel namus” denilen kavram aklımıza geliyor.  Futbolun, müsabaka sonucunun belirsizliği korunduğu takdirde bu ilgiyi hak edeceğini düşünüyoruz.  Dolayısıyla bu keyfi oluşturan en temel değer konusunda herkesin müttefik olmasını bekliyoruz.  Ama bu böyle olmuyor. En münevver bellediğimiz insanlar, o zehir gibi işleyen beyinlerini tuttukları takımların kısa vadeli menfaatlerine uyumlu bir şekilde işletiyorlar.  Hani, nasıl olur diyorsunuz, arkasından “hayatın gerçeği bu herhalde” deyip, susuyorsunuz, “ilke”, “usul”, “tutarlılık” gibi kavramlara rahmet okuyorsunuz.",https://www.hurriyet.com.tr/yazarlar/sitki-sukurer/aydin-zaafi-20540411
Sıtkı Şükürer,Doğu vicdanı,"Mayıs 20, 2012 00:00","Aydın kimliği Sayın Başbakan’ın söylemlerinde örselenerek sorgulanıyor. Esasında sorgulanan, bu topraklarda hükümran olduğu düşünülen aydınlar yönetimidir. Türkiye’nin tarihine baktığınızda aydın saltanatının başlangıcını 1830’lu yıllara, birinci Tanzimat’a kadar götürebilirsiniz. Fransız İhtilali’nin etkileri, onun jakobenist kültürü, seçkincilik anlayışlarının tohumlanmasına yol açmıştır. Jöntürk hareketleri de özünde pozitivist ve materyalist fikirlerin yine aydın eliyle tedavüle sokulma gayretleridir. İttihat Terakki ve Cumhuriyet dönemi, zaten her yönüyle elitist bir kadro hareketidir. Aydın yönetiminin şüphesiz iyi yönleri vardır. İdealler ekşimediği müddetçe, “kendilerince olması gereken”e doğru toplumları yönlendirirler. Ancak her elitist yönetim anlayışı, kaçınılmaz olarak, halktan kopuktur. Oysa demokrasilerde iktidarı belirleyen unsur, o dışlanan halkın bizatihi verdiği oylardır. Türkiye’de 1950’lerden beri yaşanan süreç, bir yönüyle, bürokratik elit ve halk çekişmesidir. Biz de ki prototip aydın, istediği kadar iyi niyetli olsun, final tahlilde referanslarını “Batı değerlerinden” alır. Batı’nın insanlık tarihi, takdire şayan mücadeleler tarihidir. Bu mücadeleler; onların gerçekleri üzerinden, onların çektiği acılarla şekillenmiş ve onlara değen, onları ifade eden sonuçlara ulaşılmıştır. Fransız İhtilali’de böyledir, Kopenhag kriterlerini de böyle anlamak gerekir. Oysa Türkiye büyük ölçüde “Doğu toplumudur”. Bu toplumun gerçeklerinden neşet eden beklentiler batının ideallerinde bir karşılık aramamaktadır. Aydın kimliği ile nerede ise kutsadığımız Avrupa Birliği, Anadolu insanının kafasındaki hayat anlayışının vazgeçilmez bir garantisi olarak algılanmamaktadır. Esasında Batı tipi bir demokrasi, bu halkı kavuran derin bir özlem midir, bu bile tartışmalıdır. Bu toplum binlerce yıllık Anadolu medeniyeti üzerinde oturmaktadır, genlerinde 36 ayrı etnisitenin izlerini taşır, yanı sıra, 1500 yıllık bir İslam kültürünün etkileriyle yoğrulmuştur. Gerçekçi bir gözlem yaptığınızda, adına “halk” dediğimiz oy sahibi kitlelerin değişim özlemleri, aydın entelektüelitesinin değerleri ile, “ret” değil, “ilgisizlik” seviyesinde ilgilidir, ilave akla ihtiyaç hissetmemektedir. Bakınız, bu durum “yanlış” veya “fena” olarak nitelendirilmemelidir. Bu toplum kendine doğru geleni, kendi idealini, kendi “vicdanını”, yine kendi parametrelerinden hareketle belirlemek arzusundadır. Demokrasi diye isimlendirdiğimiz alet, bu insanlara, bu kapsamda, ilk defa; kendini arama, değerlerini billurlaştırma ve Batı’ya alternatif kendi medeniyetini çağa uyumlu bir modele dönüştürme fırsatı vermektedir. “Dindar nesil istiyorum” söyleminde zorlanan aydın mantığı ezberleri, daha pek çok sürprizlere hazır olsunlar.",https://www.hurriyet.com.tr/yazarlar/sitki-sukurer/dogu-vicdani-20588597
Sıtkı Şükürer,Satılmış vicdanlar,"Mayıs 06, 2012 00:00","Kodlanmış bilgi birikimin, birikim de düşünebilmenin önünü açıyor. Düşünce, akıl yürütmek demek. Akıl dağınık bilgiyi tasnifleyerek bir önceki tespitin tekrarını yaşamadan duvarlarını yükseltiyor. Duvara eklenen her tuğla bir yönüyle yaşamı kolaylaştırırken diğer yönüyle kurallar oluşturuyor, kısıtlar koyuyor. Süreç on bin yıllık insanlık tarihinde hep bu şekilde işliyor. Ara da soluklanıyorsunuz, bir de bakmışsınız yaşama dair her şey, adına toplumsal değerlerimiz denilen yapay bir biçimlemeye dönüşmüş. Akıl zekayı adeta esareti altına alıp mütemadiyen kirletmiş. Yani, bir nevi “beşer kendi yapar kendi tapar” halleri oluşuyor. Felsefik planda bu olguya “yabancılaşma” deniyor. Kendi özüne yabancılaşan insanoğlu akıl ve mantığın üzerine inşa edilmiş “erdem” yüklemesiyle kendini giderek çarkın dişlisi gibi algılamaya başlıyor. Gün geliyor, bu nokta da duyarlılık oluşmaya başlıyor. “Oldurtulmuş kimlik” içimizdeki isyanı tetikliyor. Özgürlük arayışlarına yelken açmaya çalışıyoruz. Akıl ve mantıkla mesafe alınamayacağı belli olduğundan vicdan ve sezgilerimizi devreye sokmaya çalışıyoruz. Ancak bu yol çok maliyetli. Alışılmışın dışına çıkmaya kalkışmak, huysuz, uyumsuz, itaatsiz bir tavra sürüklüyor insanı. Kimileri dozajı ayarlanmış aykırılığın prim yaptığını fark ediyor. Akıl bu defa vicdan ve sezgiyi esir alıyor. “Önemli” olmak “değerli” olmaya tercih ediliyor. “Önde giden” yerine “önde gelen” olmak ahlaksız bir rant sağlıyor. İmitasyon kimlik ambalajlanmış haliyle hükümranlığını sürdürmeye devam ediyor. Sözde toplumsal sorumluluk söylemiyle tezgahlanan tutum bireyselliği başlamadan bitiriyor. Şark kurnazlıkları kurumsal hale geliyor, tribünler coşuyor, vasat kutsanıyor, arınma başka baharlara kalıyor.",https://www.hurriyet.com.tr/yazarlar/sitki-sukurer/satilmis-vicdanlar-20491500
Sıtkı Şükürer,Buzdan jetonun mucitleriyiz biz,"Nisan 15, 2012 00:00","Özerk federasyon kanunla kendisine verilmiş yetkileri kullanmayı tercih etmedi. Kararsızlığın getirdiği belirsizlikle futbol gemisinin her tarafından çatırtı sesleri yükselirken siyaset işe el koydu. Anlaşıldığı kadarıyla ilk etapta federasyona yeni bir başkan “atandı”. Bilahare takımların tüzel kişi olduklarından bahisle, “ortada bir suç varsa suçlu kulüpler değil, gerçek kişi yöneticilerdir” şeklinde, pek de hukuk mantığına uymayan bir yaklaşım geliştirildi. Şimdi beklediğimiz, özerk federasyonumuzun bu çerçeveye uygun kararlar alması. Yani, “küme düşme yok, yöneticiler cezalandırılacak, uluslararası kupalardan yasaklanırsak bu durumu dert etmeyeceğiz, kendi kendimize oynadığımız futbolun heyecanı bize yetiyor. Mert’e namert’e muhtaç değiliz.” Buraya kadar tamam. Emir demiri keser, siyasi iradeye saygı duyarız. Ancak, önünde eğildiğimiz bir ikinci kurum daha var. O da “yayıncı kuruluş”. Hep biliyoruz; yayıncı kuruluş müthiş paralar ödemektedir, bu sayede kulüpler bütçelerini toparlamaktadır, bu yüzden para kazanmaya devam etmelidir. Bunlara hiç itirazımız yok. Ama, insaf ediniz, en netice tüm bu ilgi ve alakamız “futbol” denilen oyunu layığıyla seyredebilmek içindir. Futbol, kurallarıyla, gelenekleriyle bir bütündür. Tılsımı, müsabaka sonucunun belirsizliğindedir. Tüm ciddi futbol ülkelerinde sezonun en iyisini tespit için, eleme maçlarının karambolundan arındırılmış ve bir maratona dönüştürülmüş “lig” yöntemiyle ortalaması en yüksek olanın şampiyon sayıldığı bir yöntem geliştirilmiştir. Ana omurga “lig”dir. Bunun yanında, ticareti çeşitlendirmek adına eleme usulunun benimsendiği ikincil turnuvalar da düzenlenir. Ancak kaale alınan daima “lig”in sonucudur. Bu endüstride para kazanma sebep değil, sonuçtur. İlkelerle oynayarak zorlama ve ekstra heyecan oluşturmaya kalktığınızda futbolu futbol olmaktan çıkartmaya başlarsınız. Hiç şüphesiz, yine bir heyecan olur ama bu, içini doldurmaya çalıştığımız anlamıyla bir “futbol heyecanı” değil, bir “kurnaz para tuzağı”, “karnaval”, “sirk”, “rulet”, “kılıç atma” ve benzeri türden bir eğlenceliğe dönüşür. 34 maç sonunda 9 puan farklı birinci olmuş bir takımın, hiçbir akıl, mantık ve izana sığmayan bir anlayışla puanın yarısını siler ve “hadi bakalım kendini bir daha ispat et” derseniz, bu, bırakın emeği, futbolu futbol yapan değerlere, açık bir saygısızlıktır. Kuralın işin başında konmuş olması bu yanlışı ortadan kaldırmaz.Yayıncı kuruluşa gelir sağlama adına ölçü kaçmıştır. Yani, şike meselesinde ceza olarak düşünülen “puan silme” kadere bakın ki, burada tecelli etmiştir. Bu yolun açılması, futbolumuzu nerde duracağı belli olmayan bir macerayı sürükler. Umarım, ihtimal vermesek de, ünlü futbol yorumcusu Hıncal Uluç’un öngörüsü gerçekleşmez. “Play Off’un son maçına kadar bir şekilde (!) şampiyon belli olmaz, Fener-Galatasaray karşılaşmasında tavana vuracak reklam gelirleriyle yayıncı kuruluşun zararları büyük ölçüde karşılanır.”",https://www.hurriyet.com.tr/yazarlar/sitki-sukurer/buzdan-jetonun-mucitleriyiz-biz-20347881
Sıtkı Şükürer,Telaş yapmayın,"Haziran 02, 2012 23:48","Hemen hepsi “gerçeğin” bir yönüne işaret eder. Mesele hiçbirinden tam vazgeçmeden, dünyanın ve ülkenin o günkü ahvaline uygun bir kombinasyon oluşturmaktadır. Bu anlamıyla, bizim cumhuriyetimiz de 20. yüzyılın başlarında bu esasa göre yapılanmıştır. Devletimiz ideolojik olarak “altı ok” prensibine göre inşa edilmiştir. Bugün hala CHP’nin amblemi olan bu ilkelerin üç tanesi Fransız Devrimi’nden esinlenmiştir. Bu ilkeler, “laiklik”, “cumhuriyetçilik” ve “milliyetçilik”dir. Diğer üç illkede ise Sovyet Ekim Devrimi’nin izlerini görürsünüz. Bunlarda, sırasıyla “devletçilik”, “devrimcilik” ve “halkçılık” ilkeleridir. Görüldüğü gibi her basiretli devlet yönetimi “zamanın ruhunu” da nazara olarak pragmatik düzenlemeler oluşturmaktadır. 1920’li yıllar için o andaki dünya dengelerini gözeten yönetim anlayışları, şüphesiz o çağın makulüdür. Ancak zaman değişmektedir. Dikkat ederseniz altı okun ikeleri arasında “demokrasi” ön planda değildir. Bu kritik ilkenin göz ardı edilmesi, beraberinde diğer iyi niyetli ilkelerinin tümünü gölgeleyecek şekilde bürokratik bir oligarşinin oluşumuna neden olmuştur. Altı ok pozitivist ve materyalist fikirlerden etkilenerek oluşturulmuş olmasına karşın, biraz da coğrafyamızın koşulları nedeniyle septik (şüpheci) bir karakter özelliği gösterir. Halka güvenmemek, komşulara güvenmemek, ülke içinde etnik farklılıkları yok varsaymak, muhafazakarlığı tehlikeli addetmek... ister istemez baskıcı bir yönetim anlayışı oluşturmuştur. Siyasi liberalizm olmayışı, kendi iç tutarlılığı yönünden ekonomik liberalizmi de kısıtlamıştır. Bu durumun doğal sonucu altı ok ideolojisinin “refaha” mesafelenmiş olmasıdır. Şimdilerde “zamanın ruhu” değişmiştir. Altı okun ilkeleri bu toplum için yine önemlidir. Ancak bir kısmının göreceli önemleri azalmıştır. Devir, daha az hamaset, daha çok ticaret, daha yaygın demokrasi devridir. Muhafazakar demokratlık yükselen bir değerdir. Farklı etnik kimliklere demokratik saygı olmazsa olmazlara dahil olma durumundadır. Demokrasi değişim dinamiğini koruduğu, hoşgörü omurgasını kolladığı, empatiyi, içselleştirdiği ölçüde derinleşir. Bugünkü Türkiye fotoğrafı geçmişle kıyaslandığında çok önemli mesafeler almıştır. Ancak başta Kürt meselesinde yeniden baş gösteren tıkanıklık ve iktidarın “otoriter muhafazakarlık” izlenimi veren bazı eylem ve söylemleri “zamanın ruhunun” gerektirdiği olgunluğa henüz ulaşılamadığına göstermektir. Her şeye rağmen, “endişeleri kabartmanın” gereği yoktur. Unutmayın bu toplum “demokrasi acemisidir”. Herkes her şeyi yeni yeni öğrenecektir.",https://www.hurriyet.com.tr/yazarlar/sitki-sukurer/telas-yapmayin-20680953
Sıtkı Şükürer,"Kafe eh, cafe olmasın","Nisan 29, 2012 00:00","Sümeyya Erdoğan, “Hiç olmazsa ‘cafe’ değil ‘kafe’ yazsınlar, o bile daha iyidir” dedi. Bakınız, “Türk Dili”, üzerinde tartışmamız gereken çok önemli bir konudur. Orta Asya’nın içlerine kadar, zorlanarak ta olsa anlayabileceğimiz Türk dili, Anadolu coğrafyasında pek çok dil ve kültürle kaçınılmaz olarak yoğrulmuştur. Anadolu’da kullanılan Türkçe’nin üzerindeki en büyük etki Arapça ve Farsça’dan gelmiştir. Atilla İlhan’ın hafızalarımıza kazınan analizinde, “Bir imparatorluk ve ümmet kültürü olan Osmanlı’nın, Arapça ve Farsça’nın Türkçe üzerindeki etkisinden bir sıkıntı duymadığını, zaman içerisinde millet kültürünün ifadesi olan Türkçe ile bu dillerden gelen kelimelerin sentezlendiğini, dolayısıyla, esas olanın yaşayan dil olduğu ve illa kelimelerin etimolojik köklerine hassasiyet duymanın gereksiz olduğunu” ifade eder. Bu görüşe paralel pek çok Türk dili uzmanı da Türk Dil Kurumu’nun dilde özleşme ve arındırma çabalarını gereksiz bulmaktadır. Dilbilimci Nermi Uyar yaşayan Türkçe’ye kamu eliyle müdahalenin dili fakirleştirildiğini, çağrışım gücünü zayıflattığını belirtir. Gam, keder, yeis, hicran, elem, efkar, hüzün gibi her biri ayrı nüansa işaret eden kelimeler, öztürkçecilik gerekçesiyle sadece “üzüntü veya acı” ile ifade edilmeye çalışılırsa, bu fakirlik savunulamaz. Anlaşıldığı kadarıyla konuşulan ve benimsenmiş kelimelere müdahale bir yönüyle “dilde ırkçılık” olarak kabul görmektedir. Türk dili üzerinde şüphesiz, başta Rumca ve Ermeni’ce olmak üzere daha pek çok kültürün etkisi vardır. Bu durumun böyle olması normaldir. Dünyada hiçbir dönemde muhtelif kültürlerini açık bölgelerde saf bir dil söz konusu olmamıştır. Hatta etimolojik bir araştırmada ‘Kuran’da bile Arapça’nın dışında Farsça, Yunanca hatta Türkçe köklere dayalı kelimelerin dökümü belirtilmiştir. Yaşadığımız Türkçe şüphesiz 36 ayrı etnisitenin harmanlığı coğrafyamızda her kültürden bir katkı alarak lezzetini derinleştirmektedir. Dilin hayranlık duyulan kültürlerin etkisine de açık olduğunu belirtelim. Özellikle 19. yüzyılın sonlarından itibaren şehir diline pek çok Fransızca kökten gelen kelimeler girmiştir. Yine gelişen teknoloji ve bilime paralel, bunları geliştiren ülkelerin dünya dillerine armağan ettiği yeni kelimeler fazla değişime uğramadan yerel dillere intikal etmektedir. Pek tabii emperyal kültürlerin etkisi ile yaşam gustosundan, kendi spesifik sorunsallara, “trend ettikleri” pek çok kavram, onların isimlendirdiği şekliyle bu etkiye açık kültürlerde karşılık bulmaktadır. Şimdi; bu halin bir sınırı olmalı mıdır? Dil her türlü etkiye açık mı bırakılmalıdır? Korunmasız bir dil bir kültür erozyonuna yol açmaz mı? Bunların cevabı şüphesiz ‘evet’dir. Bu noktada Devlet’in bir rol alması beklenir. Ancak ‘dil’in dinamik olduğu ve hele küreselleşen bu dünya da ilavelerle bazı değişimlere uğrayacağı da karşı konulmaz bir realitedir. Yeni kavramlar, yeni nüanslar yaşadığımız dilde bir karşılığa sahip değilse, o boşluk yabancı kelimeyle dolar. Bunlara “uyduruk” eşleşmeler oluşturmak geçmişte tutmamıştır. Bir kelime benimsenmişse zorlamanın gereği yoktur. Ancak aşırı teslimiyetçi bir öykünme içeriyorsa, yapay olduğu üzerinden akıyorsa, bu noktada meseleyi Devlet’e bırakmadan, yurtseverlik bilinciyle bu duruma tepki göstermek gerekir.",https://www.hurriyet.com.tr/yazarlar/sitki-sukurer/kafe-eh-cafe-olmasin-20443682
Sıtkı Şükürer,Demode fanteziler,"Mayıs 27, 2012 00:00","Türkiye entelijisiyasının içine düştüğü derin bir ikilemden söz ediyorum. Aydın olmanın alameti farikası ayrıksı olmadır, itaatsiz tutumlar geliştirmektir, özgürlükler adına toplumsal değerler tarlasına traktörü cesurca sürmektir. Tüm bunlar hoşluktur, demokrasinin biraz da fütursuzluklara sevecen bir hoşgörü ile yaklaşması gereğini hatırlatır bizlere. Ancak aydın olmak, kafayı kuma gömmek değildir. Çoğunluğun beklentilerini küçümsemek hiç değildir. Halkı anlamaya çalışmak, zihnini bir an bile olsa onların bakış açısından işletmeye gayret etmek iyi bir şeydir. Öyle “halk yalakalığı” diye yaftalamamak gerekir. Bir başka türlü çalışmaya hiç ihtiyaç hissetmemiş, referansını hep Batı değerlerinden almış aydın kafalar, itaatsiz olmayı o hayran oldukları batının bile yerleşik değerlerini zorlamak olduğunu zannettiler. Batı’ya bile aykırı kalmak bizim aydınlarımıza tatmin sağladı. Yurdum insanımıza değen bir şeyler olmadığı için, buralarda önemsenmediler. Derken birileri, bu aydın diye bellediklerimiz; ülkede yaşanan sosyal ve siyasal değişimlerin kurmaca dünyaları paçavraya çevirmesine daha da duyarsız kalamadılar. Acaba mı diye sorgulama tohumları yeşermeye başladı tektipleşmiş özgür (!) zihinlerde. Yılmaz Erdoğan, “Neden mesela” dedi, “Filmlerde ezan sesi hiç yer almadı?” Vicdanları kanatan ihmallerin gecikmiş simgesel özeleştirisiydi bu. Fanus içindeki aydın ötesine gitmedi. Kolayından “iktidara yanaşma çabası” deyip adamı asmaya kalktı. Var olanı, olması gerekeni baskılama ruhsatı hep onların olmuştu çünkü. Aykırı mı olacaksın, onun da formu belliydi. “Ayasofya kilise olsun, lezbiyen cumhurbaşkanı bize yakışır...” Giderek demodeleşen özgür aklın yarı çılgın haylazlıklarını kutsamaktan, ben, kendi adıma yoruldum. Ötesinde, Yeni Türkiye’nin yeni yeni palazlanan aydınlarını, daha ağızlarını açmadan, çok bilir tavırlarda peşin bir eksiklendirmeye yeltenen eden seçkinliği protesto ediyorum. Seçkinler geçmişte sosyal mühendislerin “uslu şımarıkları” oldu. “İncitmeyi” hesabın içinde hiç görmedi. Vicdanların, pekala o bizim bildiğimiz tektip tarzdan başka beslenmelerle teşekkül edebileceğine ihtimal vermediler. İnsanlar, kendilerini sürekli rencide edenlere, gün gelir bardaklarını doldururlar. İşte bir marjinal aydın için en büyük ceza bu aşamada oluşur. İlgilenmeye bile değer bulunmama hali bambaşka bir acıtıcılıktır. Köksüz aydınlarımızın kilitlendiklerini zihni hapishanenin anahtarı yine kendi ellerinde. Esas marjinal olmak bizleri kıstıran kabulleri cesurca gözden geçirmek değil midir? “İzmir’de bir Süleymaniye yok” demek, neden günahlarımız içine dahil edilmez? Ya da dini anlayışın gelişimini dumur eden, onu legal platformlardan soğutan bir kararla medreseleri kapatan zihniyete sual açmak topluma gerçek katkı sayılmaz mı? Fanteziler yerine, var olanı evriltmeye çalışmak yakışmaz mı aydın sorumluluğuna. Neyin “Fincancı Katırı” olduğunu doğru tespit edip, bırakın ürkütmeyi onları kesimhaneye göndermek, değil midir aydın cesareti?",https://www.hurriyet.com.tr/yazarlar/sitki-sukurer/demode-fanteziler-20633790
Sıtkı Şükürer,CHP’ye yeni kredi,"Mart 04, 2012 00:00","Türk demokrasisi yönünden tarihi bir süreç başlıyor. Demokrasilerde marifet, iktidarların seçim yoluyla el değiştirme esnekliğini korumasıdır. Geçmişte yaşanan iktidar değişiklikleri bu endişemize tam örnek teşkil etmez. Bu ülke 1946 yılından itibaren, ortada sandık olmasına rağmen askeri ve bürokratik vesayetin ağır gölgesi altındaydı. 27 Nisan bildirisine konulan tavırla birlikte “seçilmişlerin” direksiyona geçtiğine tanık olmaya başladık. AK Parti, bilindiği üzere son seçimlerde oyunu yüzde 50’ye ulaştırdı. Seçilmiş iktidar sıfatıyla hemen her alanda kendi programını yürürlüğe koymaya çalışıyor. Halk bu uygulamaları değerlendirecek, tasvip gösterirse gelecek seçimlerde bu partiye oy vermeye devam edecek. Madalyonun ters yüzünde halkın yarısının da AK Parti’ye oy vermediğini gözden uzak tutmamak gerekiyor. Şüphesiz bu dağılım birden çok partiye ilişkin. Seçim sistemi, o da rakiplerde bölünmüş bir yapı varsa, yüzde 35’lerin altında bir oy oranı için tek başına iktidarı muhalefet partilerine vaat etmiyor. Hep söylediğimiz, CHP’nin böylesi bir teveccühe mazhar olabilmesi için halkın değerleriyle barışık ve daha özgürlükçü bir siyaset anlayışı geliştirmesi gerekiyor. Parti, yaşanan kurultay süreçlerinde böylesi doğumun altyapı sağlayacak yenilenmeyi becerebilecek mi? Yeni, komplekssiz, çağın değerlerine uyumlu ve iktidar alternatifi bir CHP, kendilerinden geçtik, ülke demokrasisi için son derece önem taşıyor. Gönlümüz Kılıçdaroğlu’na bir kredi daha açmaktan yana. İktidar yolu, AK Parti’nin bu ülkeye kattıklarından daha fazlasını, inandırıcı şekilde planlamak, onların aksaklıklarını giderebilecek programlar oluşturmaktan geçiyor. 1930’lu yılların eskimiş değerleri üzerinden Atatürk’ü kullanan, katı, kopuk söylemler, CHP’yi, üyesi giderek azalan bir kulübe dönüştürmekteydi. Anlaşılan bu talihsiz zihniyet partiden tasfiye ediliyor. Bizce, bölünme olursa fazla dertlenmemek gerekiyor. Ortodoks, Baasçı söylemler halk nezdinde birkaç puanın ötesinde karşılık bulmayacaktır. Arınmış CHP’ye tavsiyem, bir defa AK Parti kompleksini üzerinden atmaları. Bu partide, AK Parti’nin evrensel demokrasiyle mutabık söylemleri bile, sırf onlar söylüyor diye sahiplenilemez olmamalı. Çağdaş demokratik normlar belli ve herkez için geçerli. Mesele, onları içeriği ile hayata geçirebilmek. Bu değerlere yaslanmak, bazı CHP’lilerin dediği gibi, “Partiyi AKP’leştirme” değildir. Kürt politikalarından, muhafazakar değerlere saygıya, refah odaklı ekonomiden, uluslararası reel politiğe, devlet yönetme sorumluluğundan insan haklarına, bireye, sanata kadar, samimiyeti sorgulatacak ‘ama ve ancak’lara kaçışmadan yepyeni ve güven veren bir formatla halkın karşısına çıkabilecek çalışkan bir CHP, hiç şüphesiz iktidar alternatifi olabilecektir. Böylelikle 2007 yılına kadar askeri ve bürokratik iktidarın sivil uzantısı olarak kesintisiz sürdürdüğü kurnaz iktidarını ilk defa demokrasi etiğine uygun seçim kantarında tartma ve karşılığını arama imkanına kavuşacaktır. Yoksa... Demokrasi bir biçimde kendi çözümünü oluşturur. Yüzde 60-70’lere gitmiş bir AK Parti eksik demokrasidir. Böylesi bir gelişme olursa CHP en fazla vakit kaybettirmenin vebalini taşır, küçülür gider, birileri gelir bu ihtiyaca karşılık verecek siyasi oluşumu hayata geçirir.",https://www.hurriyet.com.tr/yazarlar/sitki-sukurer/chp-ye-yeni-kredi-20050614
Sıtkı Şükürer,Bizi yordular,"Şubat 26, 2012 00:00","Yani akıl esasında, “köstek” içeren, “kısıtlılık” öneren, “iktifa” çağıştıran bir kavramdır. İnsanoğlu salt aklını kullanarak tıpkı kelime köküne uyumlu kurallar üretmeye çok meyillidir. Kurallar yaşadığınız ortamın doğrularıdır. O doğrularıdır ki toplumu disiplini edebilmek için bir yandan kendini “hukuk”, diğer yandan “erdem” olarak ifade etmeye ve düzenini oluşturmaya çalışır. Ancak net bildiğimiz bir hakikat vardır. O da hayatın ilave gelen her veriyle doğru bildiğimizi yeniden tanımladığıdır. Hal böyle olunca, sadece akla yaslanarak oluşturduğumuz çerçeve zaman içerisinde kaçınılmaz olarak eskir. O halde aklın yanında kendimize rehber kılacağımız ilave enstrümanlara ihtiyaç vardır. Bu aletler sezgilerimiz ve vicdanımızdır. Vicdanı temsil eden kanaatimizin teşekkül edebilmesi için, akıl ve mantığın ördüğü kısıtlayıcı reçetelerin kuru, katı baskısından sıyrılmak gerekir. Aklın üzengiye mahkum olmadan kendini özgürleştirmeye çabalaması esas itibariyle çağların “demokrasi” mücadelesidir. Bu mücadele, içimizdeki adalet duygusu besleyen, olması gerekeni hisseden vicdanımızın, biçimleyici kurallarla mesafesini azaltma ve insani değerlerin giderek ön plana çıktığı bir dünya düzeni kurma gayretidir esasında. İnsan hakları evrensel beyannamesi bunu haykırmış, Kopenhag kriterleri bu ülküyü seslendirmiştir. Türkiye toplumu gerçek manada bu anlayışlarla yeni zamanlarda yüzleşme imkanı sağlayabilmiştir. Bu ülkede esen demokrasi rüzgarları, umulmuştur ki, doğru diye belletilenlerin ötesinde çok daha barışçı, insancıl, sarmalayıcı toplumsal düzenlere yönlenmemize vesile olacak. Yine varsayılmıştır ki hesaplaşmalar bir kan davasına dönüştürülmeyecek, toplumun demokrasiye dair derin sezgisinin yaratacağı muazzam baskısıyla tolere edilebilir bir hesaplaşma dönemi sonrasında, artık empatinin ve bağlı olarak evrensel vicdanın hakim olduğu yepyeni bir ülke kurulacaktır. Maalesef emareler kimseye bu izlenimi verememektedir. Sanki siyasetin tüm figürleri, iktidarından muhalefetine, yargısından polisine, askerine, sıra kendilerine gelince, yine vicdanın ve empatiyi pas geçerek, “doğrularını” herkes için, hepimize dair dayatma hevesini taze taze yaşamaktadır. Umarız yanılıyoruzdur. Kurumlar arası çekişmeler, iktidar savaşları, insanlara pompalanan gerginlikler, kutuplaşmalar, tedirginlikler bir türlü bitmemektedir. Bu ülke insanı yeterince bedel ödemiştir. Birlikte bir arada yaşamaya mecburdur. Hiçbirimiz “doğrusu” diğerinin “gerçeği” olmak zorunda değildir. Cemaat, Kürt, UEFA, Kars’taki heykel, Hrant, Asker, Polis hepsi, bizim yok varsayma aymazlığına düşemeyeceğimiz gerçeklerimizdir. Hepimiz, hepsinden bir parçayız aslında. Diyelim Fener’linin Galatasaraylı’ya duyduğu kızgınlık aslında bir anlaşılma çabasıdır, verilen değerin, karşılıklı vazgeçilmezliğin itirafı, örtülü keyfidir. Marjinaller dışında esasında her birimiz bunlardan bir parçayı kimliğimizde taşıyoruz, tek tek kişiliklerimiz bunlardan oluşmuş vagonların birbirine eklenmesinden oluşuyor. Tüm bunların rezümesinden ortaya bir “insan” çıkıyor. O insan ki, madem demokrasi var, madem son söz hakkı onun, sorumluluğunun bilincine vararak vicdanını bu ülke yöneticilerine hissettiriyor olması gerekiyor.",https://www.hurriyet.com.tr/yazarlar/sitki-sukurer/bizi-yordular-20001509
Sıtkı Şükürer,Futbolun idam fermanı,"Mart 31, 2012 00:00","Hele işin içine siyasilerde girince tam bir “üçüncü dünya” çözümü oluşturuluverdi. Efendim, İngiliz Başbakanı Thatcher, İngiliz kulüplerine 5 yıl Avrupa’yı yasaklamış, kendi aralarında bir güzel oynamışlar, dönüşlerinde Avrupa şampiyonu olmuşlar, biz de 5 yıl gitmeyelim. Söylem bu. Tamam da Tatcher’ın yasaklama nedeni, şike değil holiganizmdi. Onun deyimiyle “hayvanların” cezalandırılmasıydı. Özünde bir keyif oyunu olan futbolu şirazesindan çıkartarak şiddet odağı haline getirilmesine engel olmaya yönelik önlemdi. Yani bir özeleştiriydi, çuvaldızı kendine batırmaktı, uluslararası camiaya karşı kendini cezalandırmaktı. Biz de ise şike şüphesi ayyukada. Neymiş, 8 takım küme düşerse futbol bitermiş, “Bize ne FİFA’dan UEFA’dan, kendimiz çalar, kendimiz oynarız, herkez işine baksın”. Allah’ınızı seversiniz bu mantıkla İngilizlerin mantığın bir alakası var mı? Hani Thatcher örnek alınacaksa, buradan şike yapan bir değil, iki küme düşsün kabilinden bir tutum ortaya çıkması gerekir. Bu yaklaşım, olsa olsa, küme düşen Ankaragücü’nü talimatla birinci lige aldıran Kenan Evren mantığı ile örtüşebilir. Özerk (!) futbol federasyonumuzun başkanı da siyasetin bu yaklaşımına sahipleniyor. Yani, hesaba göre ne şiş yanıyor, ne de kebap, ancak etler eşek eti oluyor, mühim değil. Doğru anlıyorsak bundan böyle kulüpler yönünden şike serbest, seyirci zaten aptal, bozacı-şıracı birbirine yeter, Türk’ün Türk’e propagandası vazgeçilmez şiarımız. Akıl dumur oluyor. Peki, biz neden bu işlerle ilgili kanunlar yaptık, anayasal düzenlemeleri halk oyuyla kabul ettik? Niçin sporun disiplin hukukunu uluslararası standartlara oturttuk? Şimdi, artık yönetici her türlü herzeyi işleyecek, kulüp pir-ü pak kalacak, öyle mi? Yönetici sıfatıyla ligi şaibeli hale getirip tüzel kişiliğe haksız imkanlar temin edeceksiniz ve bu noktada “suçun şahsiliği” ilkesi savunmanıza dayanak olacak. Üç kuruşluk hukuk biliyorduk, ona dair aklımızı başımızdan aldılar, sapla samanı karıştırıp, üzerine yumurta kırdılar, harika omlet yaptık, buyurun yiyin diyorlar. Ne denir, “yersen, bizde böyle”. Diyeceğimiz odur ki, elde fener, sportmenlik ruhunu, etiğini aramaya başlayalım. Bu arada, diyelim 5 yıl Avrupa’ya gitmedik, zaten UEFA’dan bize kalmadan cezası geldi. Şimdi, bu yıl birinci olacak kulübümüz bu işlere hiç bulaşmamış ise, bu işte cezalandırılmış olmayacak mı? Suçun şahsiliği ilkesi nereye oturtulacak? Ama pratik çözümlerin sonu yoktur. Lig henüz bitmedi, tedbir alalım, şaibeli takımlar şampiyon oluversin, sorun böylelikle paşa gönlümüze uygun çözüme kavuşturulsun. Evrensel demokrasi diyen, ileri demokrasiden söz eden ülkeye tüm bunlar yakışmıyor.",https://www.hurriyet.com.tr/yazarlar/sitki-sukurer/futbolun-idam-fermani-20242388
Sıtkı Şükürer,Asil ve oğlu,"Mart 11, 2012 00:00","Mekanın önünde her daim bir midyeci dururdu. Sonraları çarşının sağındaki sokaklarda ilk gençlik yıllarımızın meyhanelerini hatırlıyorum. Bakınız, meyhane bizim hep gördüğümüz içkili restoranlardan çok daha farklı bir şeydir. Bu yerlere tadını veren en önemli faktör işletmecilik anlayışıdır. Her meyhane sahibi, meyhane işletmeciliğinin genel ritüellerine sadık kalarak kendini özgü bir şov dünyası oluşturur mekanında. Sınıf ve kariyer farklarının bilerek terk edildiği bu dünya, meyhanecinin keyif odaklı mütehakkim tavrıyla özel bir büyü oluşturur. Bir hafifleme ve azalma mekanı olan bu ortamlar futbolun ve hafif muhabbetlerin taşıyıcı kolonluğunda, ülkenin mutlaka kurtarılması ihmal edilmeden, müdavimlerine keyif ve mutluluk sunar. Meyhane, Ege’de bir Rum kültürüdür. Büyük sermayelerin gerekmediği, ailenin mutfakta destek olduğu, günlük mezelerin küçük tabaklarda servis edildiği, illaki favayı, zeytinyağlı iri fasulyeyi, müthiş cacığı, Arnavut ciğerini, otları... Azar azar taam ettiğiniz, patlıcan-biber kızartmasının taze domatesle soslandığında neden bu lezzeti evde yakalayamadığınıza akıl sır erdiremediğiniz yerlerdir meyhanelerimiz. İzmir, özellikle 70’li yıllardan sonra çok hızlı bir dönüşümden geçti. Nüfus, göçlerin de etkisiyle çok arttı. Sarsılmaz diye varsaydığımız kıyı kültürü çok yalpaladı. Kolayından çok şeyi feda ettik, tahrip ettik, vazgeçtik ve tüm bunları önemsemedik. Şimdilerde toplum tekrar, yeni yeni kendine gelmeye başlıyor. Hepimizin içinde unuttuklarımıza dair hasretler tohumlanıyor. Meyhane sadece bunlardan biri. Tıpkı fayton gibi, taş evler gibi, temiz körfez gibi, şampiyon KSK, Göztepe gibi... Mesele sadece geçmişe özlem değil. Yorulan ve anlam sorgusunu kurcalamayan zihinlerimizin tekrar kökleri ile buluşması ve bu yolla özgüvenine, moraline kavuşma isteğidir bu. Bana bu yazıyı tahrik eden sebep, ‘Et Profesörü’ namıyla maruf, birinci sanayinin efsanevi esnafı Asil ve oğlunun Bornova Forum girişinde meyhaneciliğe başlamasıdır. Perşembe günü mekanın açılışında “Sayın Profesör” akademik dünyaya bir çağrı yapıyordu: “Tüm değerli meslektaşlarım bilsinler ki, sadece onlar için ekstradan yüzde 10 indirim vardır, bu dayanışma boynumun borcudur.”",https://www.hurriyet.com.tr/yazarlar/sitki-sukurer/asil-ve-oglu-20098304
Sıtkı Şükürer,Kemeraltı bir İzmir rüyası,"Nisan 01, 2012 00:00",,https://www.hurriyet.com.tr/yazarlar/sitki-sukurer/kemeralti-bir-izmir-ruyasi-20247521
Sıtkı Şükürer,Nargile filozofisi,"Mart 25, 2012 00:00","Böylesi bir kişilik yapısı inşa edebilmek bazı durumlarda, farkında olmadan sahip olduğumuz kimi alışkanlıklarımızdan beslenir, bu alışkanlıklarımız terbiyevi bir fonksiyon icra eder. Bu duruma örnek “nargile” olgusudur. Nargile hadisesi başlı başına bir kültürdür. Bu kültür, durmuş oturmuş bir ritüele sahiptir. Nargile erbabı her şeyden önce asla “geveze” birisi değildir. Zira, nargile bizatihi kendisini başkalarıyla paylaşıma pek müsaade etmez. Şayet ilgi ve alakanızı nargileniz üzerine yöneltmezseniz size küser, yani söner. Bu nedenle bir nargileci diğerine “nasılsın” dediğinde cevabını epey bir suskunluk sonrası alır. Hele bir de “daha daha nasılsın” diye sormaya kalkarsa muhatabından “çenen düştü” fırçası yiyeceği kesindir. Buradan hareketle kime ve neye yönelmişseniz başarının mutlaka “odaklanmadan” geçtiği dersini alırsınız. Nargile anlık yoğunlaşmalarla iktifa eden, mutlu olan bir musibet değildir. Onu elde tutabilmeniz için konsantrasyonunuzun sürekli olması gerekir. Nargile kıvamına “tav” denir. Tav, nargile şişesinin devamlı dumanlı kalması halidir. Bu hal tütünün iyi ateş aldığı ve sorunsuz işlediği bir durumu gösterir. Çapkın erkeğin kızı “tavlaması, tava getirmesi” deyiminin de buradan geldiği söylenir. Pek tabii maharet, tavı anlık zirvelerde yakalamak değil, mütemadiyen devam ettirebilmektir. Bu durumun beşeri hayata yönelik dersi ise başarının sadece konsantrasyonla olmadığı, yanı sıra maraton koşucusu da olunması gerektiğidir. Nargileci adam biraz da oturmasından belli olur. İlla çift sandalye ve bir sehpa işgali, yapılan icraatın mutlaka asgari konforunun gözetilmesine dair vazgeçilmez tutumlara işaret eder. Zaten biz “para kazanmasının asgari keyfinin” vazgeçilmezliği ilkesini hep vurgular dururuz. Nargile erbabının yıllar içinde çok önemli bir meziyeti teşekkül etmiştir. O da nargileye kömür ateşi getiren “ateşçi”ye ayrıca bahşiş verilmesidir. Bu husus ekibin kritik kişilerinin ayrıca kollanması gereğine işaret eder. Nargile ateşinden başkalarının sigaralarını yakmaları, ayıbın ötesinde, neredeyse çok ağır bir hakaret olarak algılanır. İnsani ilişkilerde bir sınırın olması gerektiğine vurgu yapan bu ritüel, bizim de takdir ettiğimiz bir “portakal, orda kal” anlayışıdır. Son olarak nargile içerken yanında boğazınızı yumuşak tutsun diye, nargile temposuna uyumlu olarak yudumladığınız çay ya da suyun, bu karizmatik keyif aleti karşısında ezildiğini ve sadece “eşlik edici” bir misyon yüklenerek kendi ritüelik keyiflerini ikinci plana aldıklarını görürsünüz. İşte biz bunu, ikinci adamların özverili olma gereklerine dair bir ders olarak algılarız. Dahası çok... Özetle nargile olgusu başlı başına bir yaşam özeti gibidir.",https://www.hurriyet.com.tr/yazarlar/sitki-sukurer/nargile-filozofisi-20198716
Sıtkı Şükürer,Müslüman mahallesinde salyangoz satılmıyor,"Nisan 08, 2012 00:00","Hukuktan teknolojiye “Batı” hep model olmuştur. Şüphesiz bu süreç kültürel anlamda da “Batılı” gibi düşünen, oraların değerlerini içselleştirmeye çalışan insanların sayısı azımsanmayacak boyutlara getirmiştir. Ancak doğuda yaşamak, Anadolu’nun sosyolojik özellikleri ile nefes alıp-vermek, ister istemez kendini en Batılı zanneden bireyler de dahi “hibrit” bir kişilik profili oluşturur. Toplumun büyük çoğunluğunu açısından böylesi bir “kişilik karmaşası” gündemde dahi değildir. Onlar muhafazakardır, gelenekçidir, vaka şimdilerde yeni yeni zengin olmaya heveslenmişlerdir, ama esas itibariyle hayata karşı duruşlarından memnundurlar, emindirler, olaylara karşı tepkilerini belirleyen zihinsel altyapılarını tartışmaya açma gereğini hissetmezler. Bugünün Türkiye’sinde siyasi iktidarları belirleyen işte bu büyük çoğunluktur. Onlar son 150 yıldır kendileri için “iyi” olacak şeyler hakkında karar veren, onlara çağdaşlık adı altında batı değerlerini empoze eden insanlara karşı mesafeli ve ilgisizdirler. Bu toplumun realitesi “kendi bildiğini okumaktır”. Esasına bakarsanız bunun böyle olması da normaldir. Taşıma suyla değirmeni döndürmeye çalışmak, bir yönüyle insani de değildir, demokratik de. Toplumu, adına “evrensel” dediğimiz değerlerden hareketle, hızlandırılmış programla biçimlemeye çalışmak pratikte bir sonuç yaratmamakta, kağıt üzerinde kalmaktadır. Bu noktada “evrensel değerler insanlığın binbir meşakkatle ulaştığı yerdir, zaman ileriye doğru bu değerlere akar” diye bir yaklaşım getirebilirsiniz. Ancak Doğu toplumlarını gözlediğinizde bu lafların bir kıymet-i harbiyesinin olmadığını kolayca tespit edersiniz. Toplumun entelektüel sermayesini temsil eden demokrat kimliklerin tıkanmaya başladığı yer buralarıdır. Bu noktada; hukukun üstünlüğü, insan haklarına saygı, erkler ayrılığı, çevre duyarlılığı gibi kavramlar üzerinden inşa edilmiş evrensel demokratik ilkeler, savunucularını, hitap ettiği toplum nezdinde “reçeteci” kılmakta ve bir başka tür “jakobenist” yapmaktadır.� Bugün tüm toplum münevverlerinin “ayılması” gereken husus, Batı değerleri üzerinden yüzleşilmiş, özeleştirisi yapılmış “vicdan” tarifinin bizim coğrafyalarımızın için bire bir geçerli olmadığını idrak etmeleridir. Kendi toplumsal çerçevesinden süzülerek bireyselleşmiş Batı tipi aydının entelektüel namus anlayışıyla vicdan sorgulaması yaptığınızda, bu ülkeyi, bu ülkenin seçtiği siyasileri anlamanız güçleşmektedir. Oysa Doğu’nun vicdan anlayışı farklıdır. Doğu vicdanını, merhamet ve benzeri kavramlarla kendi geleneğinden beslenerek içselleştiren Anadolu insanı, ihtimal zenginleşmesine paralel kazandığı özgüvenle, başbakanın zaman zaman seslendirdiği “bizim medeniyetimiz” söylemini, 21. yüzyılda hepimize daha fazla hissettirmeye ve paradigmalarımızı zorlamaya başlayacaktır.",https://www.hurriyet.com.tr/yazarlar/sitki-sukurer/musluman-mahallesinde-salyangoz-satilmiyor-20297669
Sıtkı Şükürer,Krala çıplak demek,"Mart 18, 2012 00:00","Esas itibariyle, bugün Türkiye toplumunun sıkıştığı ikilem budur. Bu toplumun münevverleri, örneğin, “Avrupa Birliği yolculuğuna medeniyet projesi olarak inandı, çaba sarf etti” ediyor. Böylelikle bu ülkenin her alanda averajının yükselebileceği hayal ediliyor. Bu yaklaşım, özünde “evrenselden yerele” diyebileceğimiz bir kabulden kaynaklanıyor. Öyle ya, birileri bizden önce bizim geçeceğimiz yollardan geçmiş, günün sonunda çağa en uygun toplum modelinin parametrelerini adeta “hap” şekline getirmiştir. Atatürk, cumhuriyeti bu anlayış üzerine yapılandırdı. Çetin Altan, tenis kortlu, piyanolu köyleri bu yüzden hayal etti. Şüphesiz herkes iyi niyetliydi, ama aynı zamanda jakobendi, reçeteciydi, bağlı olarak sosyal mühendisti. 70’li yılların kadim tartışması da aynı ayrımlaşmayı işaret ediyordu. Sosyalist devrimin ‘kır’dan kent’e mi, kent’ten kır’a mı başlaması gerektiğine’ müthiş kafa yorardık. Jakoben genler sebebiyle, birinci görüşün mahkum edildiğini hatırlıyorum. Bakınız, her toplumun kendine özgü sabitleri vardır. Rusya farklıdır, İngiltere farklı, Türkiye farklıdır, Arabistan farklı. Şüphesiz insanlığın ortak bölenleri vardır ve fakat aynı zamanda her coğrafyanın binlerce yılda teşekkül etmiş ayrı dili, inancı, etnik mayası kendisine özgüdür. Bu tablo tüm insanlığı kapsayıcı ortak bir şablonun imkansızlığına işaret eder bizleri. Başbakan, “Dindar nesil istiyorum” dedi. Ona bu cümleyi söyleten mantığı anlamaya gayret ediyorum. Acaba klasik aydın tavrımızın bir kesin kabulü mü sorgulanıyor? Toplumların realitesinin esasında yerelden evrensele doğru işlemesi antitezi mi tartışma ortamına getiriliyor? Bakınız bu iktidara yönelik birinci algımız onların “dindar” olduklarıdır. Batı ezberinde din algısı onun zamanla bir kültür kimliğine iade olacağı ve büyük ölçüde bireyselleşeceğidir. Bunun böyle olduğunu Hıristiyan tarihi bize göstermiştir. Din üzerinden ve dini kullanarak iktidar tariflemek insanlara ikna edici gelmemiş, bedeller ödenerek Hıristiyan toplumları sekülerleşmiştir. � Yine aynı toplumlar, ırkçılık heyecanlarına kapılmışlar, ajite edilmişler ancak sağduyu ve makul kavramları bu anlayışları da olmaları gereken seviyeye püskürtmüştür. Dikkat ederseniz tüm bu evrilmeler, o toplumların kendi dinamikleriyle, kendi yüzleşmeleriyle, acılarına katlanarak, maliyetlerini üstlenerek, aşağıdan yukarıya gerçekleşmiştir. Toplumlar doğrularına yanlışlarını ayıklayarak ulaşmışlardır. Şimdi kritik soru şudur? Türkiye toplumunun çıplak gerçeği nedir. Bu toplumun yüzde 70’i türbanı da, imam hatipleri de benimsemektedir. Aynı zamanda, Türk veya Kürt milliyetçisidir, muhafazakardır, refahı yeni yeni talep etmeye başlamış ve fakat bunu kendi kültür anlayışına uygun bir yaşam gustosu içinde şekillendirmektedir. Elimizdeki beş kartı açınca, dördünün manzarası budur. Biz istedik diye bu gerçeklerin değişeceği yoktur. Toplum bu duyarlılıkları karşılayanları iktidar yapar. Gün gelir kendi değişim dinamiği ve temposu ile uyuşanla yola devam eder, uyuşmayanı silkeler. Alt kimlikler hazmedilmeden bir üst vites hayaldir, zaman yerelden evrensele kendi bildiğince ama genelde ağır ağır akar gider.",https://www.hurriyet.com.tr/yazarlar/sitki-sukurer/krala-ciplak-demek-20150305
Sıtkı Şükürer,Yatacak yerimiz yok,"Ocak 22, 2012 00:00",,https://www.hurriyet.com.tr/yazarlar/sitki-sukurer/yatacak-yerimiz-yok-19741977
Sıtkı Şükürer,Sevgililer Günü,"Şubat 12, 2012 00:00","Öyle olduğumuz için, yaşama karşı yorgunluk hissettiğimizde “huzur” talep ederiz. Huzur, o pek kolaylıkla söylediğimiz “mutluluktan” farklı bir kavramdır. Huzur isteyen, dünya malına ilgisini azaltır. Bu yönü itibariyle, bir “sürekli vazgeçiş”in tohumlandığı, mütevazı ve giderek münzevi bir yaşam tercihidir. Oysa mutluluk, iş yaşamından sosyal yaşama, üzerimize yüklenen değerlere uyum adına, giderek yabancılaştığımız kimliğimize ara soluklar kazandırma gayretidir. Bu yönü itibariyle mutluluk arayışımız, bir “aç-kapa” serüvenidir. Yani genelde mutsuzluk bulutlarıyla baskıladığımız yaşamlarımızı, mutlu anlar için fırsatlar yaratarak yumuşatmaya çalışırız. Dolayısıyla mutluluk huzurdan farklı olarak “an”larla sınırlıdır. İşte bu neviden, materyal medeniyetimizin bulduğu anlık oyuncaklardan biri de “sevgililer günüdür”. Şüphesiz, kelime kökü sevgiyi çağrıştırsa da “sevgili” kavramı ve ona bağlı sevgililer günü, yaş günü, anneler günü gibi mutedil, kadir bilir, düzene uyumlu bir kutlama değildir. Sevgiliye yakışan sevgi değil aşk’tır. Aşk, tutku görüntülü özgürlük talebidir. Bu kavramın içeriğine en yakışan kelimeler, isyan, ret, başkaldırıdır. Eş zamanlı olarak aşırı mutluluk, özgürlük hissi, bir tuhaf hafifleme, sorumlulukları azaltma, çılgın terklere niyetlenme. Aşk tüm bunların birlikte bir büyük kazanda kaynamaya başlamasıdır. Zihinlerde vazgeçişlerin maliyetlendirilmediği, hesabının yapılmadığı genç tavırlar aşka talip olduklarında bu anlamıyla gizli gizli, özgürlük taleplerini haykırırlar aslında. Adına aşk dediğimiz coşkunun temelinde  kavuşulmamış ilişkilerden beslenen tekil başkaldırı sarhoşluğu yatar. En bir fazla “ben”in hissedildiği bu duygusal türbülans özgürlüğün keyfidir özünde. Özgürlük öz güvendir. Bu yüzden bu dönemlerde kendimizi yaratıcı hissetmemiz nedensiz değildir. Mamafih, böylesi günler, Behçet Necatigil’in söylediği gibi, söylenmemiş, ıskalanmış, ertelenmiş duyguların hatırlanmasına, hesaplaşmasına vesile olabilir. Gizli bahçelerin sorgulandığı, cesaretsizliklerin yüze vurulduğu, esirgemeyi marifet bilen kimliklerimizin hafifçe sarsılma ihtimalinin taşıdığı bu özel gün “sebeplenenlerine” kutlu, hakkını vermeye çalışanlara “mutlu” olsun.",https://www.hurriyet.com.tr/yazarlar/sitki-sukurer/sevgililer-gunu-19899764
Sıtkı Şükürer,Beyrut,"Şubat 19, 2012 00:00","Dört gün boyunca, deyim yerindeyse, gidilmedik, görülmedik yerini bırakmamaya gayret ettim. Lübnan enteresan bir ülke. Diğer Ortadoğu ülkelerinden farklı olarak, devletin daha gevşek olduğunu hissediyorsunuz. Bu biraz da homojen olmayan nüfus yapısı nedeniyle, zorunluluktan. Beyrut farklı dinlerin ve kimliklerin bir arada yaşadığı, adeta bir karnaval alanı gibi. Hıristiyan Araplar, Dürziler, Ermeniler, Sünni ve Şii Müslümanlar kentin yerleşikleri. Tüm bunları etkileyen Fransız badanasını da ihmal etmemek lazım. Dikkatimizi çeken husus, kimle tanışsak, bir iki cümle sonrasında etnik ya da dini aidiyetini hemen ifade etmesi oldu. Sanki yoğun yaşanmış iç savaşlar insanları kendi pozisyonunda katılaştırılmış gibi. Ancak buna rağmen ortada bir yoğun ticaret var ve bağlı olarak gelen bereket her kesimi bir arada dalaşmadan tutabiliyor. Şehir, bir zamanlar ünvanına ulaştığı “Doğu’nun Paris’i” nitelemesine tekrar geri dönmüş gibi. Hani argoda, “Para var, huzur var” denilir ya, bu Beyrut için geçerli. Ancak huzur yapay ve sanki tekerlek döndüğü müddetçe geçerli. İnsanlar şimdilik baltaları gömmüşler, ya da daha doğru bir tespitle, fünyesi her an çekilmeye hazır el bombaları ceplerinde duruyor. Şehrin kıyısında birkaç kilometrelik bant, otelleri, eğlence yerleri ile çok göz kamaştırıcı. Yanı sıra Hıristiyanların yaşadığı kentin doğusu adeta Nişantaşı izlenimini veriyor. Kentin merkezinde, Ömer Camisi’nin de bulunduğu tarihi bir bölgede dünyanın en önemli markalarının bulunduğu bir alışveriş merkezi var. Hayat bu bölgelerde oldukça pahalı. Fakir Ermenilerin yaşadığı bölgeye gittiğimde gözlerime inanamadım. Bir yer, bu kadar mı Anadolu şehirlerine benzer? Bir iki dükkana girdiğimde Türkçe konuşan genç insanlara rastladım. Anlaşılan evlerde Türkçe hala silinmemiş. Basından çok okuduğumuz Lübnan Mutfağı ile ilgili izlenimimiz çok olumlu olmadı. Çiğ et, çiğ kıyma, safranlı, tarçınlı etler pek bize göre değil. Dönüş yolunu, hava muhalefeti nedeniyle karayoluyla Suriye üzerinden Antakya’ya yaptık. Başlangıçta bu tercih biraz tedirgin etti. “Yol boyunca en çok ne gördün” derseniz, “Başer Esad’ın fotoğrafları” derim. Bir de Lübnan’a görece devlet tertipi ve otoritesi. Suriye katettiğimiz kıyı boyunca çok düzenli izlenim veriyor. Yol boyunca konuştuğumuz şoförler her nedense Başer Esad’ın arkasında batı basının yansıttığının aksine halk desteği olduğunu vurguladılar. Benzer yoruma Antakya’da bazı STK’ların yöneticileri ile yaptığımız sohbetlerde de rastladım. Onlar Suriye ile yaşanan gerginliğin sınır ticaretini sekteye uğrattığını ve bu işten zararlı çıktığımızı belirtiyorlar. Yani mesaj hep aynı. Ticaret sihirli bir şekilde gerginlikleri yumuşatıyor, ilişkileri geliştiriyor ve bu insanları mutlu kılıyor. “Komşularla sıfır sorun” politikası, son dönemlerde biraz askıya alınmış olsa da, anlaşılan son derece önemli ve doğru bir yaklaşım. Son olarak; Türkler tüm bu yerlerde itibarlı insanlar ve biraz temkin, biraz hayranlıkla baktıkları ve zihinlerinde farklı bir rafa yerleştirdikleri bir millet olarak algılanıyoruz.",https://www.hurriyet.com.tr/yazarlar/sitki-sukurer/beyrut-19950642
Sıtkı Şükürer,Müteşebbis dindarlar,"Ocak 15, 2012 00:00","12 Eylül yönetimi pek gönüllü olmasa da, ABD’nin görünmez eli Turgut Özal’a iktidar yolunu açmıştır. Dışa kapalı ekonomik yapı süratli bir dönüşüm yaşayarak, toplumu tüketimle tanıştırmış ve bu olgu zenginliğe hevesli yepyeni bir insan profili şekillendirmeye başlamıştır. O dönemler bu anlayışa uyumlu sloganlarını süratle türetmişti. Köşe dönmeci olmak marifetti, benim memurum zaten işini bilirdi. Bu kalıplar toplumumuzun ahlak çıtasına açık haksızlıktı. Şüphesiz düzgün tutum alma, bu erdemi sıradan ve içsel bir özellik haline getirebilme bir bireysellik sorunudur. Akıl, vicdan, kültür gibi öğelerin oluşturduğu bu doğal insani davranış, şayet böylesi bir tavrı besleyen altyapıdan yoksunsa işler çatallaşmaktadır. Soru şudur; Türkiye toplumunda, sözünü ettiğimiz anlamıyla “bireysellik” yeterince derinleşmiş midir? Bakınız, özgür ve kişisel tutumlar büyük ölçüde materyal refaha ilginiz arttığı ölçüde gelişir. Bu toplumun ticari geçmişi yenidir. Osmanlı; devlet yönetimini büyük ölçüde devşirmelere, ticareti gayrimüslimlere ihale etmiş bir yapıydı. Geniş Müslüman kitlelerin payına tarım ve yoksulluk düşüyordu. Cumhuriyet bir yönüyle Müslümanların direksiyona geçmesidir. Ki onlar refah talebi konusunda acemilerdir. Yanı sıra rejim, o bildiğimiz ithal ikameci politikalarla kontrollü bir zenginliğin dışında, toplum zenginliğini önemsemeyen “fakir ama onurlu” bir model benimsemiştir. Seçeneksizliğin kitlelere dayattığı pratik, dünyevi tatmin noktasında doğan boşluğun manevi değerlerle giderilmesi olmuştur. Zaten İslam dini de “bu dünya yalancı dünya” dememekte midir. Hiç ölmeyecekmiş gibi dünya, yarın ölecekmiş gibi ahiret için çalış hadisi kulak arkası edilmemiş midir? Özetle demokrasi noksanlığı yanlış yorumlanmış teolojik algıyla “refahı”, bağlı olarak “bireyselleşmeyi” sığ bir hale getirmiştir. Bu kabul, şimdilerde, ekonominin dışa açılmasına paralel kırılmaya başlamıştır. Fetullah Gülen hareketinin bu denli yaygınlık kazanması, zenginliği ve bunu temin etme adına ticari dayanışmayı ön plana çıkartmasıdır. Ancak belki de İslam coğrafyasında ilk olan ve yeni yeni sentezlenen bu anlayış batı tipi bir bireyselleşmeye evrilme istidadı göstermemektedir. Oralarda tarihi mücadele burjuvazinin Kilise’yi eksiltmesi, bunun sonucu bireyselleşmeyi az dindarlık olarak tecelli ettirmiştir. Kelimeyi vurguladığımız anlamıyla “Türkiye sentezi” ise, manevi değerlerle refah talebinin bir arada yaşanabileceğinin bir denemesidir. Bu ilginç süreç “müteşebbis dindarlar” diye isimlendirebileceğimiz yepyeni bir sosyolojik katmanın doğumuna sebep olmuştur. Muhafazakarlık zenginliğe giden yolu tetiklerken, zenginlik muhafazakarlığı beslemekte ve yaygınlaştırmaktadır. Toplum ilk defa, maddi ve manevi doyumunu aynı istikamette, birbirini kollar hale dönüştürmektedir. Klasik batı öğretisinden farklı olarak zenginleşmeye paralel, dini moral değerleri seyreltme eğilimi gözlenmemektedir. Bu olgu, Müslümanlığı batı dünyası karşısında “yenilmiş medeniyet” yapan bin yıllık makus talihin değiştirilme çabasıdır aslında. Galiba, “muhafazakârlaşıyoruz” söylemlerine ürkek yaklaşan cumhuriyetin köksüz insanlarının meseleye bir de bu yönüyle bakmaları zamanı gelmiştir.",https://www.hurriyet.com.tr/yazarlar/sitki-sukurer/mutesebbis-dindarlar-19686982
Sıtkı Şükürer,Onlar artık eküridir,"Ocak 08, 2012 00:00",,https://www.hurriyet.com.tr/yazarlar/sitki-sukurer/onlar-artik-ekuridir-19629843
Sıtkı Şükürer,Garson devlet hayal mi,"Ocak 21, 2012 00:00","Kamu görevlileri vatandaşın hizmetlileridir. Ancak bu toprakların geleneğinde Devlet kutsaldır. Bu saptama esasında sadece devlet görevlilerin işine yarar, onları, misyonları olan “garson” vasfından çıkartır. Demokrasilerde varsayılır ki, halkın oyuyla iktidara gelenler halk adına bürokrasiyi talimatlandırır, böylelikle temel inisiyatif sivil siyasettedir. Bakınız, bu halin başlangıç vuruşu doğru, bir adım ötesi koca bir yalandır. Bürokrasinin vazgeçilmez şiarı “onlar yolcu, bizler hancıyız” cümlesi üzerine kuruludur. Mümtaz Hoca’nın (Sosyal) 1960 ihtilaline yönelik final analizi “Bürokrasinin burjuvaziye ağır basması”dır. Bu saptamanın doğruluğu aşikardır. Üstelik bu görünmez mücadele tüm zamanlar için geçerliliğini korumaktadır. Denilir ki, demokrasi kuvvetler ayrılığı ilkesi üzerine inşa edilmelidir. Bu esastan hareketle yargı bağımsızlığının önemine vurgu yapılır. Yargı mensubu bir kamu görevlisidir. Şüphesiz bağımsızlığı kulağa olağanüstü hoş gelir. Bağımsızlığı temin etmenin yolu, sivil siyasetinin bu yapı üzerinde etkisini azaltmaktır. Sivil siyaset ya da o andaki siyasi iktidar halkın belli bir yüzdesinin temsilcisidir. Oysa, devlet tüm vatandaşlarındır. Yargıyı siyasi iktidarların empozesine karşı bağımsız kılma çabası ayrı, yargının toplumun tamamının isterlerinden kopuk bir anlayışla kendini yetkili addetmesi ayrı bir şeydir. Böylesi “bağımsızlık” kuvvetler ayrılığı ilkesinin gereği olarak algılanmamalı, ötesinde zannedilmemelidir. Hukuk, adına “kamu yararı” dediğimiz muğlak kavramlar, en az onun kadar tanımsız “hakim vicdanı” denilen ucu açık yetkilerle, halktan kopuk mecralara kolaylıkla savrulabilmektedir. Anglo-Saxson düzeni bu tehlikeyi görerek yargı mensuplarının halk oyuyla seçilmesi ya da kamu vicdanın halktan oluşturulan jüriler marifeyle belirlenmesi gibi tedbirler oluşturmuştur. Türkiye, devlet yapısı bu konularda vatandaşına güvensizdir. Oysa bunun acısını hep çekmiştir. Örneğin; ordusunu politikacının “kirli emellerinden” koruya koruya 80 yıl boyunca askeri bürokratik vesayete teslim olunmuştur. Sorun millete dair en doğruyu bildiğini düşünenlerin “asker” olması değil “bürokrat” olmasıdır. Toplumu bekleyen yeni tehlike, bazılarının abarttığı gibi “sivil vesayet” değil, o sivil vesayeti de parmağında oynatmaya başlayan “apoletsiz bürokrasi”dir. Bugünkü ülke fotoğrafında yetkilendirilmiş bürokrasinin siyasi iradeye rağmen kendi bildiğini okuma eğilimi, bizzat o siyasi iktidarı bile tedirgin eder hale gelmektedir. Zira siyasi kadrolar demokrasinin mahsulüdür. Hayatın, dünyanın, dünyadaki gelişmelerin içindedir. Devamları “oy”u bağlıdır, interaktiflerdir, esnek olmak durumdadırlar. Yüreklerini mühürleme ve bunun sonucu seçilebilme şansını kaybetme gibi bir lüksleri yoktur. Bugün yaşanan bazı sıkıntılar konusunda, iktidar mensubu siyasetçilerin giderek artan açıklamaları bu halin göstergesidir. Özetle; bürokratın atanmasında etkin rol oynamış dünya görüşü, referansı bir müddet sonra önemini kaybeder. Aslolan bürokrat kimliğidir. Bu kimlik tabiatında olan kültürle eskilerden bir farklılık taşımaz. Değişime ve gelişime kapalı yapısı ile o bildik statükosu oluşturur ve sivil siyaset ağır ağır avuta çıkar.",https://www.hurriyet.com.tr/yazarlar/sitki-sukurer/garson-devlet-hayal-mi-19735916
Sıtkı Şükürer,Ulusçuluk ama nasıl?,"Şubat 05, 2012 00:00","“Özgürlük” ve “Bağımsızlık.” Aslına bakarsanız bu iki kavram birbirlerinden çok farklıdır. Herhangi bir konuda bir duruş sergilerken hangi kavrama yaslandığınıza göre çok değişik sonuçlar elde edersiniz. Bugün Türkiye’de klasik sağ-sol ayrımlarını ortadan kaldıran ve kendince yeniden bir ayrımlaşmayı tarifliyen durum, bu iki kavramdan birini kaçınılmaz olarak eskitiyor. Bağımsızlık kavramı esas itibariyle bir ‘değer’e vurgu yapar. Siz kendinize bir değeri yakıştırıp makulünüze yerleştirdiğinizde müthiş bir zihin konforuna kavuşturursunuz. Bir ‘değer’e sahip olmak, o değerin biçimlendirdiği tutum ve davranışlarınızı tartışmasız kılar. Şablonculuk, kolaycılığının yanında kapalılığı da getirdiğinden gelişimin önünü keser. Zaman içinde hayatın gerçeklerinden kopan, değerinizin size müsaade ettiği ölçüde dünyayı algılayan, kuyu dibinde gökyüzünü gözleyen kurbağa konumuna gelirsiniz. Örneğin “tam bağımsız Türkiye” idealine sarılmışsanız dünyanın bugün itibariyle geldiği “karşılıklı bağımlılık” ilkesini reddeder, bağlı olarak uzlaşı kültürüne karşı çıkıp bir garip üçüncü dünya ülkesini savunur hale gelirsiniz ya da dünyanın en zavallı sirkine dönüştürülmüş Castro Küba’sına övgüler düzersiniz. Diğer kavram ‘Özgürlük’tür. Özgürlük, kişiye giydirilmiş bir elbise değildir. Bu yönü itibariyle bir “değer” olmaktan ziyade “insan” odaklı bir talep, sürekli çabayı gerektiren bir kalitedir. Özgürlüğü şiar edinenler insanlık tarihi boyunca muhafazakar kalıplar üreten kolaycı “değerlere” karşı mücadele vermiştir. Özgürlük arayışı gerek materyal, gerek içsel yolculuklarda bir yerlere takılı kalmayı reddettiğinden gelişimin motoru olmuştur. Mevcudun daha fazlasına talep, beraberinde uzlaşı, paylaşım, esneklik, hoşgörü gibi kavramların güçlenmesine zemin hazırlamıştır. Bu süreç oluşurken yaslandığınız güç, yaratıcı insan kimliğidir. Nitekim bilgi toplumu evresine geçen ülkeler “birey odaklı” yeni bir dünyanın temsilcileri olmuşlardır. Türkiye’nin Avrupa Birliği serüvenini de bu bakış açısıyla değerlendirmek gerekir. Hoş ve sonuçları itibariyle boş kavramları yüceltip “fakir ama onurlu” bir geleceği düşlemek bu ülke insanının iyiliğini istemek değildir. Kendisi bizatihi kopkoyu bir değer olan “ümmet” anlayışından dönüşmüş bir cumhuriyetin demode bir bağımsızlık anlayışı ile “ulusçuluk” çukuruna yuvarlanmasının savunulması çok garip kaçmaktadır. Şüphesiz bu kendinizi bir ulus olarak ifade etme anlayışından vazgeçme değildir. Yaşadığımız çağ kendi realitesini insan topluluklarının mensubu oldukları devletler üzerinden anons etmekte, menfaatlerin kesim arayışı ulus ölçekleri üzerinden pazarlığa konu olmaktadır. Uluslararası toplumun ulus ölçeğinde saygın bir üyesi olma idealinden vazgeçtiğinizde geriye çağa uyumsuz, problemli insan topluluklarının yöneticisi olarak kalırsınız. Sonuç olarak yalın gerçeği ifade eden çıkış kabulümüz şudur; 21’inci yüzyıl, insan olmanın onur ve bilincini özgürce duyumsayan, yaşayan bireylerin olacaktır.",https://www.hurriyet.com.tr/yazarlar/sitki-sukurer/ulusculuk-ama-nasil-19847935
Sıtkı Şükürer,Maksat üzüm yemek,"Ocak 29, 2012 00:00","Konumuz yeni Türk Ticaret Kanunu. On yıla yaklaşan yoğun bir mesaiyle bu mevzuatın piri kabul edilen Profesör Ünal Tekinalp’ın özverili koordinasyonunda neticede 1535 maddelik bir yasa parlamentomuzdan geçirildi. Ağırlıklı hükümleri Temmuz 2012’de yürürlüğe girecek. Öncelikle belirtmek gerekir ki yapılan her düzenlemenin uluslararası hukuktan bir referansı var. Yanı sıra uygulamada aksayan yönler büyük titizlikle gözlenmiş ve neticede ortaya kapsamlı bir külliyet çıkarılmıştır. Yani diyeceğimiz odur ki, öyle kolayından, müstehzi tavırlarla, yüzeysel yaklaşımlarla koskoca değerli bir emeği “kum torbasına” döndürmek bize açık haksızlık olarak geliyor. Tamam bazı maddeler “akademik tutarlılık” adına lüzumsuz ısrarlara konu olmuş ve yasalaşmış olabilir. Hiç şüphesiz hayatın gerçeklerini aşırı zorlayan hükümler düzeltilmelidir. İtirazımız sadece bu neviden hükümleri ön plana çıkartarak modern ve çağdaş bir düzenlemenin tamamını zihinlerde tartışılır hale getirmektir. Bu yanlıştır. Lütfen özellikle iş dünyasının temsilcileri bu hususta daha basiretli ve insaflı olsunlar. Her yenilik, bir yönüyle mevcudun alışılmış konforundan vazgeçmektir. Dolayısıyla, tedirgin etmesi, “eski köye yeni adet mi geliyor” ürkekliği anlaşılabilir. Bu tutum teknik değişim talebini aşar hale gelirse, bir anlamda son yılların moda değişiyle “statükocu” pozisyonuna düşebilirsiniz. Yasanın geneline yayılan felsefe, dürüstlüğün ve şeffaflığın korunduğu bir anlayışı oluşturmaktır. Ticari mahremiyeti dürüstlüğün karartıldığı alanlar olarak algılamayınız. Ticaret Kanunu, hiç şüphesiz ticari karı kıskanmıyor ama onun en genel anlamıyla dürüstlük, açıklık ilkeleriyle oluşturulması gereğini, tüm toplum adına istiyor ve bu anlayışı elinden geldiğince kollamak istiyor. Bu ülke 500 milyar dolar ihracat hedefi koyuyorsa, bu iddianın pratik anlamı uluslararası ticaretle çok daha fazla hemhal olunacağıdır. Köhnemiş, yamalı bohça bir eski yasa ile bu yola devam edilemezdi. Büyük bir iş başarılmıştır. Önce bu bilinçte olalım, aşırı arızaları zaten el birliği ile düzeltiriz.",https://www.hurriyet.com.tr/yazarlar/sitki-sukurer/maksat-uzum-yemek-19795576
Sıtkı Şükürer,Yeniden Batıcılık(mı),"Ocak 01, 2012 00:00","Bu amaçla Arap coğrafyasında din, Türkmenlerin yaşadığı yerlerde etnik kartları kullanarak Türkiye’nin ağabeyliğinde yeniden bir güç odağı oluşturmayı hedefliyor.” Bu tip politikaların hiç şüphesiz emperyal bir yönü de vardır. Özellikle enerji kaynakları üzerindeki hegemonya, güç odağı olma hedefinin ekonomik alt yapısını oluşturur. Dikkat ederseniz, değişen dünya dengeleri içerisinde ekonomik ağırlığını artırdığını gözlediğimiz bölgelerde, başta Çin ve Rusya olmak üzere demokrasi ikinci plandadır. Otokrasi ve kapitalizm ucuz emek ve doğal kaynaklarla birleşince refah üretmektedir. Özgürlükler olmadan da “refah” yeni ve akıl karıştırıcı bir paradigmadır. Siyasi iktidarın genişlemeci vizyonunun bu örneklerden etkilenmediğini düşünmek çok gerçekçi değildir. Beri yandan kadim ülkemizin kronikleşmiş bir demokrasi problemi vardır. Bu değerler Avrupa Birliği projesi üzerinden oturtulmaya gayret edilmektedir. Avrupa Birliği kendini evrensel demokratik değerler üzerinden ifade etmektedir. Bağlı olarak birey odaklıdır ve alt kimliklerin üzerinde, “insan” kimliği paydasında bir mutabakat oluşturmak peşindedir. Hoş, bu söylemin pratiğinde de ciddi tartışmalar yapılabilir. Ancak kısaca vurgulanırsa; Batı’nın attığı her adım, onun emperyalist hedefleriyle bire bir ilişkilidir. Şimdi; her şeyi, bir arada, beraber istemek pek öyle kolay olamamaktır. Nitekim AK Parti ister istemez bir yıl öncesinde bir yol ayrımına gelmiştir. Batı dünyası kendi paralelinde tercih kullanması hususunda ülke yönetimine baskıyı artırmıştır. Görünen odur ki, müstakil tutum almaya çalışan çabalar giderek direncini kaybetmektedir. Yeni Osmanlıcılık vizyonundan sıvışarak İran’a füze kalkanı projesinde taraf olmak, Libya’da çark ederek Batı’nın yanında yer almak, Suriye’de ABD ile uyumlu bir takım oyununa girmek, bu uslu tavırların karşılığında Güneydoğu’da şahinleşme tavizini elde etmek... Bizlere “One Minute” diyen diklenmeyi çağrıştırmıyor. Arap ülkelerde “laik”lik bayraktarlığı, bir yönüyle Batı’ya uyumu teyit ediyor. Biz, burada hangi politika doğrudur tartışmasına girmiyoruz. Amacımız sadece bir durum tespiti yapmaktır",https://www.hurriyet.com.tr/yazarlar/sitki-sukurer/yeniden-baticilikmi-19579559
Sıtkı Şükürer,Paspal sirk,"Aralık 25, 2011 00:00","Küreselleşen ve girift finansal ilişkilerle örülen ekonomik işleyiş, daima parayı verenlerin menfaatlerine göre şekilleniyor. Bakınız, bu dediklerimizin dünya ölçeğinde yaşanan en taze örnekleri Yunanistan ve İtalya’dır. Bu ülkelerin seçilmişleri kamu borçluluk oranlarını aşırı ölçüde artırdıkları ve gemilerini karaya çıkarma ihtimali belirdiği anda, borç verenler nezdinde hırpalanmaya başlandı. Bu ülkelerdir ki, evrensel demokratik kuralların hayata geçirilmesinde model addedilen ve özgür seçmen iradesiyle belirlenen parlamentolarına toz kondurmayan seçkin yapılardır. Ancak işler umulduğu gibi gitmeyince tüm ulvi değerler kolayından koltuk altına süpürüldü ve söz konusu devletlerin hükümetlerine “teknisyen” kimlikli “başbakanlar” atanıverdi. Hayat işte böyle bir şey. Esasında, kutsadığımız “demokrasi” ve “hukukun üstünlüğü” gibi kavramlar bir yönüyle “güçlü”nün küresel bazda dolaşan sermayesinin güvencesi için, gelişmişliğin vazgeçilmez kriteri diye bu denli pompalanır. Sözü Türkiye’de yaşanan “şike” meselesine getirmek istiyorum. Bakınız, önce bir saptama yapalım. Yaşanan bunca rezalete, apaçık hale gelmiş olaylara rağmen, karar vericiler bir türlü alınması icap eden kararları alamıyor, “ebelek gübelek” diyerek, geciktirerek, sulandırma çabası içine giriyor. Biliyorlar ki süper ligin taşıyıcı kolonları olan takımlar küme düşürülürse futbol ekonomisi derin bir buhrana sürüklenecek. Kimsenin, sportmenlikmiş, spor ahlakıymış gibi normal, vicdani tepkilerle alakası yok. Herkesin kaygısı yayıncı kuruluşun gelirlerinin azalmaması esasına odaklanmış durumda. Hal böyle olunca, onun günü kurtarma adına ricaları etkili oluyor, küme düşmeler erteleniyor, play off’lar icat ediliyor, tüketicinin “kolay kafalanan” yüzeysel insanlar olduğu varsayımından yola çıkılıyor. Neticede “altın kural” değişmiyor, uzun vadeli tahribat göz ardı ediliyor, pragmatik tutumlar, İspanya, İngiltere ligleri orada dururken spor seyircisini İtalyan liginin giderek zavallılaşan çizgisini yönlendiriyor. Ne gam, yeter ki parayı veren yayıncı kuruluş mağdur (!) olmasın. Hele bir de mağdur olursa bu duruma sebebiyet verenler ağır tazminat taleplerine muhatap kalmasın. Futbol ikinci sınıf bir sirke dönüşecekmiş, kimsenin umurunda değil.",https://www.hurriyet.com.tr/yazarlar/sitki-sukurer/paspal-sirk-19537655
Sıtkı Şükürer,Yepyeni Anayasa gerek,"Kasım 13, 2011 00:00","Ancak insan üst kimliği üzerine inşa edilen modern zamanlar, aynı insanın mutluluğunun alt kimlikleriyle uyumlu bir dengede biçimlendiğini görüyor, hissediyor ve gereğini yapmaya çalışıyorlar. Hayatın aktığı yer, materyal refaha kavuşma baskısının zaten yeterince yorduğu insanların, hiç olmazsa kendiyle barışık, alışkanlıklarının konforundan istifadeyle soluklandığı, anasının kuru fasulyesinin tadında şımardığı bir altın dengeye ulaşmaktır. Birey olabilmek, birey olmanın özgüvenine kavuşmak, hiç şüphesiz evvel emirde, hazmedilmiş, doya doya yaşanan, doya doya yaşamaya devam ettiğimiz alt kimliklerimizin üzerinde filizlenebilecek bir kalite. Cumhuriyetimizin kurucu iradesi, çağdaş toplum hayalinde bu işlerin kestirmeden yapılabileceğine inandı. İnsanın sosyo-psikolojik bütünlüğüne pek değer vermedi. Planlamakla “batılı” olabileceğini varsaydı. Bugün, zorlamayla şişirilen lastik hava kaçırıyor. Baskıya uğratılmış tüm kültürel değerler, sırası geldikçe, şoku atladıkça, sahiplerince son yüzyılın tarih yapıcılarına sual açacaklar. Sosyal mühendisliğin yarattığı tahribat bu ülke insanlarının gelecek on yıllarda yaşayacakları acıların en önemli sebebi olacaktır. Kürt Kürtlüğünü en insanlık dışı bir anlayış üzerinden kazanmaya çalışıyorsa, devrinin geldiğine inanan kimi dindar, hala içindeki husumeti huzura, empatiye dönüştürmekte zorlanıyorsa, İstanbul’daki Rum Patrik üzerine sindirilmiş uysal kedi rollerinde şaşkın ve zoraki gülümsüyorsa, Sarı Gelin türküsünün, kökünde Ermeni’nin ama bal gibi bu çoğrafyanın ortak hissedişi olduğunu, “Neden o halde” diyen bakışlarımız soruyorsa, Tüm bunlar kolayından tamir olmaz, belki hiç olmayacaktır. İşte yeni Anayasa bu yüzden çok önemli. Toplumsal barış, bu sorunlara sebep olan zihniyetin bahşedici bakış açısı ile sağlanamaz. Bağlı olarak, bu zihniyetin simgesi mevcut anayasa üzerinden “iyileştirici” çabalar sorunları çözemez, daha da derinleştirir. Şimdilerde önümüzde tarihi bir fırsat duruyor. Zaman, paradigmalarımızı kırma, evrensel demokratik ilkelere yaslanma, yurttaş bilincini yaratma, ortak ülküyü birbirimizin üstüne basmadan, çağdaş insana yakışır şekilde elbirliği ile oluşturma zamanıdır. Zihnimizi bulandırmadan, her seviyede yer etmiş bürokratik oligarşinin kuyrukçularına kapılmadan tüm toplum bu ortak heyecanı hissetmeli, desteklemeliyiz.",https://www.hurriyet.com.tr/yazarlar/sitki-sukurer/yepyeni-anayasa-gerek-19228495
Sıtkı Şükürer,Vicdani ret,"Aralık 04, 2011 00:00","Bu durum, kendince bir denge tutturmuş, ezberlere yaslanmış fikir dünyamızda derin çalkantılara sebep oluyor. Başlangıç tepkilerimiz hep sert esiyor, sonrasında “acaba” filizleri zihnimizde tohumlanıyor. “Vicdani ret” olgusu da bunlardan biri. Vicdani ret; politik, dinsel, entelektüel sebeplerle askere gitmeyi kabul etmemek demektir. Modern zamanlarda batı toplumlarının hemen hemen tamamında bir hak olarak tanınmış ve yasal bir çerçeveye büründürülmüştür. Türk toplumu bu kavramla ilk defa Müslüman olduktan sonra Vietnam’a savaşa gitmeyi reddeden Muhammed Ali sayesinde tanışmıştı. Onun tavrı, bir yönüyle, savaş karşıtlığının ötesinde, etnik ve dinsel karşı çıkış, bir duyarlılık çağrısı, ezilenler dayanışması, Gandi’yi hatırlatan bir pasif protesto idi. Bizim memleketimizde askere gitmeyi vicdani gerekçelere bağlayarak reddetmek, öyle kolayından savunulacak, kabul görmesi beklenecek bir durum değildir. Bu ülke sıcak bir şekilde Kürt nüfusunun en azından bir kısmı ile ilgili, bölünme dahil bir tartışma yaşıyor. Bu ortamda politik gerekçelerle vicdani ret, üniter bütünlük yönünden ayrılıkçıların hedefleri doğrultusunda süreci hızlandırıcı bir fonksiyon icra eder. Bakınız bu ülkenin bölünmemesini istemek, tüm demokratik ve makul zihinlerin ortak arzusudur. Bu haliyle, bugünkü ortamda vicdani reddin bir siyasi enstrüman olarak kullanılma ihtimali Avrupa Parlamentosu’nun bu ayrımı yapmayacağını bilmemize rağmen, sadece marjinalleri mutlu eder. Ancak, bu durumun ötesinde vicdani ret, entelektüel gerekçelere yaslanıyorsa bir insani hak olarak kabul görüyor olması gerekir. Bakınız, her şeyden önce “vicdan” kavramı, bir kabullenme, kişisel çözüm ve çabalama kavramı olan “merhamet”ten ve salt akıl ve mantığın mesafeli duruşu ile şekillendirilen “hoşgörü” kavramından daha ötede bir anlam taşır. Vicdan, vasatların anonim tepkisi değildir, alabildiğine kişisel, bir o kadar derinlikli bireyselliktir. Toplumsal değerlerin bizlere sunduğu çerçeveyi sorgulayanlar, her türden “zihin konforuna” şüphe duymaya başladıklarında, yaslandıkları rehberleridir vicdan. Duyarlı ve rafine insanların ulaşabildiği bu çok özel insani kalite, denilebilir ki, kendini ikna eden gerekçelerle askere gitmemeyi tercih edebilir. Çağdaş toplumlar, ne derseniz deyin bu yaklaşımı saygıyla karşılamaktadır. Esasında 21. yüzyıl Türkiye’si, ağır ağır “vatan” yerine “yurt”, “vatandaş” yerine “yurttaş” kavramını içinde sindirmeye başlamalıdır. “Yurttaş” terminolojisi, birlikte bir arada yaşamanın, aynı topraklar üzerinde karşılıklı sevgi ve saygıyı oluşturmanın sihirli ve çağdaş ifadesidir aslında. Dünyanın geldiği yer; devletlerin insanlarına güvendiği, onları katı bir biçimleye tabi tutmadığı, final amacın insanlarının mutluluğu olduğunu idrak ettiği bir noktadır. Meseleye bu yünüyle baktığınızda, “vicdan ve ret” birbirinin içine geçmiş, birbirini besleyen, tetikleyen ve tolere edilmesi gereken kavramlardır. O vicdandır ki, bugün Dersim, yarın mübadele, tehcir ve benzerlerini bu ülke gündemine getirecek, yüzleşmelerin getirdiği onurlu arınmayla geleceğe çok daha özgüvenli bakabilmemizi temin edecektir. Yine galip ihtimal, yaklaşık 40 bin insanımızın hayatına mal olmuş kürt meselesi de yakın gelecekte, belki şu anda asla kabul edemeyeceğimiz parametrelerle, vicdan sorgusuna muhatap kılınarak değerlendirilecektir.  �",https://www.hurriyet.com.tr/yazarlar/sitki-sukurer/vicdani-ret-19387222
Sıtkı Şükürer,Anlam sorgusu,"Aralık 18, 2011 00:00","Doğrudur. Ancak, özellikle kış aylarına geldiğinizde, bu benzetmeye rahmet okutacak tarzda, hayatın birden bire yükselen temposu, bize “Ne zaman oldu da pazartesi başlayan hafta aniden cumaya geliverdi” dedirtiyor. Yani, ömürler geçiyor, gerekli gereksiz koşuşturuyoruz, her türden, her seviyeden bir “anlam” değerlendirmesi yapmıyoruz. Bizi esir almış “dünyevi kaygılar” sanki tartışılmazımızmış gibi geliyor. Hep söylediğimiz bir şey var. Bizler refahla mutluluk kavramlarını birbirine karıştır hale geldik. Kendimiz ve yakınlarımız için istediğimiz yaşam standardını sanki varoluşumuzun sebebi addediyor, vazgeçilmezimiz sanıyoruz. Yaşı 40’ların üzerinde olan “bir şeyleri becermiş ve yorgun beyler” lütfen hatırlayın. Bizler değil miydik bir kamyonetin arkasına doluşup denize giden ya da otobüse para kaptırmamak için tabanımıza kuvvet veren. Tamam, bizler parasızdık ve fakat “eksik” değildik. Hayat bu denli karmaşık değildi. Daha sadeydi ve gelecek bizi çok daha az tedirgin ederdi. Esasında o esnada da gün 24 saatti, güneş doğudan doğuyor, batıdan batıyordu. Tıpkı bu gün gibi okula gidiyor, evleniyor, çoluk çocuk sahibi oluyor ve en netice ölüyorduk. Ölümlü olmak. Bugün de yaşamın en temel gerçeği değil mi? “Refahla mutlu olmayı birbirine karıştırıyoruz” dedim. Aslında uyumlu olmakla mutlu olmak zihinlerimizde birbirinin içine girmiş durumda. Sanki geçmişte adına toplumsal değerler dediğimiz şey daha bir kendinden menkuldü, geleneklerden beslenmişti, mümkün olduğunca yanlışlarını ayıklayarak doğrularını oluşturmaya çabalardı. Sonraları, adına ister “küreselleşme” deyin ister “teknoloji patlaması.” Bir anda dışarıdan gelen bir ses; daha zenginleşin, bu ürettiklerimi alın, onun için zorlanın, biriniz diğerinden geride kalmanın “ayıbını” (!) yaşamasın demeye başladı. “Uyumlu olmak” renklerimizi azalttı, insani heyecanlarımıza zaman bırakmamaya başladı. Tüm zihnimiz, pek bir makul ve makbulmüş gibi bu yepyeni “toplumsal değer”in istilasına uğradı ve bizler esir düştük. Biliyorum, bu satırların sahibi açısından bile yazdıkları, duyarlı anlarının ötesinde kalıcı bir etki yaratmaz. Ne var ki, hiçbir şey arada soluklanıp hayatın bu yönünü yok varsaymamızı gerektirmiyor.",https://www.hurriyet.com.tr/yazarlar/sitki-sukurer/anlam-sorgusu-19489560
Sıtkı Şükürer,İzmir Vegas,"Kasım 20, 2011 00:00","Uğur Yüce böylesi bir kişi. Geçenlerde “Ege’de son söz” adlı internet gazetesinde Gönül Soyoğul’la gerçekleştirdiği röportajda İzmir’e yönelik “açık şehir” projesini dillendirmişti. Açık şehirler ticaretin olabildiğince liberalleştirildiği ve birtakım kamusal teşviklerle desteklendiği özel bölgelerdir. Özellikle Uzak Asya’da pek çok başarılı örnekleri yaşanmıştır. Pek tabii bir yerin serbest şehir olabilmesi uluslararası ticari kurallar yönünden bazı zorluklar içerir. Bu neviden yerler, deyim yerindeyse “torpilli” bölgelerdir. Bu anlamıyla haksız rekabet şimşeğini üzerine çekerler. Şüphesiz ülke ölçeğinde bir yerin bu tip bir imtiyaza kavuşturulması, tercih edilen yer yönünden bir “piyango”dur. Dolayısıyla, bu iyiliği talep edenlerin karar vericiler nezdinde ikna edici oluyor olmaları gerekir. Soru şudur; İzmir bu iyiliği haketmekte midir? İktidar partisine verdiğimiz oy yüzdelerini meseleye karıştırmazsak, inanın bu konuda herkes, hepimiz sahifeler dolusu gerekçeler sıralayabiliriz.� Ama demokrasi tuhaf bir mekanizmadır. Ne kadar aksini iddia etsek de “sev beni, seveyim seni” mantığında çalışır. Hoş, “iyilik yap, denize at” gibi bir stratejik yaklaşımdan söz edilse de, bazen işler o kadar “uzun boylu” olmaz. Hani, hükümetlerin bu konuda bir niyeti teşekkül etse, Türkiye’nin her bölgesi ayağa kalkar ve “neden ben değil” diye karar vericileri bunaltır, perişan eder. Zaten bürokrasi de muhtemel kamu kayıplarını öyle bir abartır ki, sonunda “vazgeçtik” anonsu gecikmez. Bence, daha mütevazı projelerle ileriye doğru açılım potansiyeli taşıyan başlangıçlar oluşturmak daha gerçekçidir. Maksat ticari hareketliliği artırmak olduğuna göre, örneğin tüm yarımadayı kapsayan “şans oyunları” projesi hayal edilemez mi? Hadi kibar söylemden vazgeçelim, dediğimiz “kumarhaneler” projesidir. Refleks tepkiyle karşı çıkanlara Las Vegas ve Macau örneklerini incelemelerini tavsiye ederim. Kumarhane, cazibe merkezi oluşturmanın başlangıç vuruşudur. İlla, mafya, fuhuş ezberleriyle birlikte düşünülmesi gerekmez. Las Vegas, bugün kültürün, eğlencenin, sanatsal olayların, kongre turizminin cenneti konumundadır. Çölün ortasında, tamamen devlet kontrolünde, müthiş vergi üreten, milyar dolarlık yatırımları çeken, kumarın aktivite ağırlığını giderek diğer sektörlerle paylaştığı bir endüstri oluşturulmuştur. Bakınız Çeşme’den Karaburun’a kadar ulaşan yarımada, alt yapısı ile bu projeye en hazır yerdir. Türk tabiyetinde olanları kısıtladığınız, devlet denetimiyle organize ettiğiniz bu tetikleyici başlangıç, süreç içerisinde Disneyland’lardan, dev aquaparklara, yüzlerce otelden dev marinalara olağanüstü bir çekim merkezine dönüştürülebilir. Bu tip projeler önermek, gardları indirip ringe çıkmaya benzer. Tüm saygıdeğer karşı çıkışları tahmin etmek güç değil. Olsun, biz yine de öneriyoruz.",https://www.hurriyet.com.tr/yazarlar/sitki-sukurer/izmir-vegas-19283200
Sıtkı Şükürer,Siyasette çok büyüyen bölünür(mü)?,"Aralık 11, 2011 00:00","Bakınız, hiçbir demokrasi herhangi bir siyasi partiye sürgit prim vermeye devam etmez. Bu Ak parti için de geçerlidir. Ancak orta vadede bu böyle gözükmemektedir. Ak parti 2002 yılından itibaren hiçbir seçimi kaybetmedi. Ötesinde, oyunu sürekli artırarak yüzde 50’lere geldi. Kamuoyu anketleri bugünler için yüzde 55’lerden bahsediyor. Diyeceksiniz, bunun sınırı nedir? Bu oran 65-75’lere tırmanır mı? Bizim düşüncemiz; “olmaz”. Normal koşullarda beklenen, muhalefet partilerinin ivme kazanmasıdır. Kendi seçmeni de dahil olmak üzere kimsenin, iktidar olmaya dair CHP’den ümidi olduğunu zannetmiyorum. Meseleyi yumuşatmak için “en azından önümüzdeki seçim” falan da demiyoruz. Giderek pekleşen kanaatimiz odur ki, CHP tıpkı bir “tüplü televizyon” gibidir. İttihatçı, jakoben genleri 21. yüzyıla uyum sağlamaya müsait değildir. Yanılgımız bizi bahtiyar kılsa da, kendi kendini yiyip bitirerek tarih sahnesinden çekilecektir. MHP’nin her zaman yüzde 10 mertebelerinde bir masası olacaktır, azalmaz ama çok fazla da artması beklenmemelidir. O halde demokrasimiz tek bir seçeneğe mahkum mu kalmaktadır? Ak parti, şayet halkı doğru okuduğu için iktidar oluyorsa, yeni iktidar zemini bu parti içindeyse, seçeneğin de bu parti içinden çıkması sürpriz sayılmamalıdır. Diyeceğimiz odur ki; geriye kalan en muhtemel gelişme, Ak partinin bünyesinden ikinci bir siyasi oluşumun çıkmasıdır. Siyasal tarih ve siyaset sosyolojisi ile biraz ilgisi olanlar güncel siyasetteki kıpırdanmalara bakarak bu durumun emarelerini görmeye başlamışlardır. Gülen cemaatinin “Mavi Marmara” olayındaki hissettiğimiz, “şike kanunu” ile daha bir algıladığımız ayrıksı tavırları bizlere Ak Parti’nin bir koalisyon olduğu gerçeğini hatırlatıyor. Beri yandan, Cumhurbaşkanı’nın şike kanunu konusunda Başbakan’la ters kulvara düşmesi, Bülent Arınç’ın, “bizde biat kültürü yoktur” nevinden açıklamaları, söz konusu kanunla ilgili Cumhurbaşkanı’na açık destek vermesi… Tüm bunlar çekirdek kadro içinde bile tartışmaların belirdiğini gösteriyor. Demokratik hayat işte böyle bir şeydir. “Sandık” değişime konu oluyorsa demokrasi anlam bulur. Bu yüzden “büyük resimde” iktidar alternatiflerinin oluşması ihtimali bile iyi bir şeydir. Siyaset fütüristleri, kırılma anını 2014 yılında cumhurbaşkanlığı seçimleri nedeniyle oluşacak gelişmelere bağlıyorlar. Bakınız “tek adamlık”, sebebi seçmen desteği de olsa demokratik hayat açısından makbul değildir. İster istemez otokratik eğilimleri yeşertir. Bugün Türkiye’nin, demokrasilerde olmaması gereken tedirginliklerden arındığı daha özgürlükçü siyasi ortamlara ihtiyacı vardır. Şayet Ak Parti bir bölünme yaşayacaksa, yeni oluşumun muhtemelen, CHP’ye sıkışmış seçmen, ılımlı Kürtler ve Aleviler de dahil olmak üzere, daha merkezde, mutlaka liberal demokratların desteği ile, daha törpülenmiş bir Sünni kimlikle, daha dünyevi, Protestan İslam anlayışını daha derinleştirmiş bir Gülen cemaatinin taşıyıcı kolonluğunda, yepyeni bir paydayı hedeflemesi sürpriz sayılmamalıdır. Böylesi bir rekabet geride kalanları da evrensel demokratik ilkelere daha bir duyarlı hale getirecek, kazanan ülke olacaktır. Pek tabii tüm bunlar bir spekülasyondur. Aslolan demokrasinin seçenek üretmekten asla vazgeçmeyeceğidir.",https://www.hurriyet.com.tr/yazarlar/sitki-sukurer/siyasette-cok-buyuyen-bolunurmu-19437466
Sıtkı Şükürer,Koleksiyonerler mahallesi,"Kasım 27, 2011 00:00","Bir kente karakteri, onun tarihi, tabiatı gibi unsurlarının yanı sıra onları bütünleyen, yaşayan, yaşatılan, oluşturulan, desteklenen cazibe odaklarının sayısı ile değerlendirilir. Bu anlamıyla bakıldığında, kentsel dönüşüm heyecanı yaşayan kentimize dair bu neviden her öneri “Akdeniz’in incisi İzmir” ülkümüze bir katkı mahiyeti taşır. Elimizdeki kent değerleri envanterine bakıldığında Kadifekale, Agora, Kemeraltı aksı işlenmeye muhtaç ham bir mücevher gibi orada durup duruyor. Büyükşehir belediyemizin ve bazı STK’larının bu aks ile ilgili aldıkları mesafeyi biliyor ve takdir ediyoruz. Bölge bir yandan rehabilite edilirken, eş zamanlı olarak oraları renklendirecek küçük “hoşluk”larının da planlanıyor olması gerekir. Aklımıza gelen bir öneri “Koleksiyonerler Mahallesi”dir. İzmir, bireyselleşmenin lezzetlendirilmiş hali olan “hobi”lerin derin yaşandığı bir yerdir. Tarihi Kemeraltı Çarşısı’nda bir sokak hayal edin. Belediyenin imkanlarıyla ile restore edilmiş ve koleksiyonerlere tahsis edilmiş birbirinden farklı mekanlar... Geçenlerde müthiş bir pul koleksiyoncusu olduğunu öğrendiğim Hayim Arditi ile tanıştım. Bir ömrün vakfedildiği emek hepimizin paylaşımına konu edilse ya da Yaşar Aksoy veya Jano Çavuşoğlu’nun elindeki muhteşem tarihi İzmir fotoğraflarını bizler de görebilsek, Özgörkey’lerin küçük araba koleksiyonu hepimizi heyecanlandırsa, kelebek fotoğraflarıyla Selim Bonfil’in amatör tutkusunu daha bir tetiklesek, Yeşilçam afişlerinden gemi maketlerine, kibrit kutusundan taş plaklara ve bilemediğimiz gölgede kalmış yüzlerce hobiye ortam sağlasak, keyiflensek, onur duysak, kente gelen herkesi kolundan çekip mahallemize götürsek... Efendim; diğer bir öneri, “Havra Sokağı”nın o tarihi kimliği ile benzerlerine dünyanın tüm özellikli kentlerinde rastladığımız bir görsel vahaya dönüştürülmesi. Barcelona’dan Paris’e ve dahi Atina’ya, hemen her turistik kent, kendi kültürünü ifade eden gıda çeşitliliğini estetik bir ortamda sunmaktadır. Mesela giderek ağırlığını artıran Ege ve Urla şarapçılığının aktif bir şekilde sokağa eklemlendiği, tabureler üzerinde “taam” zevkinin doruklara çıkarıldığı, kalite ve hijyenin ileriye doğru birbirini yorduğu, çevresinde Adil Müftüoğlu, Asil Usta, Bergama Köftecisi benzeri esnaf lokantalarının lezzet avcıları tarafından istila edildiği bir yer. Yine başlangıç vuruşu belediyeden, yine uzun vadeli, ürkütmeyin, ciro bazlı kiralarla. Acaba antikacılar çarşısı bitpazarı ile birlikte aynı profesyonel anlayışla düzenlenemez mi? Lütfen karar vericiler Londra’da Portobello’yu incelesinler. Yine yakın örneğini Ordu ilimizde gördüğüm, hayran olduğum ve hiç de zor olmayan Kadifekale-Pasaport veya Konak Pier teleferik hattı, kentimize müthiş bir keyif katmaz mı? Ha, bu son proje için yap-işlet-devretçiler de kuyruk olacaktır, bizden söylemesi. Aynı şekilde tüm Alsancak kordonunda deniz kıyısı altında otopark işini yap-işlet devretle ihalelesek, müteşebbis “rant”! elde etse, kent trafiği rahatlasa kötü mü olur? Şimdilik bu kadar. Başta Aziz Başkan, Hakan Tartan, Kamil Sındır ve Tunç Soyer dostlarımız olmak üzere ilgililerin bilgilerine sunulur.",https://www.hurriyet.com.tr/yazarlar/sitki-sukurer/koleksiyonerler-mahallesi-19335292
Sıtkı Şükürer,Dünün futboluyla bugünün maçına çıkılmaz,"Ekim 09, 2011 00:00","Kimi tarihçiler Türklerle Kürtlerin tarihsel olarak bir eküri anlayışı içinde hareket ettiklerinde, aralarındaki uyuma paralel bağlı oldukları devlet yapılanmasının bölgesel etkinliğinin arttığını vurgular. Şüphesiz bu tez doğrudur. Kaldı ki, meseleyi Kürt-Türk sınıflanmasından daha ziyade bu coğrafya insanlarının dayanışması olarak kabul etmek daha doğrudur. Neticede Anadolu; 36 ayrı etnisik kimliğin beraberce harmanlandığı, birlikte yaşamanın ortak ülküler kökleştirdiği, herkesin her yeri kendi yurdu olarak gördüğü bir duygu paydasında yaşadı, yaşıyor. Böylesi bir duygu ikliminin son 25 yıl içinde, üstelik artarak bozuluyor bir görüntü vermesi bizlere yakışmıyor, ötesinde üstümüze oturmuyor. Bu garabet çatlağın tohumlarını, bir 19. ve 20. yüzyıl fenomeni olan milliyetçilik akımlarına bağlamak yanlış olmayacaktır. Osmanlı etnik aidiyet duygusunu hiç yeşertmeyen bir yapılanmaydı. Düşünün, Kanuni’nin sadrazamı Sokollu Mehmet Paşa bir Sırp’tı, kardeşi ise Sırbistan’ın patriği. Bu anlayış İttahat – Terakki ideolojisi ile değişmeye başladı. Cumhuriyet Türk kimliği üzere projelendirildi. Bir Kürt kendini aşırı ölçüde belli etmeme koşulu ile eşit vatandaştı. Şüphesiz dünyadaki demokratikleşmeye paralel bu böyle gitmeyecekti. Kürtlere yönelik hak arama çabaları bu anlamıyla sürpriz değildir. İşaret fişeği 1984 yılında Eruh’ta atıldı. Dünyada solun, sosyalistliğin henüz prestijini tüketmediği dönemlerdi o yıllar. O yüzden Marksist ideolojiden beslenen bir anlayışla bugünün PKK’sına ulaşan bir direniş örgütlendi. Marksizm ideolojik planda; paylaşımcıdır, hümanisttir, romantiktir... Ancak iki küçük (!) defosu vardır. Birincisi; hayatın gerçekleri karşısında pratiği yoktur, ikincisi; “demokratik” değildir. Kendince bir kurtuluş mücadelesi veren Kürt hareketi doğal olarak demokratik olmayı benimsemedi, katı ve merkeziyetçi bir anlayışla yapılandı. Kendi insanlarının kaderini yeniden belirleme misyonuyla yola çıkan hareketler, zaten inisiyatifi aldıkları noktadan itibaren de demokrasiyi rafta tutarlar. İdeolojilerinin tasavvurları kitlelerin onayına terk edilmez. Her devrim kendi anlayışını oturtana kadar diktatörlüğü kendine hak görür. Lenin’den Stalin’e “Sosyalist devlet diktatörlüğü” böyle bir öyküdür, Castro’nun Kübası da. Cumhuriyetimiz bile 1946 yılına kadar demokrasiyi göze alamamıştır. Kalkışma, devrim, kurtuluş mücadelesi, adına ne dersiniz deyin bu hareketi yönlendirenlerin “vefa” beklentisi halk nezdinde bambaşka parametrelerle değerlendirilir. Churchill, 2’nci dünya savaşını kazanan bir başbakan olarak savaş sonrası ilk seçimde çöpe gitmiştir. De Gaulle’nün Fransa’nın 5. cumhuriyetin kurucusu olması, seçim yenilgisine engel olamamıştır. Bu son iki örneğin ayırıcı özelliği, bu ülkelerde demokrasinin olmasıdır. Diğer deyişle, ortada “sandık” varsa, meşakkati çektiğini düşünenler yönünden “takdir” garanti değildir. İşte bugünkü PKK için sıkıntının kaynağı bu noktadır. Hali hazır PKK’nın temsil ettiği zihniyet, haklı mağduriyetlerden neşet etmiş olsa da otokratiktir, demode marksisttir, aklı karışık milliyetçidir, dinden medet uman pragmatiktir, şiddeti meşru görür ve hepsinden önemlisi Kürt halkı için “en iyiyi ben bilirimcidir”dir. Bu anlayışların demokraside karşılığı yoktur. Oysa, artık devir değişmiştir. Cumhuriyet hükümetleri geçmişin ayıplarını telafi noktasında müthiş açılımlar sağlamaktadır. Demokratik, makul, sürdürülebilir ve şüphesiz bütünlüklü bir ortak paydaya kamuoyu desteği dahil, hiçbir engel yoktur. Önşart yeni başlangıçların “sandık”la yol alacak olmasıdır. “Sandık” ise bugünkü PKK’nın tabutunun çivisidir. Anlaşmak kendi tasfiyelerine imza atmakla eşanlamlıdır. Halk; huzur, güven, ekonomik yarar ister. Kimseyi “dünün futbolu ile bugünün maçına çıkartmaz”. Özetle PKK’dan böylesi bir özveri ve basiret ne kadar beklenirse, bizim “barış” umudumuz da o kadardır. Ne var ki “zamanın ruhu” örgüt ile halk arasındaki mesafeyi giderek açacaktır. İhtimal, giderek marjinalleşecekler, ancak “şiddet” enstrümanı sebebiyle hepimizin başı ağrımaya devam edecektir.",https://www.hurriyet.com.tr/yazarlar/sitki-sukurer/dunun-futboluyla-bugunun-macina-cikilmaz-18935619
Sıtkı Şükürer,Laik devlet mutabakatı,"Ekim 02, 2011 00:00","“Kişi laik olmaz, devletler olur, ben Müslüman’ım ama laik bir devletin yöneticisiyim.” Konunun uzmanları bu ifadelerin o coğrafyada ne ölçüde yankı uyandırabileceğini enine boyuna tartıştı. Önce bir saptama yapalım. Arap dünyası için Müslümanlık, sadece bir din değil, onun çok ötesinde bizatihi yaşam biçimi, adeta kültürünün dine uyarlamasıdır. Tarihsel, kültürel bin bir biçimleme, tercümanın Arapça karşılığını bulmada zorlandığı gibi, “laiklik” kavramını bu insanlara yabancı kılmıştır. O topraklar geçmişten günümüze otokratik anlayışların hüküm sürdüğü yerlerdir. Şayet “Arap Baharı”nın bir sonucu olarak, halkın önüne bir sandık konulursa, örneklerini hep yaşadığımız şekliyle, “Müslüman Kardeşler” ve benzeri laikliği benimsemeyen siyasi anlayışlar halkın açık ara tercihi olacaktır. Dolayısıyla Sayın Başbakan’ın bu söyleminin pratiği zordur. “O halde bu söylemin gerçek muhatabı kimdir”, sorusu akla geliyor. Şüphesiz Türkiye’deki “laik seçmen” yönünden bu cümleler ferahlatıcı olmuştur. Ama bu siyasi fayda salt, Sayın Başbakan’ın bu özel vurgusunu izah etmeye yetmez. Bize göre derin sebep farklıdır. Özünde, “demokratik iktidarımı paylaşmam” mesajıdır. ABD, İslam coğrafyasında “ılımlı İslam” projesi ile, Türkiye’yi rol model belleterek bir stratejik yaklaşım ortaya koydu. Müslümanlık bir vahiy dinidir. Kutsal kitabı orijinal haliyle günümüze ulaşmıştır. Peygamberinin sünneti de, hadisi de detay bazda bağlayıcı uygulamalar içermektedir. Bab-ı içtihat yolunun kapatılmış olması Sünni yorumlamalarda esnekliği çok azaltmıştır. Hal böyle olunca ılımlı İslam’ın savunucusu çağa uyumlu Müslüman, kendisinden daha radikaline karşı, oy verenler nezdinde ikna edici olmakta zorlanır. İslam’da bir ruhban sınıfının olmadığı söylenir. Ama icma-ı ümmet, ulu’lemir, ulema ve benzeri hak edilmiş kaliteler ister istemez bir hiyerarşik yapılanma oluşturur. Tarikat şeyhleri, şıhları, hocaları, ayetullahları, Müslüman toplumlarının kademelendirilmiş realiteleridir. Dünyevi rütbe olan başbakanlık, laiklik ayrıcalığını koruyamayan bir ılımlı İslam modelinde en önde ve tartışmasız görünen konumunu koruyamaz. O noktada 1500 yıllık gelenek kendini göstermeye başlayacak ve muhtemelen laik iktidar yerini geleneğin gerçek sahibi olduklarını iddia edenlere bırakacaktır. Kuzey Afrika deneyimleri bize göstermektedir ki, Diktatörlerin tasfiyeleri demokrasiyi yol açtığında, hakim kültür başka bir tür diktatörlüğe, üstelik “sandık” eliyle dönüşmektedir. Ak Parti yöneticileri Türkiye’ye yönelik bu ihtimalin farkındadır. Onların; seçimle geldikleri, demokrasi olduğu ve laik kurallara yaslandığı için var olan karar verici konumları, bu esasların dışındaki kriterlerden güç alarak rütbelenmiş insanlarla paylaşılırsa hem kendileri, hem de ülke için açık bir mevzi kaybı söz konusu olacaktır. Sayın Başbakan uluslar arası toplum nezdinde demokratik olmayan ülkelerin bir “çöp” olduğunun bilincindedir. Dini kullanarak palazlanan köhnemiş otokratik anlayışlara geçit vermeyecek kadar tecrübelenmiştir. Zaten aynı başbakan “demokrasi de, din de insan mutluluğunun aracıdır” derken bu anlamıyla refah toplumu idealinde kuru ve kurnaz gürültüye pabuç bırakılmayacağının mesajını hep vermektedir. Pek tabii bu ülkenin demokratik anlayışlarının daha da olgunlaşması ihtiyacı açıktır. Ak Parti dahil “demokrasi acemileri” olan bizler hep birlikte bu kültürü derinleştireceğiz. Bunun ön şartı laiklik konusunda tam bir mutabakattı. Başbakan bu konuda bizce yukarıdaki söylemiyle net tavrını koymuş oldu.",https://www.hurriyet.com.tr/yazarlar/sitki-sukurer/laik-devlet-mutabakati-18879085
Sıtkı Şükürer,Silik derbi,"Eylül 25, 2011 00:00","Bu hali, İzmirli olmayanlara anlatılırken çok daha net gözlemleyebilirsiniz. İzmirli olarak yaşadığımız yerin güzelliklerini anlatırken aslında çok da ikna edici olmanız gerekmez. Tarihi bir yerleşim bölgesinde, üstelik deniz kenarında medeni ve hayata dönük insanlarıyla, nasıl derler “malımız” kendini gösterir. Ancak, konu ayrıntılara gelmeye başlayınca hafiften tık nefes olmaya başlarız. Kent sevgisi, biraz da kentinize duyduğun özendir. Kentlilik bilinci, kentinizin sosyal hayatına yönelik çabalarınızdır, parklarınızdır, metronuzdur, müşterilerinizdir, güzel yerleri yaşatmak için yaptığınız fedakarlıklardır... Listeyi çok uzatırsak, sonunda ortaya bütünlüklü bir tablo çıkar. İşte; bu noktadan sonra kentiniz size ihtiyaç duymadan, sizi helak etmeden kendini satar hale gelir. İstanbul böyledir, Barselona gözümüzün önünde birkaç on yılda böyle olmuştur. İzmir Büyükşehir Belediyesi bir müddet önce çok hayırlı bir iş yaptı. Kentin en önemli STK’ları ile ilimizin önderi diyebileceğimiz münevverleri de dahil edilerek Ekonomik Kalkınma Koordinasyon Kurulu adıyla bir platform oluşturuldu. Bu platformun çalışma konularından biri de “kent değerlerini” tespit etmek idi. Önce alt gruplarda başlayan çalışmanın sonucunda kent değeri kabul edilebilecek uzunca bir liste oluşturuldu. Şimdilerde düşünüyorum da biz bu çalışmada önemli bir değeri ıskaladık. Efendim, bu kent kendiliğinden, doğallıkla gelişen bir süreç içerisinde Göztepe-Karşıyaka futbol karşılaşmalarını büyük bir heyecan ve iddiayla bekler ve yaşar hale geldi. Futbol; tartışmaya gerek yok, çağımızın bir fenomenidir. Üç büyük futbol kulübünün birbiriyle olan müsabakalarının Türkiye’yi kitlediğini hep yaşıyoruz. Yukarıda konu ettiğimiz Barselona’nın Real Madrid’le gerçekleştirdiği “El classico” adıyla maruf karşılaşmaları bu kenti ayrıca uçuruyor. Neticede; 1912 ve 1925 yıllarında kurulmuş Karşıyaka ile Göztepe’nin derbileri de kendi çapında, ama müthiş bir potansiyel barındıran değerimiz. Peki, biz geçen hafta bu derbiyle ilgili ne yaptık? Muhtemelen İzmir Emniyeti’nin imaları ve Göztepe yönetiminin kararıyla KSK seyircisine ambargo uyguladık. Büyük bir başarıyla bir Spor Şöleni’ni “silik” hale getirmek için elbirliği ile elimizden geleni ardımıza koymadık. Lütfen sınırlı özel değerlerimiz konusunda daha dikkatli olalım ve bu işlerin sorumluluğunu sadece birkaç yöneticinin omuzlarına yükleyemeyelim. Umarım, bu hata ligin ikinci yarısında tekrarlanmaz ve 80 bin kişiyle oluşacak sportif sinerjimiz ülkeye ve giderek dünyaya yayılır.",https://www.hurriyet.com.tr/yazarlar/sitki-sukurer/silik-derbi-18819746
Sıtkı Şükürer,Jokerli demokrasi olmaz,"Eylül 18, 2011 00:20","CHP son seçimlerde yüzde 25 mertebelerinde oy aldı. Bu partiye oy veren bir kısım seçmenin iktidar partisinden tedirgin olduğu gözleniyor. Özellikle kıyı seçmeni dediğimiz bu kitlenin insanları, ilk konuştuğunuzda AK Parti’nin gizli bir gündemi olduğundan ve ülkeyi dini bir yapıya sürükleyeceklerinden adeta eminler. Kendisine 2023 yılında 500 milyar dolar ihracat hedefi koyan bir iktidarın, kaynakları kıt bir ülkede dış dünyayla entegre olmadan bu durumu hayal bile edemeyeceği açıktır. Sadece bu halin bile kendi içinde hukuk ve demokrasinin tüm kurum ve kuralları ile işletilmesi mecburiyetini doğuracağını takdir etmek gerekiyor. O yüzden abartılı senaryolara “niyet okuyarak” prim verilmemelidir. Ne var ki, bir hususta söz konusu bu tedirgin kitlenin haklılık payı vardır. Bakınız; bu ülkede demokrasi ve onun ölçüsü olan “sandık” her dört yılda bir seçmenin önüne konuyor. Ancak bu yeterli midir? Dünya standartlarında olgun demokrasiler için kabul edilen kriter, serbest seçimlerle iktidarın minimum üç kez el değiştirmiş olmasıdır. İşte Türkiye demokrasinin acısı tam bu noktadadır. Bugün en katı CHP’li bile, orta vadede, seçimle iktidar şanslarının olamayacağının farkındadır. Sebepleri konusunda yüzlerce analiz yapılabilir. Ancak bunlar yazımızın konusu değildir. Muhalefetin iktidar alternatifi olmadığı demokrasiler, maalesef “eksik demokrasiler”lerdir. İlla bir şeylerden tedirginlik duyacaksak, “mutlak iktidar mutlaka bozar” ilkesini bildiğimizdendir. Bir demokrasinin kalite rüştünü ispat edebilmesi için iktidarların seçimlerde el değiştiriyor olabilmesi veya en azından bu durumun “sıcak ihtimal” olarak yaşanıyor olması icap eder. AK Parti, bugün ileri demokrasi söylemiyle icraatını sürdürüyor. Objektif ve vicdani olarak baktığınızda demokrasi konusunda ülkeye büyük mesafeler aldırdıkları ortada. Ancak seçmen desteğinde sünni duyarlılıklardan aldıkları katkılar da yadsınamayacak bir realite. İslam coğrafyasında, özellikle Kuzey Afrika ülkelerinde benzer muhafazakar söylemler hiçbir şekilde sandık da seçilme sıkıntısı yaşamıyorlar. Bu olgu, işin içine din girince, demokrasinin değişime dayalı sistematiğini esnetiyor mu sorusunu akla getiriyor. İktidar partisi yetkilileri, söylemlerinde final referanslarının “hak” düzeni olduğunu hep ifade ediyorlar. Hoş, bu konunun detayını açmıyorlar ama anlayan istediği gibi anlıyor ve nüfusun büyük çoğunluğu Müslüman bir ülkede bu tutum haksız rekabet yaratıyor. Hal böyle olunca laik değerleri benimsemiş seçmenle Alevi nüfusun önemli bir yüzdesinde karşı kamplaşma duygusu oluşuyor. Entelektüel kapasitesini bildiğimiz bir AK Parti yetkilisi, bir beyanatında CHP’yi bir azınlık mezhep iktidarı olan Baas’çı yapılanmalara benzetirken biraz da çuvaldızı kendilerine batırması gerekir. Esasında bu konuları konuşuyor, yazıyor olmamız bir hicaptır. Bu ülkenin bunları aşması ve iktidarları hizmet performansıyla cezalandırması ya da ödüllendirmesi gerekir, diye düşünüyoruz. Bağlı olarak siyasi partilerimizin de söylemlerinde “tenezzüllerine” sınıf atlatmaları icap eder. Aksi halde ileri demokrasi hiç olmaz. Muhalefetsiz bir düzen, mevcut iktidarı bu defa Baas’çılığın otokratik yönüyle, o eleştirdikleri yapının versiyonu haline getirir. Demokrasinin olgunlaştırılmasını kendine misyon edindiğini söyleyen samimi zihniyetlerin muhalefet kavramına özen göstermesi, onun beslenme kanallarını açık tutması, kendileri de dahil tüm ülkenin yararıdır, selametidir.",https://www.hurriyet.com.tr/yazarlar/sitki-sukurer/jokerli-demokrasi-olmaz-18760140
Sıtkı Şükürer,Tembeldir bizim aydınlarımız,"Ekim 30, 2011 00:00","Nice aydınlarımız (!) vardır ki, kırk yıldır, bozulmuş plak misali aynı söylemi tekrarlar durur. Kendisine sorarsanız pek bir tutarlıdır, omurgalı davranmaktadır. Oysa öyle bir hayatın içindeyiz ki. Doğru bildiğimiz her şey, ilave gelen her veriyle sürekli yeniden tanımlanıyor, zihinsel evrim aydın namusunun vazgeçilmezi oluyor. Atilla İlhan, döneminin şairlerini, “tembel ve alkoliktir” diye yaftalar ve toplumsal sorunlara katkı koyabilme kapasitelerini sorgulardı. Onların bohem ve aykırı görüntülerinin fayda odaklı sonuçlar üretmeye yetmediğini teşhir ederdi. Esasında, mesele sadece sanatçılarla sınırlı değil. Bugün medya dünyasından akademik ortamlara, değişen dünyayı izleme ve kendini yenileme kaygısı duymayan pek çok insan “aydın” sıfatıyla ortada dolaşıyor ve kendi çaplarında bayat klişelerle toplumu etkilemeye çalışıyor. Böylesi insanların ortak bir davranış kalıbı olduğunu gözlüyorsunuz. Bunların; bilgileri az ve fakat teşhisleri o ölçüde hızlı ve nettir. Bir vesile, o net ve tartışmasız kanaatleri kantara çıkarsa, eş zamanlı olarak “asabi” bir görüntü vermeye başlarlar. Sekterlik fikir zafiyetlerinin badanasıdır adeta. Genelde uyanık olanlarını kolayından “tartışma minderi” de çekemezsiniz. Sevdikleri laflar, malum: “dönek, satılmış, vatan haini, çıkarcı” türü bildik incilerdir. İşin acısı, bu tarz söylem her zaman toplumun bir kesiminde karşılık bulur. Böylesi sınırlı geri dönüşler bu kişileri daha bir cesaretlendirir, “cehaletle sıvanmış popülist mermiler” mitralyöz ateşine dönüşür. Bakınız, bugün Türkiye’nin en önemli sorunlarından biridir aydın kifayetsizliği. Pek tabii bu halin sosyolojik sebepleri de vardır. Aydın kimlik, özgür toplumun mahsulüdür. Çoraklandırılmış tarlalardan doğal olarak bereket beklenmez. Bu memlekette aydın olmaya kalkışmak hep tehlikeli bir uğraş olmuştur. Hakim yapı, resmi görüşe ters gelebilecek her yaklaşıma geleneksel olarak tedbirlenmiştir. Geçmişte bedel ödemeyi göze alan az sayıda insan adeta “posterik ikon” konumundadır. Hoş bunların önemli bir kısmı da aydın kimliklerinden neşet eden fikirlerinden ziyade cesaretleri yüzünden primlenmişlerdir. Geçenlerde bir ortamda, “neden bizde filozof yetişmiyor” diye sorgulanıyordu. Onu geçtim, gerçek aydın sıkıntımız had safhasında gözüküyor. Meydanın, katı paradigmalarıyla toplumun zihnini dumura uğratan sözde kanaat önderlerine kalması ve onların hemen hergün her ortamda da nur cemallerine muhatap olmak, nasıl diyelim, “daral” getiriyor, sabır tüketiyor.",https://www.hurriyet.com.tr/yazarlar/sitki-sukurer/tembeldir-bizim-aydinlarimiz-19120932
Sıtkı Şükürer,Steve Jobs,"Ekim 16, 2011 00:00","O, bilgi çağının sembollerinden biriydi. İnsanlığın cari ihtiyaçlarını hisseden ve teknoloji ile buluşturarak pratiğe servis eden ve müthiş bir ekonomik potansiyel oluşturan bir 21. yüzyıl rol modeliydi. Bakınız, “bilgi”, evrensel bir kavramdır. Milliyet, inanç ve benzeri kavramların üstünde, yeryüzündeki 7 milyar insanın, sadece insan olmanın biyolojik ayrıcalığı ile kavrayabileceği, istifade edebileceği, katkı koyabileceği bir ortak birikimdir. “Bilgi çağı” veya “bilgi toplumu” denildiğinde bilginin serbest dolaşımı, bilgiye erişim imkanlarının olağanüstü hızlanması ve kolaylaşmasını anlamak gerekir. Bugünün bir üçüncü dünya ülkesindeki araştırmacı, bulunduğu yerden Harvard Üniversitesi’nin kütüphanesine girebilme imkanına sahiptir. Mevcuta ilave getirebilecek ham bilgiye erişim imkanlarının bu denli artması, her türden keşif ve icadın, dünyanın herhangi bir yerinden sürpriz yaratıcılarını gündeme getirebilecektir Zira bilgi keşif ve icadın yapıtaşıdır. Bu anlamıyla toplumlar, geleceğin dünyasında bir ağırlık taşımak istiyorlarsa Ar-Ge için fedakarlık sınırlarında kaynak ayırma durumundadır. Bir deyim vardır. “Gol atmak için önce ceza sahasında bulunmak gerekir”. Bu yönüyle devletlerin teknoloji bölgeleri oluşturmaları, üniversitelerinin yaratıcı beyinleri teşvik eden anlayışlara yönelmesi, şirketlerin konularıyla ilgili Ar-Ge bütçeleri planlamaları, giderek önem kazanmaktadır. Steve Jobs örneği de göstermiştir ki, yaratıcı beyinlerin bulgularının insanlığın istifadesine sunulur hale gelmesi için bir “yatırımcıya” da ihtiyaç vardır. Aksi takdirde “fikir” ne kadar cazip olursa olsun “kadük” kalır. Yatırımcı sadece fikrin ürüne dönüştürülmesi ile sınırlı değildir, yanı sıra pazarlanması ve ekonomik potansiyel oluşturulması kaçınılmaz olarak beyin emekçisi – sermaye işbirliğini gerektirir. Meseleye bu yönü ile bakıldığında bilgi gibi, sermayenin de serbestçe dolaşımının temini bir 21. yüzyıl realitesi olarak gündeme gelmektedir. Tüm bunlar bir yönüyle “küreselleşme” olgusuna işaret eder. Bugünün dünyasının en önemli problemlerinden biri de “yaratan, keşfeden, icad eden”le birlikte, fırsatı teşvik eden, herkesten önce hisseden yatırımcının birlikte oluşturduğu potansiyelin haklarının korunmasıdır. Bu ihtiyacın tüm dünya genelinde standart hukuk kurallarının oluşumuna yaptığı baskı, hiç şüphesiz giderek artacaktır. Zaten küreselleşme olgusu, bir yönüyle evrensel demokratik değerler dediğimiz her türden kazanılmış hakkı güvence altına almaya çalışan bir üst yapı tarifini yeryüzü ölçeğinde bu sebeple yaygınlaştırmaya çalışır. Sonuç olarak “büyük okumada” insanlığın geleceğinin teknolojideki gelişmelere bağlı olduğunu, bunun da bilgi ve sermayenin birlikteliğinden geçtiğini kabul etmek gerekiyor. Arada oluşan eksik, yanlış, vicdansız, kötü uygulamalar bu gerçeği değiştirmiyor. Steve Jobs ve Apple, bilgi ve sermayenin buluşmasıydı. Ortaya çıkan IMac, IPod, IPhone, IPad gibi ürünler dünyamızı farklı bir hale getirdi, daha mutlu bir yerküre için müthiş potansiyel imkanları insanlığın kucağına bıraktı.",https://www.hurriyet.com.tr/yazarlar/sitki-sukurer/steve-jobs-18996850
Sıtkı Şükürer,Demokrasi seçeneksiz olmaz,"Ekim 23, 2011 00:00","Tüm 19. ve 20. yüzyıl boyunca yerküre milliyetçilik akımlarından ziyadesiyle etkilendi. Avrupa ülkeleri, Balkanlar, Ortadoğu, Kuzey Afrika zamanın ruhuna uygun ulus – devlet anlayışlarına eğilim gösterdi. Milliyetçilik ideolojik formu gereği yukarıdan aşağıya planlanan, bireyselleşmeyi ve sivilleşmeyi öteleyen bir yapıdır. Genç Cumhuriyetimiz de bu esaslar üzerinden projelendi. Devasa bir imparatorluğu kaybetmenin ezikliği ile elde kalan topraklar merkeziyetçi bir anlayışla planlandı. Bu anlayışın doğal sonucu, demokrasinin ikinci plana atıldığı katı bir bürokratik yapının oluşturulmasıydı. Sistem, askeri bürokrasinin liderliğinde, tam bir ideolojik mutabakatla, idari ve yargısal bürokratik sütunlar üzerinde yapılandırıldı. Demokrasinin olmaması refahın oluşumu etkiledi, zafiyet hamasetle doldurulmaya çalışıldı. Tipik bir bürokratik cumhuriyet olan yapımız kendi siyasal uzantısını CHP üzerinden kurguladı. Derken, dünya değişmeye başladı. Zamanın ruhu demokrasiyi talep ediyordu, ticaretin artması içe dönük baskıcı devlet yapılarını demode addediyordu. Bu noktada yeni siyasi oluşumların gündeme gelmesi kaçınılmazdı. Demokrat Parti ile başlayan serüven, Adalet Partisi, ANAP, Doğru Yol gibi partilerde, sivilleşme adına bir rüşt arama çabasına girdi. Ancak bürokratik hegomanya hala güçlüydü. Netice de 2000’li yıllara gelindi. Uluslararası konjoktür öylesine sert esmeye başlamıştı ki, bayrağı o esnada taşıyana AK Parti bu defa o vesayetçi çemberi kırmayı başardı. Bu süreçte beklenen, CHP’nin de söz konusu değişimi okuyarak yeniden bir yapılanma içine girmesiydi. Ancak o basiret bir türlü gösterilemedi. Onların bu zaafı sadece kendilerine değil, Türk demokrasisi zarar veriyor, AK Parti yeni dönemde seçeneksizliğin getirdiği bir konfora kavuşuyordu. Demokrasilerin olmazsa olmazı iktidarın sandık eliyle “değişim” dinamiğidir. Bu hayati şart CHP’nin yetersizliği nedeniyle esniyor, köreliyor. Öte yandan, bu partinin iç yapısını bilenler ve gözleyenler CHP’nin çok zor bir vaka olduğu konusunda hemfikirler. Zamanında Ecevit’in mevcut CHP’yi elinin tersiyle iterek DSP’yi kurma gerekçeleri daha bir anlaşılır olmaya başladı. Kılıçdaroğlu’nun genel başkanlığı bir umuttu. Ancak kısa bir zamanda salt lider değişikliğinin o partinin köhnemiş sert kalıplarını kırmaya yetmeyeceği giderek anlaşıldı. Beri yandan mevcut iktidarı zorlayan bir muhalefet yokluğu hiçbir şekilde bir sağlıklı demokrasi ortamı değildir. Dolayısıyla bundan sonraki gelişmeleri tahmin edebilmek çok büyük güçlük arzetmiyor. CHP bir mucize olmaz ise, tıpkı “tüplü televizyonlar” gibi tarih sahnesinden küçülerek çekilecektir. Bu tespit hepimize acı veriyor, ama görünen köy kılavuz istemiyor. Yeni oluşum, muhtemelen AK Parti içinden bölünme suretiyle çıkacaktır. Zira, yüzde %55’lere varan ve yukarıya doğru nerede duracağı belli olmayan bir siyasi hareket, eşyanın tabiatı gereği otokratik eğilimleri yeşertir. Sayın Başbakanın olası Cumhurbaşkanlığı, AK Parti’de bir boşluk oluşturacaktır. Siyasetin kadim kuralları CHP’ye oy vermeye kendini mecbur hissedenleri de kavrayacak bir seçeneği, galip ihtimal gündeme getirecektir. Neticede artık klasik sağ sol ayrımının olmadığı bir dünyada yaşıyoruz. AK Parti bu ülkede demokrasinin inşasına çok önemli bir işlev görüyor. Ancak, hala yönetim yapısında kendi muhafazakar referanslarının dışına çıkmama konusunda ısrar gösteriyor. Bu tutum yeni Türkiye için bir kesimde dışlanmıştık duygusu oluşturuyor. Kimbilir, entelektüel namusunu kanıtlamış ve bu nedenle bazı eksikliklerini görmeme pahasına AK Parti’ye destek veren insanlar, yanı sıra, giderek daha dünyevi anlayışlarla sentezlenen cemaatlar, CHP’ye sıkışmış seçmenle, daha sivil, daha özgürlükçü, daha sarmalayacı bir çizgide buluşabilirler. İşin enteresanı, ileri demokrasi hayal eden anlayışların böylesi gelişmelerden memnuniyet duyması, tutarlılık ve samimiyet ölçülerinde sürpriz olmayacaktır.",https://www.hurriyet.com.tr/yazarlar/sitki-sukurer/demokrasi-seceneksiz-olmaz-19058164
Sıtkı Şükürer,Yunanistan borç meselesini çözüyor!,"Kasım 06, 2011 00:00","Sen tasarruf oranını yüzde 3’e indir. El kesesinden bey gibi yaşa. Tembellik oskarlarını kimseye bırakma. Elalemin üstüne yıkıl, habire borçlan. Hesap vakti geldiğinde, üstelik pek bir asabileşerek, celalleşerek, yavuz hırsız hallerine kalkış. Hani, mazlum, bükük, rollerde olsan ihtimal yine kandıracaksın. Bu tam bir pişkin batakçı fotoğrafıdır. Kimse bunu kabullenemez. Hele kurnaz başbakanınla oluşturduğun bozacı-şıracı oyununa hiç gelmez. Son yıllarda Yunanistan’a çok sık seyahat ettim. Hep hayret ettik. Yahu alış-veriş yapacağız, birkaç saat dışında açık dükkan bulmak ne mümkün. Sanki adamlara babalarından hanlar-hamamlar kalmış onun sefasını sürüyorlardı. Nasıl bir toplumsal kültürdür ki hep bir “yıkılacak yer olsun yeter ki ben keyfimi aksatmayım” arayışında. Aradıkları kurban Avrupa Birliği idi. Onların acemilikleri, bunların hileleri, bir güzel adamları içeriye aldılar. Öncesinde, hiç olmazsa gemicilikleri vardı, biraz da bankacılık, çimento. O da zor geldi zat-ı muhteremlere. Kala kala, turizmle maçı idareye etmeye başladılar. Orada bile Arnavut, Moldovalı türü garsondan geçilmiyordu. Bu dünyada, bu keyfin karşılığı, hadi bilemedin 3-5 bin dolar kişi başı gelirdir. Öyle 20 bin dolarların üzerinde beleş yaşamak yoktur. Göz göre göre Avrupa Birliği’ni tokatladılar. Şimdilerde, kurnaz ya bunlar, “borcumu ödemem, fedakarlık yapmam, sen koşulsuz yardıma mahkumsun”, zarını oynuyorlar. “Dünya finans sistemini esir aldık” hesabı yapıyorlar. “Arkada sırasını bekleyen diğer Akdeniz tembellerinin tetikleyicisi oluruz, AB’yi bile bitiririz” diye tehdit ediyorlar. Bunlar hakikaten çok uyanık. Bunlardan korkulur. Avrupa, referandum şımarıklığına geçit vermedi. Hesapları, “hayır”ı demokrasinin erdemine bağlayacaklar ve “küresel efendi”lere (!) pek bir onurlu direniş tezgahlayacaklardı. Ne diyelim. Pes...",https://www.hurriyet.com.tr/yazarlar/sitki-sukurer/yunanistan-borc-meselesini-cozuyor-19177615
Sıtkı Şükürer,CHP’nin adı yok,"Ağustos 07, 2011 00:00","Bu ağır çelişki, ülkenin geçirmekte olduğu dönüşümlerinde kendini karmakarışık duygularda gösteriyor. Şura öncesi komuta kademesinin toplu istifası “laik” vatandaş yönünden, “bir güvencemiz daha gitti” endişesini onların gölgelenmiş gözlerine yansıttı. Hani makul akıllarıyla konuya serin baktıklarında, olanları, “askeriyenin demokrasilerde olması gereken yere iadesidir” diye biliyorlar ama, “de ki İran” olduk, “o zaman darbeyi tercih ederim” söylemi, hala önemli bir kesimin ruh halidir. Esasına bakarsanız bu ülkede hiçbir şekilde, korkuların ürettiği kötü senaryoların gerçekleşme ihtimali yoktur. Ötesinde, ötekileştirme, giderek demode ve ayıp bir kavram haline gelmiştir. Kimsenin bir diğerinden keskin farkı yoktur. Doğrusu, siyasi tercihlerimizin esnek ve geçişken olmasıdır. Siyasette başarının formülü artık çok belli.  Arkanıza halk desteği alarak, kitlelere özgüven aşılayarak, onlara inanarak ve güvenerek, onların değerleriyle didişmeyerek evrensel demokratik değerlere uyumlu program ve icraat ortaya koyabilen her memleket evladının önü açıktır. Hepimiz sağlık hizmetlerinden eksiksiz yararlanmak isteriz, otoyolların her tarafı sarması hayatımızı kolaylaştırır, en uzun yargı sürecinin bir yılı aşmadan tamamlanması bizi mutlu kılar, başta komşu ülkelerle olmak üzere dünyayla ticaretimiz artmasının bize yaracağını biliriz, hani artık vergi kaçıranın ya da şike yapanın başının ağrımasına itiraz etmenin doğru olmadığını teslim ediyoruz. AK Parti tüm bunları yapıyor ya da yapma gayreti gösteriyor. Tüm sıkıntı onun bu yolda bir rekabet baskısı içinde olmamasıdır. Türkiye’nin en önemli problemi, çoğumuza göre, muhalefet gibi duruyor. CHP tarihi kimliği itibariyle vesayet rejiminin siyasi uzantısı rolünden silkinemiyor.� Yeni Türkiye’nin ve 21’nci yüzyıla uyumun, öyle lider değişikliğiyle mümkün olamayacağı, sanki gün geçtikçe daha bir açığa çıkıyor. Onların ne yardan, ne serden vazgeçmeyen kararsız tutumları, ekonomiden kopuk halleri, halkın önceliklerine mesafeleri, giderek Türkiye’nin ihtiyacı olan muhalefet partisi olgusunu eksik bırakıyor, yok ediyor. Bu beylerin, topluma bu denli sorumsuzluk göstermelerine hakları yoktur. Bugünün Türkiye’si birden fazla siyasi rengi barındırıyor. Bu normal ve iyi bir şeydir. Doğal olanı her bir rengi temsil eden siyasi partilerin bir diğerinin alternatifi olacağına dair izlenim vermeleridir. Maalesef CHP bunu beceremiyor ve ümit vermiyor. Siyaset sosyolojisi boşluk kaldırmaz. Muhtemelen önümüzdeki süreçler yeni siyasi oluşumlara gebe gibi görünüyor. İktidar mücadelesi, yapılanı takdir etmek ve daha fazlasını inandırıcı bir şekilde vaat etmekten geçiyor. İcraat bolluğu içinde yapılan hatalara mal bulmuş gibi saldırarak abartmak halk nezdinde oy getirmiyor. Son seçimler “kıyılar” dediğimiz kesimlerin aynı korku dolmuşlarına binmekten artık sıkılmaya başladığını gösteriyor. Demokrasi, sağlıklı tarifini gideceği adreslerin çeşitliliğinden alır. Adresi tek bırakmak, iktidar partisi de dahil bu ülkenin yararı değildir.�",https://www.hurriyet.com.tr/yazarlar/sitki-sukurer/chp-nin-adi-yok-18430560
Sıtkı Şükürer,"Çarşı, galiba bizi yapacak Beşiktaşlı","Temmuz 31, 2011 00:00",,https://www.hurriyet.com.tr/yazarlar/sitki-sukurer/carsi-galiba-bizi-yapacak-besiktasli-18379710
Sıtkı Şükürer,Melteme batmak yeşile boğulmak,"Ağustos 14, 2011 00:00","Aile, okul, iş ortamı, üye olunan dernekler... Hemen hepsinin sizi biçimlemeye çalıştığı kişilik yapısı “Beyefendi”lik. Sürpriz yaratmayın, güvenilir olun ve bu uğurda bir “Amok koşucusu” gibi temponuzu hiç düşürmeden ömrünüzü tamamlayın. Oysa bizler ölümlü olduğumuzun bilincinde olan yaratıklarız. Tamam, aklımız, zekamız var. Ama en netice, tabiatın şaşmaz kurallarına tabiyiz. Bu gerçeği bilmemize rağmen, sınırlı ömrümüz bitmeyecekmiş gibi, aferin budalası rolümüzden hiç vazgeçmiyoruz. Afyonlanmış gibi çalışarak sürdürülen bu yaşam tercihin bir eksiklik veya yanlışlık içerdiği kesindir. Başarıyı avlama sürecinin bünyemize salgıladığı adrenalin, kendimizi sorgulama imkanını bile vermiyor olabilir. Ancak kimse robot değildir. Yaşamın bir anında durup soluklanırız. Vazgeçtiklerimizi ve ertelediklerimizi düşünürüz. Bu noktalarda yaşam gerçeğini daha bir çıplak algılarız. Duyarlılığın pik yaptığı bu anlardan hareketle, yepyeni bir yaşam inşa etmeye kalkışmak, maalesef pek çoğumuzun gerçeği değildir. Yine de hayal kurarız. “Alır başımı giderim, denizden yeni çıkmış ağların kokusunda...” Ne hoş bir özgürlük ve dahi sorumsuzluktur. Derken, ayaklarımız suya erer. Ötesine gidemesek de hissetmek güzel gelmiştir. İsyan bizim harcımız değildir. Beri yandan koşullara tam teslimiyet de taşınamaz yük olmuştur. Becerebileceğimiz çözüm öyle çok radikal değildir. İş temposunun bize biçtiği müebbet mahkumiyetten firar yollarını çoğaltmaya çabalarız. Bizi azaltan, hafifleten ilişkilere daha bir zaman ayırmaya çalışırız. Biliriz ki, ertelenen “an” tabiat yasası gereği, kaçırılmıştır, geri dönmez. İçimizdeki özgür dervişin, kimi zaman serseri kimi zaman dingin halleriyle bizi şaşırtmasına fırsat tanırız. Bir yerlerden başlamanın ölçüsü yoktur. Örneğin; Bir cuma öğleninde Konak Pier’de melteme batmak ya da Tire tepelerinde, işten kırıp çarşamba çarşamba, yeşile boğulmak. Susuzluğu gideren “Şimdi”nin gücüne inanın. “Hatasız kul olmaz” diyen Gencebay’ın sesine kulak verin. Daha fazlasını romantik şövalyelere bırakın.",https://www.hurriyet.com.tr/yazarlar/sitki-sukurer/melteme-batmak-yesile-bogulmak-18483225
Sıtkı Şükürer,Evrensele yerelden ulaşılır,"Ağustos 21, 2011 20:28",,https://www.hurriyet.com.tr/yazarlar/sitki-sukurer/evrensele-yerelden-ulasilir-18544615
Sıtkı Şükürer,Yeni Anayasa,"Eylül 11, 2011 00:00","Moda deyimiyle “zamanın ruhu” kendi makulü konusunda karar vericileri adeta talimanlandırıyor. 18’inci ve 19’uncu yüzyılın ilk çeyreği tüm dünyada milliyetçilik akımlarının sert esen rüzgarlarıyla şekillendi. Bir imparatorluk bakiyesine dönüşmüş Anadolu coğrafyası bu akımlardan doğal olarak etkilendi. İttahat Terakki ile başlayan kıpırdanmalar Mustafa Kemal Atatürk’ün liderliğinde bir ulus-devlet yarattı. Bu olgu, ülke toprakları için yepyeni bir formdu. O yüzden genç cumhuriyet eliyle kendi kurum ve kurallarını oturtabilmek amacıyla çok yönlü ve çok kapsamlı biçimlemelere gidildi. Proje, tabiatı gereği demokrasiyi fazla içermiyordu. Yepyeni bir düzen heyecanıyla başlayan süreç bir müddet sonra kendi bürokratik elitini oluşturdu. Bu arada dünya durmuyordu. Zamanın ruhu, küreselleşen ilişkiler içerisinde ulus-devlet yapılarını demode addediyor ve daha demokratik toplum talep ediyordu. Türkiye de ister istemez bu gelişmelerden etkilendi. 1980’li yıllarda başlayan süreç 2000’li yıllarda hızlandı. Pozisyonlarına koruma uğruna ülkeyi kilitleyen bürokratik yapı çözülmeye başladı. İşte bu noktada, yeni durumu tarif edecek bir Anayasa, toplumumuzun en önemli gündem maddesi haline geldi. Öyle anlaşılıyor ki biten yazın ardından uzunca bir süre bu konu ile yatıp kalkacağız. Zamanın ruhu bu topraklara daha fazla demokrasiyi dayatıyor. Kutsallaştırılmış devletten insan odaklı bir ülkeye geçişin çok boyutlu tartışmalarını yaşayacağız. Her yalın doğrunun ‘ama’ları sürekli zihinlerimizi karıştıracak. Reel politik, kimi zaman, başlamadan ‘ideal’i ekşitecek, yeni elit kendi egolarının baskısıyla tarihi misyonunda gel-gitler yaşayacak. Gelişen ve giderek Doğu’ya kayan dünya ekonomik dinamikleri, belki de ülkeye emperyal vizyonlar sunacak. Tüm bu farklılıklar kendini önümüzdeki on yıllara taşıyacak olan yeni anayasamız da kavranmaya çalışılacak. Demokrasi ile refah arasında “tartışılmaz” diye bellediğimiz ilişkiyi sorgulatan Çin, Rusya gibi örnekler akılları karıştıracak, kimilerini, ihtimaldir, tahrik edecek. Beklentimiz odur ki konjoktürel savrulmalara aldırmaksızın evrensel demokratik değerlere yaslanmış bir toplumsal sözleşme, bu memleket insanlarının hakkıdır. İdeali tanımlayan evrensel değerlerle pragmatik kaygıların birbirine karıştırılmadığı bir zihin açıklığı içinde olmamız gerekir. İnsan odaklı bir anayasa, her şeyden önce temel hak ve özgürlükleri geniş bir şekilde, cesurca tanımlamayı icap ettirir. Yaslandığınız ana omurga çağdaş ve evrenselse, çıkabilecek sorunlar evrile, sallana insani doğrusunu bulur. Türkiye, “hukuk” kavramını ortaya çekmeyi, devlet ve insana eşit mesafeye getirmeyi hak ediyor. Belki de yeni anayasa, doğrudan devletin niteliklerini tanımlamak yerine “Türkiye Cumhuriyeti demokratik bir hukuk ülkesidir” diye başlasa ve “Bu amaca yönelik oluşturulmuş Türkiye Devleti’nin evrensel vicdan ve şefkatin ışığından beslenerek insan onurunu koruyan, kollayan ve bu değerleri laik ve sosyal hukuk devlet anlayışla yürütür” diye devam edebilse. Bu mevzular uzun. Bu aşamada İzmir kent aydınlarına katkı görevi düşüyor. İzmir STK’ları yerel konular yanında böylesi hayati konulara ilgi duymalılar. Nitekim ESİAD’ın  dolu dizgin bir hazırlık içerisinde olduğunu biliyoruz. Temennimiz kervana diğer STK’larımızı da katılmasıdır.",https://www.hurriyet.com.tr/yazarlar/sitki-sukurer/yeni-anayasa-18701692
Sıtkı Şükürer,Kader dediğimiz keder üretti,"Temmuz 24, 2011 00:00","Askerlerin on yılda bir darbe yapması, sivil siyasete, çizgi! dışına çıktıklarında ayar vermesi, pek de garibimize gitmedi. İşimiz yargıya düştüğünde sabırlı olmanın dışında başka bir seçeneğimiz olmadığını düşündük. Yıllar yılları kovalamadan adalet mi tecelli ederdi? Memlekette vergi kaçırmak normaldi. Fiş fatura kesmeden ve hiç ayıplama baskısı hissetmeden münevver edasıyla kayıt dışı yaşamakta çoğumuz beis görmedik. Bizleri bu anlayışa sokan ve kendi iktidarını sürdüren düzen şüphesiz sadece, “Askeriye, adliye, maliye” üçlemesi ile sınırlı değildi. Belediye dediğin tembel olurdu, umumi tuvaletler pis; Ahmet Kaya gurbette ölür, Bağkur maaşı kuş yemi. Futbolu zaten hiç sormayın. Bunlar hep alıştığımız ve rahatsızlık duymadığımız eski haliç kokularıydı. Halkına güvenmeyen yönetim süreç içerisinde yaşam kalitesini önemsemeyen, ıskalayan, hür vicdanları körelten kitleler oluşturuyordu. Bizim Anayasamızda milli egemenliğin, “yetkili organlar” eliyle kullandığı yazılıdır. Yetkili organlar büyüklerimizdir. Onlar halktan da iyi bilirler halkın temsilcilerinden de. Ancak, sonuçları itibari ile gelinen nokta yukarıda “kader” diye kabullendiklerimizdir. Bu topraklarda hamasetle fakirlik hep kol kola gitmiştir. Refaha giden yolun demokrasiyle bağlantısını bizlere pek kurcalatmamışlardır. Ancak gün gelmiş bu kadim coğrafyada demokrasi rüzgarları esmeye başlamıştır. ANAP’la başlayan AK Parti’ye uzanan süreç, yıkılan Berlin duvarının, küreselleşmenin, bilgi toplumunun dayattığı standartları hepimize hissettirmeye başlamıştır. Emanet etmenin konforuna alışmış akıllarımız, biraz da o başımıza çöreklenmiş oligarşik zihniyetin dolduruşuyla, bahse konu bu muazzam değişikliği okumakta zorlanıyor. ysa zamanın ruhu kendi dinamiklerini bizlere rağmen oluşturuyor. Bakın, Ergenokan davasına kızabilirsiniz. Ancak detay haksızlıklar özü değiştirmiyor. Artık bu ülke askeri darbelere çok çok uzaktır. Anayasa oylaması sonrasında tıkanan yargı yeniden şekilleniyor.Daire sayıları artırılıyor. Tüm bunlar daha hızlı ve aşırı takıntılı değilseniz, daha adil bir yargı düzeni için. Maliye yeniden yapılandırılıyor. Denetim örgütleri tekbir çatı altında toplanıyor. Şüphesiz hesap uzmanları, maliye teftiş, gelirler kontrölörleri gibi ulu çınarların heba edilmesi bu yapıları bilenlere acı veriyor. Ama süreç otomasyonla desteklenmiş vergi denetimi ile kayıt dışılığı tarihe gömecek gibi gözüküyor. Futbol, dünya standartlarında bir türlü kalıcı başarıya ulaşamadığımız futbol, hepimizin bildiği veya en azından hissettiği ahlaksız kimliğinden sıyrılıyor, diğer tüm unsurlar gibi evrensel demokrasiye evriliyor. Diyebilirsiniz ki, “Her şey çok mu iyi oluyor?” Şüphesiz böylesi kapsamlı dönüşümlerde kurunun yanında yaş da yanar, pek çok haksızlık ve arıza oluşabilir. Ancak lütfen “büyük resme” bakın. Görünen, “Türkiye her alanda normalleşme filizlerini yeşertiyor, sivilleşmenin makul keyfini süreceği günleri giderek yaşamaya başlıyor.”",https://www.hurriyet.com.tr/yazarlar/sitki-sukurer/kader-dedigimiz-keder-uretti-18323803
Sıtkı Şükürer,Tahammül,"Ağustos 28, 2011 00:00","İnsan ilişkilerinizi “tahammül” paydasına oturtmuşsanız, sizin bu dünyayla işiniz var demektir. “Tahammül”, sözlük anlamının ötesinde kötü çağrışımları olan bir kelimedir. Sanki, bir patırtı öncesi soluklanma hali, bir çatışma daveti ve halükarda bir empati zaafı, sözcüğün ilave anlamına yüklenmiştir. “Tahammül” bir aşırı özgüven ve örtülü bir “babalanma” tavrıdır aynı zamanda. Ülke ne çektiyse hakimlerinin tutumlarının ana omurgasına bu kavramı oturtmasındandır. Tahammül, esasında “ben tartışmasız daha doğruyum” kanaatiyle bir seçkincilik üslubunun tüm izlerini taşır. Farklılıkların korunması ve kollanması tahammül kalkanıyla olmaz. “Tahammül ederim” derseniz ayrılıkları keskinleştirirsiniz. Tahammülün anti tezi sindirilmiş saygıdır. Saygı, sevgiye giden yolları döşer. Oralarda çeşitlilikler uyumlaşır, insanlığın ortak değerlerinde buluşulur. Hayrettin Karaman isimli İslami bir yazar, geçenlerde “biz, bizden olmayanlara tahammül ediyoruz” mealinde bir şeyler yazdı. Sonrasında yoğun polemikler yaşandı. Böylesine söylemler dünyasını dışa kapalı bir yapı içinde biçimlendirenlerden çıkar. Arkanız, sağınız solunuz sizce yeterince tahkim edilmiş ise ait olduğunuz kulübün duyarlıkları üzerinden yaylım ateşe başlarsınız. Mevzunun dini, ulusalcı, etnikçi olması fark etmez. Kendini güçlü hissetmenin tetiklediği bu hal esasında insani bir ayıptır, centilmenlik dışıdır, vicdani hiç değildir. Neticede içinde yaşadığımız hayat bin bir değişkenle doğru bildiklerimizi sürekli yeniden tanımlıyor. İnsan denilen biyolojik format, diyelim 75 milyon yıllık bir evrimle zaten yetkinliği itibariyle birbirine eşit bir makine. Farklılığı doğum sonrasına edinilen toplumsal bilgilerle şekilleniyor. Ancak bu farklılığın öyle abartılacak bir şey olmadığı açık. Dağdaki çobanla dünya kıymetlisi yazar neticede aynı bildiğimiz insan. Biri “olmak yada olmamak, tüm mesele bu” diyor, diğeri “ya herro ya merro” diyerek aynı derin tespiti sezgisel kapasitesiyle kolayca yapabiliyor. Hani Başbakan’ın o çok sevdiği “yaratılanı severiz yaratandan ötürü” söylemi de esasında aynı mesajı verir. Burada, hepimizin karşımızdakilere sırf insan olmaları sebebiyle saygı duymamız gereği işaret edilir. Saygının altının anlayış ve sevgi ile doldurulması yerine diş gıcırtısı fonunda “tahammüle” dayandırılması, husumet, kin, tasfiye gibi kavramların beslenmesidir. Bağlı olarak tahammül, uygar bir kavram değildir, sahibini onurlandırmaz, abartısı eksik bir beynin tezahürudur ve ancak “evrim kazası” ile izahını bulur. Bu kavramın tartışılmasına vesile olduğu için sayın yazara teşekkür ediyoruz. Kendisi  bir yanlış anlaşılma olduğunu ifade etmiş ve tartışma demokrasinin yumuşatıcı ikliminde bir yanlışın tespit ve teyiti olarak tatlıya bağlanmıştır.",https://www.hurriyet.com.tr/yazarlar/sitki-sukurer/tahammul-18594514
Sıtkı Şükürer,Kıskaç çoksa akıl dumurdur,"Eylül 04, 2011 00:00","“Hukuk”, demiştim, “Mevcut iktidarların menfaatlerini koruyan ve kollayan kurallar bütünüdür”. Komisyon başkanı bu yanıta gülümsemişti. Sonuçta sınavdan “çaktım”. Gençseniz, üstelik solcuysanız iktidar kavramını şablonlarla, komplo teorileriyle düşünmeniz normal oluyor. Ancak, temel yasalar itibariyle, bugün bile yanıtın prensibinde bir yanlışlık olduğunu düşünmüyorum. Yıllar geçtikçe, aslında her toplumun layık olduğu yönetim kalitesini yine kendisinin, belirlediğini anlıyorsunuz. Birey–toplum–devlet ilişkilerini düzenleyen hukuki metinlerin tartışmaya kapalı ve minimum esneklikte kısımları anayasalarla düzenlenir. Amerikan Anayasası sadece temel hak ve hürriyetleri tanzim etmiştir. İngiltere’de anayasa bile yoktur. Geleneklerden beslenen “teamül” hukuku geçerlidir. Şüphesiz bu tercih, değişen koşullara uyumun önem taşıdığı bugünün dünyasında bir avantaj teşkil etmektedir. Neyin olması gerektiğinden hareketle biçimlendirilen hukuki sistemler, bireysel inisiyatif alanlarının da gelişmesine yol açarlar. Neticede hukuk, insan ihtiyaçları içindir. Kısıtlayıcı bir anlayışla, yaşam alanını dar bir hukuki çerçeveye sıkıştırdığınızda; ürkek, edilgen, iştahsız birey rolmodeli oluşur. Nitekim, doğu toplumlarında durum böyledir. Örneğin bizim anayasamız yer yer, bırakın yasayı, yönetmelik detaylarına girer. Temel yasalarda “lafın çok olması” her şeyin iyisini büyüklerimiz bilir, anlayışını doğurur. Bir ülkenin, iyi düşünülmemiş, uyduruk ticari antlaşma kültürü ile sakız gibi uzun anayasaları arasında doğrudan bir korelasyon vardır. Oysa yaşayan ve kolay dönüşen hukuk, kendi göbeğini kesme kültürünü geliştirir. Batılılara karşı “hep masada kaybediyoruz” sızlanmasının altında biraz da bu yatar. Üstelik bir de Müslüman bir ülkede yaşıyorsanız, ikinci bir kıskaç da Kuran-ı Kerim’dir. Kutsal kitabımız olabildiğince detaylı ve uzun bir metindir, dünyevi belirlemeleri ziyadesi ile ihtiva eder. Hal böyle olunca, anayasal ve dini hükümlerle yetişmiş toplumumuz, 80 yıllık cumhuriyet, 1000 yıllık Müslüman geçmişiyle, birey olma yolunda, tıknefes olup gitmiştir. Galiba, aklın egemenliğinde, özgür ve çağdaş bireylerden oluşan bir toplum modeli, tartışmaya kapalı kural dayatan her unsurun, ait olduğu dengeye iade edilmesinden geçmektedir. Zaten bu dediğimiz de, sivilleşme ve laiklik prensiplerinin ta kendisidir.",https://www.hurriyet.com.tr/yazarlar/sitki-sukurer/kiskac-coksa-akil-dumurdur-18643298
Sıtkı Şükürer,Avara kasnak siyaset,"Temmuz 17, 2011 14:28","Özetle siyaset hata ve leke kaldırmayan, iktidara ulaşmak ve orada kalabilmek için çoklu dengeleri maharetle oluşturmayı icap ettiren çok özel bir meslektir.  Hal böyle olunca standart bir siyaset yönteminden söz edilemez.  Hele hayat, ilave gelen her veriyle doğru bildiğimizi sürekli yeniden tanımlıyorsa, siyasette de eskiyen ve yanlışlanan anlayışlarda ısrarcı olamazsınız.  Siyaset bazen duygulara hitap etmektir. Kimi zaman katı bir gerçeklilik vazgeçilmez tutumunuz olur.  Doğasında çeşitlilik ve yaratıcılık olması çoğu zaman, “Dün dündür, bugün bugündür” vecizesini (!) haklı kılar.  Siyaset iktidar için yapılır. İktidarın cazibesi bütçenin patronajına sahip olmaktır.  Devleti yönetmek emsalsiz bir muktedirliktir. Hiçbir beşer bu hazzı kolayından reddetmez.  Türkiye’de siyaset, bu kadim coğrafyada insanın düşmanına bir tavsiye etmekten imtina edeceği bir zorluk içerir.  Bazıları siyaseti satranca benzetir. Uzun soluklu siyaset için bu doğru bir benzetmedir.  İstediğiniz kadar kıvrak ve esnek olun, şayet tutumlarınızın bir ana omurgası yoksa itibarınızı yönetemezsiniz.  Ana omurgadan kasıt eskimiş ilkelere sıkı sıkıya sarılmak değildir.  Zamana mukavemet etmenin yolu, zamanın ruhuna uygun değişim önerilerini oluşturmaktır. Doğru olan tek ilke budur.  Değişim ve gelişme açık olmak, ötesinde önceden sezebilmek, yorumlayabilmek ve içselleştirebilmek bu mesleğin vazgeçilmez ön koşuludur.  Pek tabii, niyetin halis olması ve samimiyetin kitlelere geçiyor olması gerekir.  Bu dediklerimizin ışığında CHP’nin “yemin krizi” diye adlandırılan sürecini değerlendirdiğimizde bariz sıkıntılar gözlenmektedir. * Kritik bir konuda koyduğunuz tavrın sonuçlarının nelere gidebileceğini iyi değerlendirmeniz gerekirdi. * Önem verdiğiniz tutumunuzun ikna eden, aklı başa getiren, saygı uyandıran, nazara alınan, davet eden nitelikte olması icap ederdi.  * Eylem ve söylemlerin partiyi kilitleyen, inisiyatifi rakibe teslim eden, çözümü insafa terk eden türden olmaması uygun olurdu. * Demokrasi ideallerinin Ergenekon sanıkları üzerinden inşa edilmesinin asgari mantık zemininde bile izahında güçlük yaşanacağı öngörülmeliydi. * Bırakın militer anlayışların uzağında olmayan insanların özgürlüklerinin evrensel demokrasi söylemleri ile savunulmasını, milletvekili yapılmaları bile acaba yeterince tartışılmış mıydı?  Galiba evrensel demokrasi iddiasıyla siyaset yapmanın ön koşulu halk nezdinde yalın, açık, anlaşılır ve tutarlı olmaktan geçiyor.  Ülkenin devasa sorunları çözüm beklerken, gündemin bu yapay meseleyle uzun zaman işgal edilmesi gülümseten bir acemilik örneği olmuştur. �  Bize göre CHP’nin yeni soluğu olarak desteklediğimiz Kemal Kılıçdaroğlu bu eylemde sınıfta kalmıştır. Umarız hayal kırıklıklarını tekrarlamaz.",https://www.hurriyet.com.tr/yazarlar/sitki-sukurer/avara-kasnak-siyaset-18270889
Sıtkı Şükürer,Borç kesesinden tüketmemeliyiz,"Haziran 26, 2011 00:00","Tasarrufunuz yetersizse ve gelirinizi arttırmak isterseniz başkalarının tasarrufunu kullanırsınız. Başkaların tasarrufu iki yolla kullanır. Ya gelir size ortak olurlar ya da borç verirler. Borç da iki tiptir. Ya hiçbir taahhüt içermeden kısa vadeli verilir ya da belirli esaslarda daha uzun vadelerde alınır. Bir ülkenin ekonomik işleyişinin en genel şablonu budur. Gelir, bir ülkenin bir yılda yarattığı katma değerdir. Buna milli gelir denir. Bizim ülkemizde bu rakam 735 milyar USD civarındadır. Kısa dönemde 1 trilyon USD olması hedeflenmektedir. Biz ülke olarak gelirimizin %13’ünü üstelik gittikçe bozulan oranlarda tasarruf etmekteyiz. Gerisi tüketime gitmektedir. Bizim ligimizdeki diğer ülkelerde bu oran %35’ler civarındadır. Dolayısıyla kendi özgücümüzle yatırıma yönelik kaynağımız azdır. Büyüme hevesinden vazgeçmediğimiz için mecburen diğer ülkelere müracaat etmekteyiz. Elalem doğrudan yatırım olarak gelse iyi. Ama bunun mertebeleri sınırlıdır. Kar transferleri sonrasında takribi 10 milyar USD derde çözüm olmamaktadır. Bu durumda borç kaynak dışında seçenek yoktur. Bunun sıcak para kısmı 110 milyar USD civarındadır. Hazine bonosunda, borsada, mevduatta olan bu paranın hiç eyvallahı yoktur, arzu ettiğinde alır başını gider. Yönetimdeki telaşın sebebi Diğer kısım yurt dışı bankalardan temin edilen kredilerdir. Alınan bu borç kaynaklar cari açık dediğimiz problemin kaynağını oluşturur. Cari açık yıllık 70 milyar USD mertebelerine yelken açmıştır. Bu rakam milli gelirin %8’lerine gelirse borç verenler tedirgin olur. Hele daha da artacak bir görünüm verirseniz “alarm” zillerini çalarlar. İşte reyting kuruluşlarının mırıldanmaya başlamaları budur. Size düşen “el parasıyla” böylesi bir büyümenin sürdürülemeyeceği bilinciyle tedbir almaktır. Ekonomi yönetiminin de izlediğimiz telaşı bu sebeptendir. Doğru olan daha az tüketmek ve daha fazla tasarruf etmektir. Dış kaynağı tüketim için değil yatırım için kullanmaktır. Yatırımlarınızın katma değer oluşturan türde olmasıdır. Bunlara ihraç imkanı sağlamaktır. Marifet 500 milyar USD ihracatı ne ölçüde katma değerli yaptığınız ve ithalata ne kadar az gereksinme duyduğunuzdur. Bu amaçlarla önce bireysel emekliliğin teşviki gibi enstrümanlarla “gönüllü tasarrufların”, vergi reformu ile dolaysız vergileri tabana yayarak “zorunlu tasarrufların”, ithal ara malının yerli üretimini teşvik eden düzenlemelerle “cari açığın” süratle planlaması gerekir. Yanı sıra, tüketime “kazık fren önlemlerle de iç talebi perişan etmemek icap eder. Tüketici kredisi karşılıklarının sınırlı arttırılması bu cümledendir. Şüphesiz bu dünyada yalnız yaşamıyoruz. Bazen uluslararası konjoktur size yardım eder. Diyelim; Ortadoğu gelir sizin cari açığınızı finanse eder, batı sizin dinamizminize fazla inanır. Ancak bunlar pansumandır. Aslolan tüketimle ısınan ekonominin oluşturduğu hormonlu büyüme rüyasından uyanmak, kalıcıdan vazgeçtik sürdürülebilir bir tempo oluşturmaktır. Yunanistan, tasarruf oranı %3 olduğu için havlu atmıştır. Çin %53 tasarruf oranı ile dünya patronajına talip olur hale gelmektedir. Özetle; Türkiye’nin ayağını gaz pedalından çekme vakti gelmiştir, geçmektedir.",https://www.hurriyet.com.tr/yazarlar/sitki-sukurer/borc-kesesinden-tuketmemeliyiz-18110540
Sıtkı Şükürer,CHP İzmir’e mektup,"Haziran 14, 2011 23:24","Kent, iktidar partisini kendi yaşam tarzına tehdit gibi algılamıştır.    � İzmirli “batılı” gibi olmayı sever. Onlara göre AK Parti bu değerleri temsil etmiyordu. O yüzden yaşanan değişime direndiler. Hani bu aykırı duruş hoşlarına gitmedi de değil. Bu tutumların siyasi adresi “olmayana ergi” yöntemiyle CHP oldu. CHP ise, bu teveccühü kendinden menkul varsaydı. Oysa o CHP, siyaseten Kemal Kılıçdaroğlu’na kadar tam bir statüko muhafızıydı. Ama tedirginlik öylesine boyuttaydı ki, “oy”lar gittiği yeri sorgulamadan AK Parti’den kaçışıp durdu. İşin tuhafı insanlarımız; ülkenin diğer yöreleri bu “panik”i neden yaşamıyor sorusunu kendine sorma gereğini bile duymadı. Bu haller CHP için piyangoydu. Efendim, halka hizmet gerekirmiş, projeler üretilmesi icap edermiş, icraat pedalına sürekli basmak gerekirmiş gibi demokratik tercihi şekillendiren temel taşlar üzerinde düşünülme baskısı yeterince hissedilmedi. Klasik olarak; “laik”im, ayrıca “dürüstüm” anlayışı siyasete yeterli addedildi. Şüphesiz hiçbir şey olmadı da değil. Ancak, bir kente nelerin yapılabileceğini son seçim döneminde açıkladığı projelerle AK Parti gösterince, o “emin” duruş yalpalamaya başladı. Cepte keklik anlayışının rehavete sürüklediği örgüt ile “arı” gibi çalışanlar arasındaki fark kitlelerin dikkatini çeker oldu. Şimdi hiç kimse “o kadar da değil” demesin. CHP, parti üst tabanında umulmadık bir zihniyet değişikliğinin ipuçlarını verirken, halkın talepleri ile evrensel demokrasinin değerlerini örtüştürmeye gayret ederken, bu esasa göre bir seçim stratejisi oluşturmuşken, İzmir, yerel yönetimlerden örgütüne ilave hiçbir heyecan uyandıramamıştır. Bırakın, partinin bu yeni müthiş siyasi malzemesini kullanmak, kente yönelik akılda kalıcı bir proje dahi vaat edememiştir. Hepimizin zihninde “becerikli” olmak AK Parti’lilere mi mahsus bir özelliktir sorusu oluşmuştur. Gerçekler acı ve katıdır. “Abartma” diyebilirsiniz. Artık hiç kimseyi ikna etmeyen ideolojik nutuklar atabilirsiniz. Ancak İzmirli’nin gözü bu seçimde açılmıştır. Ya doğru dürüst bir özeleştiri yapılır, bu esasa göre örgüt yeniden üretilir, parti üst yönetimi ile uyumlu söylemler oluşturulur, kente özel projeler geliştirilir ya da 12 Haziran’da yaşanan hayal kırıklığının daniskası yerel ve genel seçimlerde yaşanır. Bunları, sizlere son seçimde oy vermeyen bir vatandaş sıfatıyla hariçten yazıyorum. Yüksek kabullerinize arz ederim.",https://www.hurriyet.com.tr/yazarlar/sitki-sukurer/chp-izmir-e-mektup-18032900
Sıtkı Şükürer,Mağlubu olmayan seçim,"Haziran 14, 2011 00:00","İkisi de şimdi tarih. 12 Haziran seçimi gösterdi ki, merkez sağın yeni ve yerleşik sahibi AK Parti. Bu durumu İzmir kıyı bandı tam hissetmese de içerilere girince, hele Ege’nin Kütahya’sına Uşak’ına gitmişler için seçim öncesi çok netti. CHP’ye oy veren seçmene tavsiyem, AK Parti’yi zihinlerinde marjinal addetmekten vazgeçmeleri ve artılarıyla da anlamaya, kavramaya çalışmaları. CHP’ye gelince; bence bu parti yeni söylemiyle, demokratik değerlere gecikmiş vurgularıyla, Ankara’nın değil, halkın partisi olmaya aday üst yapı değişikliği ile bu kısa zamanda mükemmel bir sonuç almıştır. Bakmayın siz sıcak seçim atmosferinde kendinizi ikna eden hormonlaşmış beklentilere. Ne örgüt, ne klasik seçmen, bu yepyeni doğru söyleme hazır değilken CHP’nin % 20’lerin bile altına düşme riski vardı. Tekrar vurguluyorum, % 26 CHP açısından mükemmel bir başlangıçtır, umarım arkasını geliştirerek getirirler. BDP ve MHP’nin durumu BDP ve onun desteklediği bağımsız bloğun 35 milletvekili çıkarması beni en fazla mutlu eden olay oldu. Onlara sadece Kürtler oy vermedi. Eşitlik isteyen, şiddeti reddeden, bu toprakların birinci sınıf yurtdaşları olmayı talep eden haklı söylemleri ülkenin vicdanlı pek çok insanında yankı buldu. Umarım makul ve bütünleştirici çizgilerini daha da geliştirirler.� MHP bu seçimin yaralı kuşuydu. Baraj altında kalacak diye yüreğimiz ağzımıza geldi. Siyaseten zihnim hiç uyuşmasa da onlar bu ülke için önemliler ve demokratik çeşitliliğin vazgeçilmez unsurlarıdır. AK Parti, referandum eşiği olan 330 milletvekile ulaşamadı. Bence bu AK Parti için de iyi oldu. Aksi durum parti yönetimini “uzlaşmak” yerine “bahşetmek” tavrına sürüklerdi ki, Başbakan’ın balkon konuşması bile bu durumun arzu edilmediğini tüm Türkiye’ye ilan etti. Yeni bir anayasa Netice de bir seçim dönemi geride kaldı. Türkiye’nin sorunları belli. Başta güneydoğu olmak üzere bu ülke artık “vazgeçirtilmiş kimlikler” üzerinden değil “hazmedilmiş kimlikler” üzerinden siyaset geliştirerek yepyeni bir demokrasiyi elbirliği ile inşa etmeli. Sosyal barış, uyum çoktan halletmemiz gereken problemlerdi. Umarım heyecanlar azalmadan herkesi kavrayan yepyeni bir anayasa elbirliği ile yapılır. Demokrasi hissedildikçe oradan filizlenen değerler çok daha özgüvenli bir toplum oluşturacak. Lüzumsuz çekişmelerden sıyrılmış bir Türkiye, giderek dikkatini refah odaklı tutumlara yöneltmeli. İnanın gündem ekonomi olunca, oralarda bizleri bekleyen sorunların çözümleri hiçte öyle kolay değil. Efendim, seçimler tüm ülkeye hayırlı olsun.",https://www.hurriyet.com.tr/yazarlar/sitki-sukurer/maglubu-olmayan-secim-18025110
Sıtkı Şükürer,Altıok’un pası silinmeli,"Haziran 19, 2011 02:06",,https://www.hurriyet.com.tr/yazarlar/sitki-sukurer/altiok-un-pasi-silinmeli-18062758
Sıtkı Şükürer,Kırık oyuncak tamirde,"Temmuz 09, 2011 20:35","Esasında ilke basittir; “Düzgün olmak”. Bu tercih tenezzül sahalarımızın sınırlarını olağanüstü genişletir, anlaşılır kılar, olumsuz sürprizlere korur, ötesinde muteberliğin faydalarını yaşar hale gelirsiniz. Düzgün olmak bir kişisel kalite; diğer deyişle bireysellik meselesidir. Talimatla içselleştirilmiş düzgünlük olmaz. Bireysellik bir yönüyle “eyvallahsızlık” halidir. Duruşunuza ışıltı katar. Oradan yayılan ışık kem niyetlilerin kapınıza uğramasına engel olur. Hayaller odur ki, böylesi bir davranış kalıbının toplumun geniş kitleleri tarafından kabul görmesi ve bir yaşam pratiğine dönüşmesidir. Bu hal insanları birbirleriyle ilişkilerinde mümkün olabildiği ölçüde arkasını önünü kollama ihtiyacından vazgeçirttirir. Yıllar önce seyrettiğim bir film sahnesi hatırlıyorum. İngiltere’de engelli olduğu için saygın bir üniversitenin giriş sınavlarına fiilen katılamayan genç kıza sorular mektupla gönderiliyordu. Sınav güvenliği kıza ve ailesine emanet edilmişti. Kızın annesi belirlenen saat ve sürede gözcülük yaptı, yanıtlar yine mektupla gönderildi. İşin tuhafı filmde bu sahnenin altı çizilmiyordu. İhtimal senarist için sıradan, doğal bir detaydı. Ancak, Türkiye’de yaşıyorsanız işte böyle aklınızda kalıyor. Konuyu Fenerbahçe’nin de karıştığı şike olaylarına getirmek istiyorum. Aziz Yıldırım ülkenin en zengin insanlarından biri. Bu olaya karışmışsa ekonomik çıkarları için olmadığı açıktır. Ama bu beyefendinin hepimizde yarattığı izlenim, kulüp aşkının sınır tanımazlığıdır. Taraftarlık en fanatiğimiz için bile “gibi” yapmaktır. Hayatlarımızı renklendirdiğimiz bir hoşluktur. Bu çizginin aşılıyor olması, başarı için her yolun mübah addedilmesi bizatihi keyfi oluşturan varlığın tahrip edilmesine sebep oluyor. Buralardan hepimize bir fatura çıkıyor. Futbola mesafeleniyor hatta soğuyoruz. Bu işlerin böyle olması herhalde hiçbir futbol yöneticisinin tercihi olamaz. Bu tutumlar “anlık” olsa “akıl tutulması” denip geçilebilir. Öyle değilse o halde geriye “şarklılık” hadi biraz daha genişletelim, “Akdenizlilik” kalıyor. Maalesef Anadolu’nun bağrından emeğe ve birikime saygı duyan ve bunu yaşam tarzı haline getiren “birey” yetiştirmekte zorlanıyoruz. “Kurnaz” olmak genelde düzgün olmaya tercih ediliyor. Bakın bu da bir demokrasi sorunudur. Zaman “prestij budalalarına” ve onların saçaklarında mevzilenip beslenen “uyanıklara” umarız artık geçit vermez. Şikeciler umurumuzda değil, büyük cezayı en keyifli oyuncağı elinden alınan bizler gördük, göreceğiz.",https://www.hurriyet.com.tr/yazarlar/sitki-sukurer/kirik-oyuncak-tamirde-18213680
Sıtkı Şükürer,Alman papatyaları solmuş bile,"Haziran 12, 2011 00:00",,https://www.hurriyet.com.tr/yazarlar/sitki-sukurer/alman-papatyalari-solmus-bile-18011229
Sıtkı Şükürer,Kürt’e mektup,"Temmuz 03, 2011 00:00","Temel’in horonundan kopya çekmişlerdi Atina televizyonundan izlediğim adamlar. Ya Hasso ya da Memo; “sen ne diyorsun sen”. Yok öyle yağma, hepimiz aynı kaderin çocuklarıyız. Hepimiz yaralı kuşlarız biz. Bu toprakların insanları bir ulus yaratma ülküsü için çok şeylerinden vazgeçtiler. Hani derler ya “seçmek vazgeçmektir aslında”. İşte, tam da öyle oldu bizim Anadolu’da. Mesele mağduriyetse sen biraz arkalarda kalırsın kardeşim. Tarihin soran gözleri artık ümitsiz arıyor Rum’u, Ermeni’yi, Süryani’yi Yahudi’yi. Hani benim kültürüm nerde diyemiyor Çerkez’i, Boşnak’ı, Arnavut’u, Tatar’ı, Gürcü’sü, Abaza’sı... Çingene “her kapı gıcırtısında oynamam be ya” demeye yeni yeni cesaretleniyor. Müsaade buyur, sen hiç olmazsa Ata topraklarında yaşadın. Kendi dilini, kültürünü hallaç pamuğu gibi atmaya gücü yetmedi kendince haklı ulus devlet ideolojimizin. Sen daha az örselendin unutma. O yüzden bugün dik çıkabiliyor, hakkımı verin diyebiliyorsun. Kendini öyle tek özne zannetme. Anayasa diye masaya oturulacaksa bu memlekette, herkesin bir alacağı ya da en azından diyeceği var. Kimi hesabını şimdi arar kimileri de ileri de. Memo, bilirmisin mağdur edilmişlerin listesinin tek şanslısı sen değilsin. Bir de bu ülkenin muhafazakarları var. Onlar da kimliklerini sakındılar, koruyabildikleri ölçüde. O yüzden, esince bu topraklarda demokrasi rüzgarları, tıpkı sen gibi ön aldılar kendilerine iade de. Bak şimdi iktidardalar. Kırmadan dökmeden becerdiler. Telaşın boşunadır, çirkinleşmen gerekmez. Zamanın ruhu “insan”a dairdir, arkanda sırasını bekleyen 74 milyon var. Hepimiz olgunlaşıyoruz be Memo, aptalmıyız biz, 780.576 km² toprağımızı darmadağın edecek kadar. İşte, en netice iç içe geçmiş, kördüğüm harmanlanmış, farklılıkları ile lezzetlenmiş, benzerlikleri ile keyiflenmiş insanlarız biz. Anadolu da yaşayan “insan”larız özetle. Biz bu ülkenin yurttaşlarıyız, ağırlıklı Türk’çe konuşuruz, Türkiye’liyiz. Bak sen 50 yıl sonra. Türkçe de Kürtçe de gürültüye gitmesin İngilizceyle. Son söz kardeşim. Sağduyu, empati, vicdan, demokrasi, insan hakları, evrensel hukuk ve aklına daha başka ne geliyorsa zamanın ruhu hepimizi buluşturacaktır, bundan hiç şüphen olmasın.",https://www.hurriyet.com.tr/yazarlar/sitki-sukurer/kurt-e-mektup-18160827
Sıtkı Şükürer,"Hımmm, geçenlerde ıstakoz yemişsin!","Haziran 05, 2011 00:00",,https://www.hurriyet.com.tr/yazarlar/sitki-sukurer/himmm-gecenlerde-istakoz-yemissin-17957539
Sıtkı Şükürer,"Bu böyle gitmez, sömürü devam etmez","Mayıs 22, 2011 00:00","Deniz Gezmiş, Hüseyin İnan ve Yusuf Aslan 12 Mart 1971 darbesi sonrasında asıldı. Onlara dair zihinlerimizde hep naif ve romantik bir algı kaldı. O dönemler dünyada sol değerler yükseliyordu. Bu insanlar gençti. Boğaz yerine hep birlikte şarkılı, türkülü Zap Suyu’na köprü yapılması gerektiğine inanan müthiş şövalyelerdi onlar. Ancak, gönülden ve samimi olarak bağlandıkları ideoloji eksikti. Demokrasi içermiyordu, büyütmekten ziyade bölüşmek ve paylaşmak üzerine odaklanmıştı, mülkiyete mesafeliydi... Neticede dünya uygulamaları, ne acıdır ki tam bir fiyaskoya dönüştü. Sonuçları itibariyle yanlış olduğu anlaşılan bir ideoloji ve bu uğurdan hayatlarının baharında ölen bu insanlar acaba neden bizlerde bir eksiklenme yaratıyor, vicdanlarımızda sızı oluşturuyor. İçimizde bu insanlara dair biriktirdiğimiz ve kurcalamadığımız “sevecen saygı” kendimize dair bir özeleştirinin itirafıdır aslında. Tek kutuplu kalmış dünyada, muzaffer liberal kapitalizm kendi içinde günün sonunda erişeceği bir hümanizma taşısa da geçiş dönemi çok hoyrat yaşanıyor. Tıpkı Marx’ın şablonu gibi başlangıçta yeni üretim ilişkileri oluşuyor, süreç ona uygun üst yapısını gecikmeli (ahlak-hukuk) biçimliyor. Bugünün dünyası, bilgi toplumunun tetiklediği teknolojiyle sermayenin buluşturulması ve bu yolla yığın üretim-yığın tüketim esasına dayanıyor. Dolaşan sermaye, ulus devletlerin sınırlarını yapay addediyor, kendi güvenliğini temin edecek zeminlerin oluşturulmasını talep ediyor. Evrensel demokrasi ve hukukun üstünlüğü öykülerinin bir saklı gerçeği de budur aslında. Henüz müthiş bir iştahla yaşanan bu yeni üretim ilişkisi kendisine gereken üst yapıyı oluşturamıyor, hukuk ve vicdan topallayarak  sırasını bekliyor. Hoyratlıktandan da kastımız işte tam budur. Bu yeni dünya düzeni maalesef ülkemizi de etkilemiştir. Yeni kuşaklar için idealleri uğruna ölenler, zor anlaşılanlardır. Sahici, samimi, anonim duygular giderek bir hayale dönüşüyor, ‘Deniz’lerin suretinde yılda bir kez de olsa, biz eski tüfeklerin vicdanlarına sesleniyor hatta tekmeliyor, irkiltiyor, mahcup ediyor.",https://www.hurriyet.com.tr/yazarlar/sitki-sukurer/bu-boyle-gitmez-somuru-devam-etmez-17844075
Sıtkı Şükürer,İlknur Denizli,"Nisan 17, 2011 00:00","Mevcut liderlerimizin de geçmiş kariyerleri ve cari tecrübeleri ile makamlarını hak ettikleri aşikardır. Esasına bakarsanız, üst seviyede siyaset son derece ciddi bir iştir. Zira icraatınızın sonuçlarından tüm ülke etkilenir. Bu sebeple kritik kamu görevlerine heves gösterenleri katı bir gözle değerlendirmemiz gerekir. Bu anlamıyla milletvekili adaylarımızın talip oldukları göreve ehil olup olmadıklarını sorguluyor olmamız icap eder. İlkçağ düşünürü Platon, biraz da demokrasiye inançsızlığından olsa gerek, “filozof yöneticiler” önermişti. Yoğun yaşanmışlığın getirdiği beslenmelerle olgun çözümlerin, sentezlerin sahibi olan bilge insanlardır onun yöneticileri... Ancak hayat, bir takım arızalarının farkında olsak da en az sakıncalı yönetim biçiminin demokrasi olduğunu bizlere dayatmıştır. Bu yüzden “sandık” biz biçare seçmenlere ağır bir sorumluluk yükler. * * * İzmir milletvekili aday listesine bu gözle baktığımızda kendimizi şanslı addedebiliriz. Adayların pek çoğu kamuoyumuzun yakından tanıdığı kişiler... Neticede “filozof” seçmediğimizin bilincindeyiz. Aradığımız liyakattır. Layık rütbelerine onları getiren bilgi, birikim, deneyimleridir. Bu yönü ile meseleye baktığımda bir adayı özellikle bilmeyenlere takdim etmek istiyorum. Sayın İlknur Denizli... Sayın Denizli, her şeyden önce çok akıllı bir kadın... Her akıllı insan gibi yaşadığı toplumda muteber olabilmenin yolunun “düzgün” olmaktan geçtiğinin farkına varmış biri. İzmir’de, gönüllülük esasında çalışan sivil toplum kuruluşlarında yıllarca yöneticilik yapmışsanız kendinizi anlatmaya ihtiyacınız yoktur. Zaten yaptıklarınız ve yapamadıklarınızla teşhis edilmiş ve ait olduğunuz “raf”a yerleştirilmişsinizdir. * * * Bu anlamıyla İlknur Hanım’ın “raf”ına ulaşmak için sıçramanız icap eder. Doğru bildiğini cesurca uygulayan demokrat tutumların, fincancı katırlarını ürkütmekten çekinmeyen söylem ve davranışların Türk siyaseti tarafından değerlendirilmemesi yazık olacaktı. Bu basireti Ak Parti gösterdi. İzmir sivil toplum dünyası bir mücevherini siyasete hediye ediyor. Sayın Denizli’ye başarılar diliyorum.",https://www.hurriyet.com.tr/yazarlar/sitki-sukurer/ilknur-denizli-17566819
Sıtkı Şükürer,Her şey tadında güzel,"Mayıs 08, 2011 00:00","Belirli bir amaç için bir araya gelen insanlar bu uğurda çaba gösterirler. Sivil toplumculuğun en kritik özelliği katılımcıların katkılarıyla bütçelenen “gönüllülük” esasıdır. Kar amacı gütmeyen yapıları ve sosyal sorumluluk anlayışları ile projeler geliştirir ve kamuoyunu baskısıyla karar vericileri etkilemeye çalışırlar. Toplumun “kanaat önderi” olan bu kuruluşlar her birikim seviyesinden hevesli insanların gayretleri ile faaliyet gösterir. Bu kuruluşlar üye aidatları, bağış ve amaca uygun etkinliklerden gelir oluştururlar. Pek çoğu kıt bütçelerle çalışır. Bu yüzden başta üyeleri olmak üzere destekçilerini hep bir fedakarlığa davet ederler. Bu sebeplerle sivil toplum kuruluşu yöneticiliği zor bir iştir. Zaman ve imkanları geniş insanların dışında, sosyal sorumluluk adına bu işler sürgit yapılamaz ve bir bayrak yarışı şeklinde elden ele cereyan eder. * * * Şüphesiz bu kuruluşların yöneticiliğinin kişilere sağladığı bir prestij vardır. Vaktini cömertçe bu işlere tahsis edenlerin böylesi bir prestiji hak ettiğini söylemek gerekir. Ancak her konuda olduğu gibi bu işlerin de “tadında” kriterine uygun olması ve “makul”un zorlanmaması gerekir. Sivil toplum kuruluşu yöneticiliği bir “meslek” değildir ve asla “geçim kapısı” olmamalıdır. Bu son saptamadan kastımız, ülkemizdeki kötü bir tip sivil toplum kuruluşu modeline eleştiri getirmek içindir. * * * Sivil toplum kuruluşlarını en değerli kılan özelliği, tekrar belirtilirse “gönüllülük” esasıdır. Halbuki bizim memleketimizde kanunla kurulmuş ve yine kanun zoruyla aidat alan ve milyonlarca liralık bütçelere ulaşan “oda”lar vardır. Kanun zoruyla ve bu sayede oluşmuş büyük bütçelerini yönetme erkine sahip olma iştahı, kimi zaman sivil toplumculuğun ruhu ve felsefesini gölgede bırakmakta ve “hizmet aşkıyla” açıklanmasında güçlük arz eden bir garip ısrarlı durumlar ortaya çıkmaktadır. Bu tip yapılar fırsatçıları yönünden hep bir cazibe merkezleridir. * * * Bugün ülkemizde kanunla kurulmuş meslek örgütlerinde sürekli ve değişmez yönetici olarak kalmaya çabalamak ve bunu bir biçimde becermek problemli bir görüntü vermeye başlamıştır. Filvaki Devlet nihayet yönetici sürelerine sınır koyarak tedbirlenmiştir. Ancak, meselenin özü bu değildir. Doğru olan, tüm demokratik toplumlarda olduğu gibi kanun zoruyla aidat uygulamasını kaldırmaktır. Demokrasi topyekün bir kültürdür. Özünde “değişim” vardır. Onun en önemli aygıtlarından bir olan STK’ların da, Avrupa Birliği normlarına uygun şekilde yeniden düzenlenmesi “açık” bir ihtiyaçtır.",https://www.hurriyet.com.tr/yazarlar/sitki-sukurer/her-sey-tadinda-guzel-17733037
Sıtkı Şükürer,Yaralı kuşlar diyarıyız,"Mayıs 29, 2011 00:00",,https://www.hurriyet.com.tr/yazarlar/sitki-sukurer/yarali-kuslar-diyariyiz-17901146
Sıtkı Şükürer,Atatürk Liseli doktoralı ilahiyatçılar,"Mayıs 01, 2011 00:00","Sonrasında bu öneriye çok değişik tepkiler geldi. Nedense önemli bir bölümü “Ne alaka...”dan başlayan bir ihtiyatlılık sergiledi. Bakınız kıyılarda dini seremonilere iştirak oranları ülkenin diğer yörelere göre çok daha hafiftir. Bu halin pek çok sebebi vardır. “Gavur İzmir” söylemi 100 yıl öncesi itibariyle bir vakadır. Bugün İzmir yerleşiği gayrı Müslim nüfusun 3 bin kişiyi geçtiğini zannetmiyorum. Birkaç sinagog ve kilise dışında faal ibadethane yok. Hele Rum Ortodoks kiliselerine rastlamak mümkün değil. İzmir’in şimdiki yerleşikleri, hani öz İzmirli dediklerimizin önemli bir kısmı Balkan harbi, mübadele, Çerkez mezalimi ve benzeri sebeplerle sonradan bu topraklara gelenler. Anadolu’dan göç 1960’lı yıllardan sonra gelişen bir durum. * * * Neticede kodlarında gayrı Müslim bir kültür olan İzmir’in “eski” yerleşikleri batıdan ve kuzeyden gelen insanlar... Bu insanların en ayırıcı özelliklerinden biri de “Arap Kültürü” ile ilişkilerinin zayıf olmasıdır. Halbuki bugünkü hakim Müslümanlık anlayışı, biraz da resmi ideolojinin desteği ile Sünni ve Arabiktir.� Kıyıların bir kesimi ile muhafazakar kitle arasına mesafe koyan ve “öteki” söylemlerine neden olan en önemli kültürel farklılık, işte bu Arabik kültüre yabancılıktan kaynaklanmaktadır. Kendini Avrupalı hisseden kitleler Vahabi etkilere açık Arabik din anlayışına tavırlanarak bir ekstreme savrulmakta, bu defa ortaya dinden kopuk bir anlayış çıkmakta... Bu, yanlış bir sosyolojik tutumdur. * * * Din olgusu toplumların tarihsel gelişiminde vazgeçilmez bir öğe olarak ağırlık taşımıştır ve taşımalıdır da... Aksi halde doğan boşluk çarpıtılmış olarak başka unsurlara yönelir. Kimi fanatikler Atatürk’ün ağırlığını eleştiriyor. O halde bu sıkıntılı süreç nasıl ve ne şekilde çözümlenebilir? Galiba eski semavi dinlerin tarihi bu konuda bizlere ipucu vermektir. Bu kitlelerin önümüzdeki uzun yüzyıllar boyu Müslüman olarak kalacağı aşikar olduğuna göre yeni bir Müslümanlık yorumunun yeşerebileceği ihtimalini gözden uzak tutmamak gerekir. Bir nevi Protestan Müslümanlık anlayışıdır kastettiğimiz. Daha dünyevi olan, Arap gelenek ve kültürünün etkilerine mesafelenmiş, kitlelerin sosyal yaşamına hitap eden, onların gustolarına uygun bir Müslümanlık yorumu bu coğrafyanın sürprizi olmayacaktır. * * * Bağlı olarak insanların daha bir kendinden, daha estetize, daha bir sahiplendikleri, manevi ihtiyaçlarını gönülden giderdikleri, bağışlarıyla oluşmuş görkemli ibadethaneleri ile hayatlarına dahil ettikleri bir Müslümanlık anlayışı, galiba temel bir eksiklik olarak ortada duruyor. Şüphesiz meselenin olgunlaşması; bu kültürün yetiştirdiği ilahiyatçıların, felsefecilerin işi... Zamanın ruhu Atatürk Lisesi, doktoralı, “Beyaz Türk” din adamlarını artık çağırmaya başlamalı.",https://www.hurriyet.com.tr/yazarlar/sitki-sukurer/ataturk-liseli-doktorali-ilahiyatcilar-17677879
Sıtkı Şükürer,İdamlık değil damatlık gömlek,"Mayıs 15, 2011 00:00","Buna hiçbir itirazımız yok. Ancak “iktidar” her şeye rağmen istenir mi? Bu soruya yanıtımız “hayır”dır. Batı toplumlarınında, özellikle Kuzey Avrupa ülkelerinde siyasetçi kendisini “vazgeçilmez” görmez. Demokrasinin olgunlaşma sürecinde olduğu bizim gibi ülkelerde ile siyaset bir yaşam biçimi, siyasetçi ise adeta ülkesinin kaderidir. Hal böyle olunca da Makyavelizm tavan yapar, “amaca ulaşmak için her şey mübah” olur. Demokrasinin tam oturmadığı, onun dingin kuralları üzerinde tam bir mutabakat oluşmadığı durumlarda, ister istemez yapay ideolojik ambalajlar ortaya çıkar. Bu durum siyasi mücadeleyi sertleştirir, kaybeden olmak dünyanın sonu gibi düşünülür, ilgili taraflar toplumda gerginlik ve tedirginlik uyandıran bir anlayışla tuhaf bir siyaset zemini oluştururlar. Bugün Türk siyasetinde de yaşananlar budur. Dinin siyasete kolayından alet edilmesi, “kaset”lerin ortada uçuşması, karşılıklı tehditler, aba altında sopa göstermeler, centilmenlik dışı imalar, polisin, yargının objektifliğine sarsılan inanç... Tüm bunlar, ne oluyoruz sorusunu sordursa da aslında hiçbir şeyin olacağı yoktur. Galiba bu işlerin normalleşmesinin başlangıcı uzlaşma ile oluşturulacak yeni anayasa olacak. Bu ülke geçmişte hiçbir zaman kendi dinamiklerine bırakılmadı. Hep birileri toplum adına kendi doğrusunu dayattı. Bağlı olarak bu bozuk altyapı bir türlü sağlıklı, sakin, makul siyaset üretemiyor. Hep söylenir. “Denizler durulmaz dalgalanmadan”. Çağdaş demokrasilerde “garson devlet” anlayışı hakimdir. Siyaset insan odaklıdır. Siyasetçi toplumun refah ve mutluluğu için hizmete talip olandır, “oy” ekonomik programlar için istenir. Siyasi partiler halka iyi bir servis vereceği izlenimi oluşturursa ayakta kalabilir. Halk dediğimiz yekpare değildir. Yüzlerce yılda oluşmuş dengeleri vardır. Bu dengeler 21. yüzyıl şartlarında hiçbir kuvvet tarafından derinden değiştirilmez. Hele herhangi bir siyasi partinin gönlüne göre “silme” şekillenemez. Siyasi partiler “neyi yapamayacaklarını” kavrama süreci yaşıyorlar. Onlara bu tecrübeyi geciktirenler “mümkünse” utanmalıdır. Neticede AK Parti, CHP, MHP ve diğer partiler, tüm dengeleri gözeterek siyaset yapmaya mahkumdur. Bu işin formülü demokrasinin evrensel kurallarıdır. Yaşam tarzından endişe duyanlar, darbelerden ürkenler, kimliklerini korumak isteyenler... Ezcümle 74 milyon, temel haklarının bir oy meselesi olmaktan çıktığı, insan haklarına saygı duyulan, hukukun herkese bir gün lazım olacağının bilincinde, istikrar ve huzurun ekonominin büyütülmesinin yanında sosyal devlet anlayışından geçtiğini kavramış bir mukavelede bir araya gelmek zorunda olduğunu görüyor. Türkiye bu olgunluğun eşiğindedir. Doğrulara yanlışları ayıklayarak ulaşırsınız. Toplum artık neyin paylaşılmadığı anlamakla güçlük çekiyor. Esasında siyasetçilerimizin de bu kavrayıştan uzak olmadığını hissediyoruz. Onlar, lütfen “idamlık gömlek” edebiyatını bıraksınlar, evrensel demokratik ilkelerden beslenen makul akıllarıyla bizi yönetmeye talip olsunlar. Sevgili siyasilerimiz, sizleri Türkiye’nin normalleşmesi sürecinin “acemi neferleri” olarak görüyor, tolere ediyor, “lütfen” abartmamanızı diliyoruz.",https://www.hurriyet.com.tr/yazarlar/sitki-sukurer/idamlik-degil-damatlik-gomlek-17789437
Sıtkı Şükürer,Rumca şarkılar söylerdi babaanneler,"Nisan 24, 2011 00:00","“Çerkezler kimlik, dil ve kültürlerini yaşatıp geliştirebilecekleri şartların sağlanmasını istiyorlar.” İşte budur. Cumhuriyetin kuruluş felsefesinde oluşturulan paradigmalar kırılıyor ve kendini geliştirdiği yeni bir evreye giriyor. Lütfen bu gelişmelere “milli birlik ve beraberliğimiz” zarar görüyor endişesiyle yaklaşmayınız. Koca bir imparatorluk bakiyesi olan bu coğrafya, o çağın koşullarına uygun olarak biçimlenirken bir takım katı sosyal mühendislik projelerine konu olmuştu. İlk etapta misakı milli sınırları gayrimüslim nüfustan “arındırılmış”, bilahare devlet denetimli bir Müslümanlık anlayışı ile onun dünyevi taleplerine set çekilmiş, 36 ayrı etnisik nüfus Türk kimliği üzerinde konsolide edilmeye çalışılmıştır. Şüphesiz bu uygulamaların pek çok ikna edici gerekçeleri vardır. Ancak her tercih esasında bir vazgeçiştir. * * * Dolayısıyla Cumhuriyet değerlerinin biçimlediği insan modeli laiklik kalitesine ulaşmasına rağmen kendi dini ve etnik kimliğine mesafelenmiştir. Bu durumun günümüze yansıması köksüzlüktür. Bu topraklar, özellikle Ege coğrafyası, adeta zorunlu göçler ve gönüllü asimilasyonların tarihidir. İzmir’de yüzyıl öncesinde gayrimüslim nüfus yüzde altmışların üzerindedir. Resmi tarihin o pek kurcalamadığı “mübadele” olgusu ile binlerce yılın yerleşikleri sırf dinleri farklı diye yer değiştirmiştir. Bu yazıda üzerinde durmak istediğimiz o dönemde yaşanan dramlar değildir. Daha da insafsız olan bu insanlara topraklarımızı açmamızın diyeti olarak giydirilmeye çalışılan kurmaca elbiselerdir. İhtimal çocukluğunda mahallesinde Rumca konuşan babaannelerimiz, Çerkez bakkalımız, Boşnak kasabımız giderek tarumar edilen kimliklerinin bilincinde olamamışlardır. * * * Toplumun fertlerini “azaltan”, kendini yabancılaştıran bu ideolojik kalıplama 80’li yıllardan itibaren ağır ağır dikişlerini patlatmaktadır. Hoşunuza gitse de, gitmese de; toplumun refahının artmasına paralel her birey özgüvenini, kendisine iade edecek değerlerin peşine düşer. Kimi inancını kendisini mutlu edecek şekilde yaşamak ister, kimi hiç olmazsa kendini yerelde yöneteyim diye bir talep içinde olur. Tüm bunlar demokrasiye paralel siyasi zeminlerini oluşturuyorlar. Bağlı olarak, “en darbeli” kesim kıyılar yavaş yavaş kendine geliyor. Ülkede yaşanan müthiş değişime ürkek bakan, tahrip edilmiş özgüveni üzerinden korku ve endişe üreten kimlikler, kaçınılmaz olarak “fenerlerini” içlerindeki karartılmış boşluğu yönlendiriyor. * * * Oralardaki aydınlanma bu toprakların zenginliğidir. İnsan üst kimliğinde, Türkiyelilik bahtiyarlığında, birlikte bir arada yaşanmışlığın kıvancı ve tasasında, bizi mutlu etmek için var olması gereken devletin bayrağı altında, uyduruk hamasetten uzak, demokrasi ve refah talep eden bir ülke hayal etmek... Umarım yeni anayasamız bu beklentilerin başlangıcını oluşturur.",https://www.hurriyet.com.tr/yazarlar/sitki-sukurer/rumca-sarkilar-soylerdi-babaanneler-17622471
Sıtkı Şükürer,Paslı vita teknesi,"Nisan 10, 2011 00:00","F. Kafka’nın bir sözü vardır. “Abartıyorum, çünkü anlaşılmak istiyorum...” Esasına bakarsanız, herhangi bir konuda çabası olanların en önemli dertleri kendilerini ifade etmekte zorlanmalarıdır. Örneğin; Çetin Altan, olumsuzlukları kendi dışındaki koşullara bağlayıp sorumluluklardan kurnazca sıyrılanlara tepki olarak, düşüncülerini hep ekstreme çekerek anlatmaya çalışırdı. Hatırlayınız, onun Anadolu’sunun köylerinde tenis kortları vardı, evlerde kızlar piyano çalardı. Bizler kolayından ona yüklenirken, o toplumun fertlerinin kendi yaşam kalitelerine sahiplenme gereğine işaret ederdi. Yaşadığımız kente dair beklentilerimizi oluştururken, bu anlamıyla hayallerimizi zorlamamızın bir sakıncası yoktur. Bu şehrin insanlarının yaşadığı topraklara, geçmişte hoyrat davrandığını düşünenlerdenim. Mevcut mimari dokudan, ekolojik dengeye, giderek gecekondulaşmaya ulaşan bir dizi uygulamanın sabıkası hepimizin boynundadır. Bizler lağıma dönmüş körfezde yelkencilik yaparken ya da “paslı vita tenekesi”nde sardunya yetiştirirken aslında usul usul kendimizi azalttık, özgüveninizi neredeyse yok ettik. ¡¡¡ İzmir’de ruhumuzu saran moralsiz söylem, ağlaşma kültürü, “koca köy” benzetmeleri failini aynadaki suretlerimizde aramalıdır. Bu kent hangi sosyo-ekonomik analizi yaparsınız yapın; tam anlamıyla müthiş bir potansiyeldir. Ancak, hak ettiği hareketlenmeyi temin edecek olanlar en başta bizleriz. 1 trilyon USD milli gelire ulaşacak bir ülkede kaçınılmaz olarak oluşacak ikinci dev ekonomik metropolün uzak ara tek adayı bu kent, tüm yaşayanları itibariyle silkelenmelidir. ¡¡¡ Bu topyekun kalkışma abartılı hayallerin lezzetlendirdiği bir ruh haliyle; her şeyin en iyisini kendine hak gören, talep eden tutumlar sergilememizi gerektiriyor. İlk öneri benden... ¡¡¡ Her yıl 5 Mayıs’ı 6 Mayıs’a bağlayan hıdrellez gecelerimizi, üç gün sürecek “Dünya Çingene Festivali”ne dönüştürelim... Belediyelerimiz kesenin ağzını açsın, turizm sektörü uğraşsın, sivil toplum kuruluşları heyecanlansın, teneke mahallesi gözümüzün bebeği olsun. Sonrasında, siluetimize Süleymaniye’den daha görkemli bir cami dahil olsun, körfezin orta yerinde doldurulmuş ada üzerinde Ege Medeniyetleri Müzesi’nin ışığı uzaydan seçilsin, sardunyalar krom saksısına kavuşsun, körfez çepeçevre plaj olsun.",https://www.hurriyet.com.tr/yazarlar/sitki-sukurer/pasli-vita-teknesi-17507809
Sıtkı Şükürer,Başkanların uslu çocukları,"Nisan 13, 2011 00:00","Yeşil eriğin tuza değdiği anlar, kazara giyilmiş yün çoraba acımasızca tasfiye duygusu yaşatırken, vefasızlığın yaşamın temel gerçeği olduğunu hatırlatır bizlere. Esasına bakarsanız, baharda siyaset de işte tam böyle bir şeydir. Geçen pazartesi tüm ülkede milletvekilleri adayları belli oldu. Bermutad, son derece dar bir çevre kendinden menkul “basiretleri” ile yeni dönem parlamento profilini onayladı. Aylardır kim yakışır, kim liyakatlıdır diye yaptığımız tartışmalar, listeler açıklandığında “çöp” oldu. * * * Galiba demokrasi öncelikli olarak şahsi egoların törpülenebildiği şövalye kaliteler gerektiriyor. Her nasılsa yetkilemiş yapıların bir engizisyon mahkemesi şehvetinde sadece kendinden olana ön açtığı bir anlayış, herhalde idealize ettiğimiz “değişimi” yansıtmıyor. Galiba parlamentonun böylesi bir karambolle belirlenmesi ile demokrasi kalitesi arasında “müstahak” kelimesi ile ifade edilen bir üst üste oturmuşluk hali var. Hiçbirimiz aslında, böylesi Meclis’in demokrasinin belkemiği olduğuna inanmıyoruz. * * * Bağlı olarak başkan, “uslu çocuklarını” seçerken zihinsel nepotizm tavan yapıyor. Bakınız bu ülke insanları milletvekillerine saygı duymaya muhtaçtır. İki kademeli dar bölge seçim sistemiyle demokrasi kantarından geçen “düello galiplerine” hasrettir. Yüksek seçim barajları ile telef olmuş oylardan bilistifade beleş mebuslara tepkilidir. Lider sultasının demokrasiyi bir çadır tiyatrosuna dönüştürdüğünün bilincindedir. * * * Öyle anlaşılıyor ki, doğrunun aşikarlığına rağmen bazı şeyler yanlış devam ediyorsa bu durumu egoların insafına terk etmek, pişkinliklere celallenmek çözüm getirmiyor. Tek tek bireyler olarak yapabileceklerimiz cürümümüzle sınırlıdır. Demokrasi bir yönüyle tartışma kültürü demektir. Bu durumun icra edileceği en üst seviye Meclis zeminidir. Şayet yine içimizde bir yetersizlik duygusu oluşuyorsa; görev, başta STK’lar olmak üzere medyaya, yerel insiyatiflere, akıllı ve düşünen insanlara düşüyor. Önümüzdeki süreçlerde, bu kente, bu ülkeye dair pek çok konuda ötelenmiş sorunların mutlaka çözümünü dayattığı zamanlar geliyor. * * * Sevgili mebus adayları, dememiz o ki... Üzerinizde bir vicdan baskısı oluşturmaya çalışıyoruz. Rozetlerinizi takınca işiniz bitmiyor. Amirlerinize ve bizlere sorumluluklarınızı delege ederek gölgede top sektirme şansınız yoktur. Takipteyiz... Lütfen “mahcup etmeyi” deneyiniz.",https://www.hurriyet.com.tr/yazarlar/sitki-sukurer/baskanlarin-uslu-cocuklari-17531864
