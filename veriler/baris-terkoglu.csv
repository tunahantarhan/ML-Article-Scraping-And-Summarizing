Yazar,Başlık,Tarih,Metin,URL
Barış Terkoğlu,Hedefteki isim ilk kez konuştu,03 Nisan 2025 Perşembe,"Gazetecilik ve adaletin peşinden koştuğu ortak bir şey var: Gerçek. Daha doğrusu koşması gerekiyor. Gelgelelim, her zaman öyle olmuyor. Savcılık tutanaklarını okurken aklımdan geçirdim. Biliyorsunuz, İBB’de o yüzden kayyum tehlikesi var. Şişli belediye başkanı doğrudan, Esenyurt belediye başkanı dolaylı olarak o nedenle tutuklu. Mahir Polat ya da Mehmet Ali Çalışkan gibi bürokratlar da… Kent Uzlaşısı dosyasından söz ediyorum. Savcılığa göre, CHP’nin DEM Parti ile işbirliği yaparak seçim kazanması, terör faaliyeti. Gelgelelim… Suçlamaların merkezindeki isim hapistekiler değil. Savcılık, CHP ile DEM Parti arasındaki köprüyü kuran ismin Azad Barış olduğunu düşünüyor. Barış’ın PKK talimatıyla bunu yaptığına, bunun için CHP’li isimlerden para aldığına, hatta paranın bir bölümünü iç ettiğine inanıyor. Peki Azad Barış ne yanıt veriyor? İşte bunu bilemiyoruz. Zira Barış, operasyondan önce Almanya’ya gitmiş. Haliyle savcılık bunları soramadı. Ancak sorgu tutanaklarında telefon numarasının yazdığını görünce, mesajla ben sordum. Cevap da geldi. İlginç bir sonuç çıktı. Şöyle anlatayım… Azad Barış’ı kamuoyu son operasyonla duydu. O yüzden ilk olarak ""Azad Barış kimdir"" sorusunu sordum. Son operasyon dışında, ""siyaset, sivil toplum ve akademi dünyasından bilinen biriyim"" yanıtını verdi. ""Türkiye’de bir avuç bırakılmış diasporik Ezidi topluluğunun bir parçasıyım"" diyen Barış, Ezidi araştırmalarıyla tanındığını söyledi. Erken yaşta Almanya’ya yerleştiğini anlatan Barış, Hamburg’da felsefe alanında doktora derecesi aldığını ifade etti. 2011’de Türkiye’ye döndüğünü aktaran Barış, IŞİD’in Ezidi katliamlarının ardından çalışmalarının daha görünür olduğunu söylerken, siyasete girişini şöyle açıkladı: ""2016 yılı itibarıyla HDP ile organik bir bağ kurarak Parti Meclisi’ne seçildim ve daha sonra partinin Eş Genel Başkan Yardımcılığı görevini üstlendim."" Dosyada adı geçen düşünce kuruluşu Spectrum House’u 2020’de kurduğunu, 2023 seçimlerinde Diyarbakır’dan vekil adayı olduğunu da ekledi. Söylediğine göre, ailesi Almanya’da yaşıyordu. Şirketleri de oradaydı. Hakkında yakalama kararı çıktığında Almanya’daydı. Acaba soruşturmayı haber alıp mı gitmişti? Ya da Türkiye’ye dönecek miydi? Barış, şöyle başladı: ""Soruşturma dosyası açıkken ve bir araştırma konusu için aslında Almanya’dayken Türkiye’ye dönmüşüm. Aynı araştırma konusu için soruşturma devam ediyorken Sabiha Gökçen Havalimanı’ndan bütün yasal prosedürleri yerine getirerek tekrar yurt dışına seyahat ettim."" Barış, gidişinin soruşturmayla ilgisi olmadığını söylerken, aleyhindeki haberlere karşı suç duyurusunda bulunduğunu açıkladı. (Dilekçelerini de paylaştı). Daha da önemlisi, seçim dönemiyle ilgili özel bir bilgi verdi: ""Dosyadaki iftiralara karşı en büyük delilim de o dönem kısmi felç geçirmem ve bunun sonucunda çok yoğun bir tedavi sürecinden geçmiş olmamdır."" Azad Barış, kendisinin üzerinden başta İmamoğlu olmak üzere birçok insanın da haksız şekilde suçlandığını söyledi. Önemli bir detay daha var… Barış; Mahir Polat ve Mehmet Ali Çalışkan için ""hayatım boyunca birkaç kere gördüm"" ifadelerini kullandı. Türkiye’ye şu anda dönmeyi düşünmediğini şu sözlerinden anladım: ""Böylesine ağır bir linçe uğrayan birinin, kendisini linç etmeye hazır bekleyen cellatlarına gönüllü olarak teslim olmasını da kimse beklememeli."" Azad Barış’a, Kent Uzlaşısı sürecindeki rolünü ve yaptığı iddia edilen pazarlıkları da sordum. ""Kent Uzlaşısı meselesi DEM Parti tarafından seçim deklarasyonu olarak yayınlanmış eş genel başkanlarından sözcüsüne, vekilinden yerel yönetimlerden sorumlu kuruluna kadar herkesin bas bas bağırdığı bir seçim stratejisidir"" dedikten sonra ekledi: ""Bu sürecin hiçbir aşamasında, herhangi bir karar alma sürecinde ve isim belirlemede iddia edildiği gibi PKK veya başka bir örgütle ne ilişkim oldu ne de konunun öznesi, aktörü yahut belirleyeni oldum."" Azad Barış, sözlerinin devamında daha kesin bir ifade kullandı: ""Ne Ekrem Bey’le ne Emrah Bey’le ne de Mahir Bey’le veya Mehmet Ali Çalışkan’la herhangi bir ittifak üzerine konuşma gibi bir durum söz konusu değildir. Şahsıma yönelik böyle bir itham CHP ve DEM Parti’nin kurumsal işleyişine ve karar alma süreçlerine hakarettir."" Azad Barış’a para meselesini de sordum. Kent Uzlaşısı için Barış’a bir para verilmiş miydi? Bu paraya onun tarafından el konulmuş muydu? Azad Barış, iftira olduğunu söylüyordu. Yanıtında bazı detaylar önemliydi: -""Ekrem Bey’le sürekli görüştüğüm yönündeki iddialar tamamen temelsizdir ve kasıtlı bir algı operasyonunun parçasıdır."" - ""HDP’de Eş Genel Başkan Yardımcısı olduğum dönemde, partinin resmi temsilcisi sıfatıyla görüşmeler gerçekleştirdim. Bu görevden ayrıldıktan sonra ise herhangi bir parti veya yapı adına Ekrem Bey ile hiçbir görüşmem olmamıştır."" - ""(Resul Emrah Şahan’la) ailece tanışıklığımızın olduğu doğrudur. Ancak aramızdaki görüşmelerin büyük çoğunluğu, saha araştırmaları, toplumsal analizler ve veri tabanlı çalışmalar üzerinedir. Bunun dışında, ne ortak bir ticari girişimimiz, ne maddi bir alışverişimiz, ne de parasal bir ilişki söz konusu olmuştur."" - ""(Mahir Polat’ı) Hayatım boyunca kendisini sadece iki kez gördüm."" - ""(Mehmet Ali Çalışkan’ı) çok ama çok sınırlı düzeyde tanırım. İlk kez uluslararası bir toplantıda karşılaştık. Sonrasında ise yalnızca veri ve saha çalışmalarıyla ilgili yapılan sunumlarda denk geldik. Ne düzenli bir ilişkim, ne de bir iletişim trafiğim olmuştur."" Sorularıma Azad Barış’ın ekleyecekleri vardı. Barış, daha önce hiç terör cezasının olmadığını, halihazırda süren tek davasının da HDP’nin yaptığı bir basın açıklamasıyla ilgili olduğunu söyledi. (Belgesini paylaştı) Adli sicili temizdi. Aleyhine çıkan haberlerdeki olayın, 2001’de, Alman Arte televizyonu adına Diyarbakır Nevruz’unu takip ederken gözaltına alınması hadisesi olduğunu ekledi. (Belgesini paylaştı) Hem kendisinin hem de aynı kurumdaki çalışma arkadaşlarının, Maraş depremlerinde yaraları sarmak için çalışma yaptığını, Kızılay’a da destekte bulunduğunu, bu nedenle Kızılay’dan kendisine teşekkür plaketi verildiğini söyledi. (Fotoğrafını paylaştı). Ayrıca Türkiye’nin de kurucu üye olduğu AGİT toplantılarında da konuşma yaptığını söyledi. (Görüntülerini paylaştı) Başına gelenleri; Ezidi Kültür Vakfı Başkanı olarak, Suriye’nin yeni Cumhurbaşkanı Ahmed el Şara hakkında uluslararası bir dava açma hazırlığında olmasına bağladı. Hedefteki isim Azad Barış’ın anlattıkları bu şekilde. Tarih elbette gerçeği açığa çıkaracak. Umarım gerçeğe giden yol, akıl ile vicdanın kesiştiği yerden olur. -Kamuoyu sizin adınızı Ekrem İmamoğlu ve Resul Emrah Şahan'ın tutuklanması sürecinde daha çok duydu. Azad Barış kimdir? Kendinizi nasıl tanıtırsınız? Her ne kadar 19 Mart’taki kumpas operasyonunun odağı konumuna yerleştirilsem de, Ekrem İmamoğlu ve Emrah Şahan dışında da siyaset, sivil toplum ve akademi dünyasından bilinen biriyim. Kamuoyunun ismimi daha çok Ekrem İmamoğlu ve Resul Emrah Şahan’ın tutuklanması sürecinde duyması bu operasyona benim üzerimden biçilen kurgusal çerçeve ile ilgilidir. Özetlemek gerekirse, daha Ekrem İmamoğlu’nun diploması iptal edilmeden ve 19 Mart operasyonu gerçekleşmeden, 18 Mart sabahı evim ve çalışma ofisim basıldı. Hakkımda organize bir itibar suikastı girişimi yapıldı. Hakkında gizlilik kararı bulunan bir soruşturma, iktidara müzahir medya tarafından bir algı operasyonun kurgusal dayanağı haline getirildi. Bütün bu operasyonun kronolojisi kayıt altındadır. Gözü dönmüş haramzadelere 19 Mart operasyonu için bir “terörist” lazımdı… Bugünkü Türkiye’de bir avuç bırakılmış diasporik Ezidi topluluğunun bir parçasıyım. Kendi hikayem de Ezidilerin hikayesinin bir izdüşümü. Sosyalist ve muhalif çevrelerde, sivil toplum, akademik ve entelektüel çalışmalarım ve özellikle Ezidi cemaati üzerine yürüttüğüm araştırmalar ile bilinirim. Oldukça erken yaşlarda Almanya’ya göç ettim ve eğitim hayatımı burada tamamladım. Bunun yanı sıra İngiltere, Amerika ve Avustralya’daki çeşitli üniversitelerde akademik çalışmalar yürüttüm. Hamburg Üniversitesi’nde sosyoloji, sosyal ekonomi ve siyasal bilimler alanlarında iki ayrı yüksek lisans yaptım. Ardından felsefe alanında doktora derecesi aldım. Doktora çalışmam özgürlük kavramı üzerine ve bu çalışma benim için salt bir araştırma konusu olmanın ötesinde teori ile praksisin uyumu açısından başka pencereler açtı. Sivil toplum ve azınlık hakları üzerine yaptığım araştırmalarda ise özellikle Ezidilere odaklandım. 73 fermanla, sürgünle, göçle, zorla bir avuç bırakılmış Ezidiler üzerine demografik, etnografik ve ata topraklarına “geri dönüş” bağlamında çalışmalar yapıp girişimlerde bulundum. Daha sonra Türkiye’deki azınlık toplulukları ve Kürt meselesine yoğunlaşarak Ezidiler başta olmak üzere bu konularda disiplinlerarası bir yaklaşımla çeşitli akademik makaleler, gazete ve dergi yazıları kaleme aldım. 2011 yılına kadar Almanya’da yaşadıktan sonra Türkiye’ye döndüm. 2014 yılında, IŞİD ve El Nusra gibi radikal cihatçı örgütlerin yeniden güç kazanmasıyla birlikte, Irak Federal Kürdistan Bölgesi sınırları içinde bulunan Ezidilerin ana yurdu Şengal’de büyük bir katliam yaşandı. Bu süreç, Ezidiler konusundaki çalışmalarımı daha da görünür hale getirdi ve Türkiye’de bu topluluğun en bilinen temsilcilerinden biri olarak tanınmaya başladım. Aynı dönemde Almanya’da Ezidi Kültür Vakfı’nı kurarak, kurucu başkanı sıfatıyla katliama maruz kalan insanlarla dayanışmayı büyütmeye başladım. Bugüne kadar onlarca Ezidi genç kadın ve çocuğun kurtarılması için çalışmalar yürüttüm. İnternette satılmaya, sahipsiz bırakılmaya ve asimile edilmeye çalışılan Ezidi çocukların kurtarılması ile ilgili Türkiye ve dünyada girişimlerde bulundum. Ezidilerin maruz kaldığı kolektif cezalandırma girişimlerine karşı mücadele ettim. Bakanlıklar, şahsiyetler ve kurumlar bağlamında girişimlerim oldu. Bu süreçte, muhalif basın çevrelerinde ve entelektüel camiada da geniş bir tanınırlık kazandım. 2016 yılı itibarıyla HDP ile organik bir bağ kurarak Parti Meclisi’ne seçildim ve daha sonra partinin Eş Genel Başkan Yardımcılığı görevini üstlendim. Türkiye’de Kürt meselesinin demokratik, adil ve eşit bir şekilde çözülmesine katkı sunmaya çalıştım. Bu çaba ve arayışımdan dolayı Türkiye’ye yerleştim ve hayatımı burada sürdürme kararı aldım. 2020 yılında ise akademik ve stratejik analizlere dayalı bağımsız bir düşünce kuruluşu olan Spectrum House’u kurarak Türkiye’nin temel sorunlarının çözülmesi için veri odaklı bir yeni düşünme biçimini geliştirmeye, iktidar, muhalefet ya da herhangi bir taraf ayrımı gözetmeksizin siyaset yapıcılara çözüm için müracaat edebilecekleri veri setleriyle katkı sunmaya çalıştım. Spectrum House, kamuoyunun yakından tanıdığı, bağımsız araştırmaları ve analizleriyle bilinen saygın bir düşünce kuruluşu ve araştırma merkezidir. Kuruluş sürecinde, alanında uzman kişiler ve akademisyenlerle temas kurarak güçlü bir ekip oluşturduk ve bugüne kadar onlarca saha araştırması, etnografik çalışma ve derinlemesine analiz gerçekleştirerek bütün partilere, sivil topluma, medyaya ve akademi dünyasına sunduk. Temel amacımız Türkiye’nin siyasi, ekonomik ve sosyal sorunlarının çözümüne veri odaklı bir katkı sunmaktı. Bu amaçla çalışmalarımızı bütün siyasi partilerle, muhtelif siyasi figürler, araştırmacı, akademisyen ve kamuoyu ile paylaştık. Spectrum House bünyesinde gerçekleştirdiğimiz araştırmalar nedeniyle çeşitli siyasi partiler ile temaslarım oldu. Ancak bu ilişki, doğrudan siyasi bir angajmandan ziyade, saha araştırmaları, etnografik çalışmalar ve gözlemler çerçevesinde şekillendi. Bu da yaptığım işin bir gereği ve tamamen etik bir sorumluluk duygusu çerçevesinde şekillenmiştir. Bu bağlamda çalışmalar yürütürken herhangi bir partinin karar alma mekanizmasında, meclisinde, komisyonunda veya kurulunda doğrudan yer almadım. Zaman zaman çeşitli partilerin merkezine, yürüttüğümüz saha çalışmalarıyla ilgili sunumlar yaptım. Onların politika geliştirip Türkiye’nin temel sorunlarını çözmesine katkı sunmaya çalıştım. Bu sunumlar tarafsız ve bağımsız bir şekilde yaptığımız araştırmaların sonucunu paylaşmaktan ibaret. Son olarak, 2023 genel seçimlerinde Yeşil Sol Parti’den Diyarbakır milletvekili adayı oldum. Ancak bu adaylık, doğrudan siyasi bir kimlikten ziyade, temsil edilen değerler çerçevesinde (Ezidi kontenjanı), siyasal ve toplumsal anlamda yürüttüğüm çalışmaların bir yansıması olarak gerçekleşti. Yeşil Sol Parti’nin çoğulcu temsilciliği bağlamında aday oldum. Özetle, araştırmacı, akademisyen ve düşünce insanı kimliğim, bugüne kadar yürüttüğüm çalışmaların temelini oluşturuyor. Gerek uluslararası arenada gerekse Türkiye’de, toplumsal dinamikleri anlamaya ve bu doğrultuda analizler üretmeye odaklanarak çalışmalarımı sürdürmekteyim. Büyük ailemin tamamı Almanya’da yaşamaktadır ve ben de birden fazla aile şirketinin hem paydaşı hem de yönetim kurulu üyesi olarak yıllardır görev yapmaktayım. -Hakkınızda yakalama kararı var ve yurt dışındasınız. Soruşturmayı haber aldığınız için mi Türkiye'den ayrıldınız? Dönmeyi düşünüyor musunuz? Tüm yaşanan bu süreci daha sonradan öğrendiğimiz haliyle ifade etmek isterim ki; Soruşturma dosyası açıkken ve bir araştırma konusu için aslında Almanya’dayken Türkiye’ye dönmüştüm. Aynı araştırma konusu için soruşturma devam ediyorken Sabiha Gökçen Havalimanından bütün yasal prosedürleri yerine getirerek tekrar yurt dışına seyahat ettim. Havuz medyası, hakkımda yurt dışına yasal yollarla çıkmadığımı, firari olduğumu, yakalama kararları olmasına rağmen yurt dışına çıktığım yalanını sürekli söyleyip duruyorlar. Ancak herkesin bileceği üzere hakkında yakalama kararı olan bir kimse yasal bir şekilde yurt dışına çıkamaz. Konuya ilişkin yaptığım biletleme işlemlerini de ayrıca sizlerle paylaşacağım. Kaldı ki ben yurt dışındayken evim ve ofisim basıldı. Benim yurt dışına çıkışımın, son günlerde Türkiye’nin gündemini sarsan ve ismimin merkezine yerleştirildiği bu hukuk skandalıyla hiçbir ilgisi yoktur. Bırakın soruşturmayı önceden bilmemi, olup biten her şeyi iktidara müzahir medyadan kendim öğrendim. Meğer “teröristmişim,” ben de onlar sayesinde farkına vardım! Size ayrıca çok çarpıcı bir bilgi daha aktaracağım. Tüm bu iddiaları yerel seçimler öncesi dolaşıma sokan Twitter’da Kuşçubaşı Eşref hesabı ve yine havuz medyası hakkında 04/06/2024 tarihinde İstanbul Adliyesinde 2024/131760 soruşturma numaralı dosyada suç duyurusunda bulunduk. Ancak savcılık, iddialarımızı ve iftiralara karşı dosyaya sunduğumuz delilleri hiçbir şekilde soruşturmadan, şüphelilerin bilgisine başvurmadan adeta jet hızıyla diyeceğimiz bir sürede 24 günde dosya hakkında takipsizlik kararı vermiştir. Kaldı ki dosyadaki iftiralara karşı en büyük delilim de o dönem kısmi felç geçirmem ve bunun sonucunda çok yoğun bir tedavi sürecinden geçmiş olmamdır. Bunun ispatı da yine bu dosya içerisine sunduğum hastane raporları ile sabittir. Bu takipsizliğe yaptığımız itirazları da sulh ceza mahkemesi reddetmiştir. Sadece bu durum bile soruşturmaların hukuki değil siyasi olduğunu gösterir. Hiçbir etik, politik, insani, hukuki ve vicdani bir bağlamı olmayan ve tüm Türkiye’nin gözleri önünde yürütülen bu itibar suikastı, hedef gösterme kampanyası ve masumiyetin sistematik olarak kirletilmesi, üzerimize koca bir kaya gibi çökmüş durumda. Sadece ben değil, ailem, çalışma arkadaşlarım ve ismimle birlikte anılan herkes bu kirli senaryoya dahil edilerek linç edilmeye çalışıldı. Kolektif, organize ve içi boş bir operasyonun merkezi haline getirildik. Düşünce kuruluşumuz Spectrum House ve tüm çalışma arkadaşlarımız alenen hedef gösterildi. Bu alçakça saldırılar karşısında hukuki süreci başlattım; ancak mevcut yargı düzeninden bir sonuç çıkmayacağını da gayet iyi biliyorum. Fakat adil bir hukuk düzeni tesis edildiğinde, bu kumpasın sorumlularından tek tek hesap soracağım! Buradan açıkça ve dürüstçe ifade etmek istiyorum: Bizim ile ilgili dolaşıma sokulan, yargı ve medya ile gündemde tutulanların tamamı karalama, komplo, kumpastır; aciz, sefil ve zelil bir hukuki ve politik kurgudur. Bütün bu karalama kampanyalarına, linç girişimlerine ve itibar suikastlarına rağmen zamanı geldiğinde evime, işime ve çalışmalarıma döneceğim. Üstelik bu sandıkları kadar uzun bir zaman almayacak! Ama herkesin takdir edeceği gibi, böylesine ağır bir linçe uğrayan birinin, kendisini linç etmeye hazır bekleyen cellatlarına gönüllü olarak teslim olmasını da kimse beklememeli. Hukukun, normun, masumiyetin yok edildiği bir dönemdeyiz. Savcılığın yönelttiği sorulara, soruşturmaya ve bu iğrenç fiksiyona baktığımızda, aslında bu kadar büyütülen olayın içinin ne kadar boş olduğu, suçlamaların hukuki değil politik ve keyfi olduğu apaçık ortadadır. Bu süreçte ismimi ve onurumu lekelemeye çalışanlar şunu çok iyi bilmelidir ki ne benden, ne çalışma arkadaşlarımdan, ne Sayın Ekrem İmamoğlu’ndan, ne Sayın Resul Emrah Şahan’dan, ne de hayatım boyunca birkaç kere gördüğüm akademi dünyasının onurlu insanları Dr. Mehmet Ali Çalışkan ve Dr. Mahir Polat’tan “terörist” çıkaramazlar! Bütün bu iftiraların, manipülasyonların ve siyasi operasyonların er ya da geç çökeceği gün gelecektir. O gün, sadece bizim değil, gerçek adaletin de zafer günü olacaktır! -Belediye başkanlarının tutuklanmalarına neden olan Kent Uzlaşısı soruşturmasının merkezinde siz görünüyorsunuz. Bu süreçteki rolünüz neydi? Kent Uzlaşısı 'nın kurulması için PKK'dan bir talimat aldınız mı? CHP'li isimlerle başta seçime girecek ve belediyelerde görev alacak isimler olmak üzere bir pazarlık yaptınız mı? CHP'den Kent Uzlaşısı'nı gerçekleştirmek için kimlerle ne görüştünüz? Açıkçası günlerdir televizyonlarda saatlerce konuşulan, sözde gazetelerde çarşaf çarşaf çıkan haberlerin karşısında kendi adıma hayrete düşüyorum ve konuya dahil edilen diğer insanların da bunu hissettiğini biliyorum. Bir kere Kent Uzlaşısı merkezinde benim olmam bile davanın ne kadar saçma olduğunu gösteriyor. Her şeyden önce ifade etmek isterim ki Kent Uzlaşısı, İstanbul İttifakı ya da muhtelif ve müşterek seçim çalışmalarının benim üzerimden kurgulanması DEM parti ve CHP başta olmak üzere muhalefet partilerinin seçim işbirliği ile ilgili iradelerine, işleyişlerine ve karar alma süreçlerine bir hakarettir. Komisyonları, parti meclisleri ve kurulları üzerinden karara bağlanıp hayata geçirilen çalışmaları benim üzerimden kurgulamak bu kumpasın en kof resmidir. Bunu asla kabul etmiyorum. Bakınız benim halihazırda DEM Parti’de herhangi bir pozisyonum, görevim ve bir sıfatım yoktur. Kent Uzlaşısı meselesi DEM Parti tarafından seçim deklarasyonu olarak yayınlanmış eş genel başkanlarından sözcüsüne, vekilinden yerel yönetimlerden sorumlu kuruluna kadar herkesin bas bas bağırdığı bir seçim stratejisidir. Bu strateji zaten kamuoyuna deklare edilmiş bir stratejidir. Bu sürecin hiçbir aşamasında, herhangi bir karar alma sürecinde ve isim belirlemede iddia edildiği gibi PKK veya başka bir örgütle ne ilişkim oldu ne de konunun öznesi, aktörü yahut belirleyeni oldum. Partilerden üstün bir rolün bana yüklenmesi bu komplo ve kumpasın içinin ne kadar boş olduğunu gösteriyor. Sizin aracılığınızla tekrar ifade etmek istiyorum: Kamuoyuna açık şekilde deklare edildiği gibi DEM Parti bu sürecin mimari, yürütücüsü olmuştur. Dolayısıyla kurumsal bir konu olan, şahıslara indirgenemeyecek bu uzlaşının ne benimle ne de ismi benimle anılan insanlarla herhangi bir alakası yoktur. Ayrıca ne Ekrem Bey’le ne Emrah Bey’le ne de Mahir Bey’le veya Mehmet Ali Çalışkan‘la herhangi bir ittifak üzerine konuşma gibi bir durum söz konusu değildir. Şahsıma yönelik böyle bir itham CHP ve DEM Parti’nin kurumsal işleyişine ve karar alma süreçlerine hakarettir. -Kent Uzlaşısı'nın gerçekleştirilmesi için Ekrem İmamoğlu'nun Resul Emrah Şahan ve Mahir Polat aracılığıyla size milyon dolarlarca para akıttığı, bu paranın bir bölümüne sizin tarafınızdan el konulduğu iddiasına yanıt vermek ister misiniz? Her şeyden önce 19 Mart olaylarına, tutuklamalara, kayyım atamalarına, irade gaspına konu edilen, hiçbir dayanağı olmayan, etik, vicdan ve hakikati ayaklar altına alan bu milyonlarca dolar ithamlarına cevap vermeyi bile kendi açımdan zül sayıyorum. Ekrem Bey ile gerçekleştirdiğim tüm ziyaretler, yaptığım çalışmalar bağlamında ve CHP ile DEM Parti arasında yürütülen resmi temaslar çerçevesinde gerçekleşti. Bu toplantılardaki tek ve asli görevim, İstanbul’un temel sorunları, muhtelif seçmen yönelimleri, seçmen davranışları, veri analizi ve toplumsal eğilimler üzerine değerlendirmeler sunmaktı. Hiçbir toplantıda DEM Parti adına söz kurmadım, karar mekanizmasının parçası olmadım ve herhangi bir siyasi müzakerenin yürütücüsü konumunda yer almadım. Bu gerçeğe, hem Ekrem Bey hem de DEM Parti yetkilileri doğrudan şahittir. Burada yaptığım araştırmaların sorgulanmasına ve suçlama konusu yapılmasına asla izin vermeyeceğimi ifade etmek istiyorum. Nitekim DEM Parti, yaptığı resmi açıklamayla bu durumu çok net bir biçimde ortaya koydu. Seçim öncesi ve sonrası CHP ile DEM Parti’nin yaptığı açıklamalara bakmak bile, meselenin spekülasyonlarla çarpıtılmaya çalışıldığını anlamak için yeterlidir. Öte yandan, Ekrem Bey’le sürekli görüştüğüm yönündeki iddialar tamamen temelsizdir ve kasıtlı bir algı operasyonunun parçasıdır. Kumpas, komplo ve mevcut operasyona dayanak yapılmaya çalışılan aciz ve beyhude bir çabadır. Kendisiyle, HDP’de Eş Genel Başkan Yardımcısı olduğum dönemde, partinin resmi temsilcisi sıfatıyla görüşmeler gerçekleştirdim. Bu görevden ayrıldıktan sonra ise herhangi bir parti veya yapı adına Ekrem Bey ile hiçbir görüşmem olmamıştır. Durum bu kadar açık ve netken, bir araştırma ve düşünce kuruluşu çalışanı olarak, yaşadığım, araştırmalar yaptığım bir kentin belediye başkanı ile görüşmemin bir suçlamaya konu yapılması akıl tutulması değil de nedir? İktidar bloku ya da iktidar partisi belediye başkanları ile bu görüşmeleri yapsaydım bu bir suçlama konusu olur muydu? Şişli Belediye Başkanı Sayın Emrah Şahan’a gelince… Kendisiyle ailece tanışıklığımızın olduğu doğrudur. Ancak aramızdaki görüşmelerin büyük çoğunluğu, saha araştırmaları, toplumsal analizler ve veri tabanlı çalışmalar üzerinedir. Bunun dışında, ne ortak bir ticari girişimimiz, ne maddi bir alışverişimiz, ne de parasal bir ilişki söz konusu olmuştur. Üzerine spekülasyon yapılan meblağlar düşünüldüğünde, bu tür iddiaların ciddiyetten ne kadar uzak olduğu da apaçık ortadadır. 2019’dan bu yana hem ailece tanışıklığımız hem de yaptığım araştırmalar bağlamında Sayın Emrah Şahan ile görüşürüm. Bunun sebebi de oldukça basittir: Kendisi İstanbul Planlama Ajansı’nın başındaydı ve aynı zamanda derin yoksulluk ile kentsel dönüşüm üzerine çalışmalar yürütüyordu. Bu konular hem düşünce merkezimiz Spectrum House’un çalışma alanlarıyla hem de benim kişisel ilgi alanımla birebir örtüşüyordu. Bir düşünce kuruluşunun ülkenin en temel sorunlarıyla ilgili araştırmalar yapması, bunu kamuoyu, araştırmacılar, akademisyenler, sivil toplum kuruluşları ve siyaset yapıcılarla paylaşmasından daha doğru ve doğal ne olabilir? Bunun suçlamaya konu edilmesi mevcut hukuksuz atmosferin, korku imparatorluğunun ve çürümüş düzenin bariz bir göstergesidir. Ayrıca, temelsiz ve tamamen bir algı mühendisliğinin konusu olan baz istasyonu iddialarına gelince… İkimiz de Anadolu Yakası’nda oturuyoruz, evlerimiz arasında yaklaşık 1 kilometre mesafe var ve ofisim de Emrah Bey’in evine oldukça yakın. Bu yüzden, cep telefonu sinyalleri üzerinden “buluşma” senaryoları üretenlerin nasıl bir çaresizlik içinde olduklarını kamuoyunun takdirine bırakıyorum. Para transferiyle ilgili iddialar ise, tamamen sosyal medyada “Kuşçubaşı Eşref” adıyla faaliyet gösteren bir operasyonel hesabın uydurduğu iftiralardır. Tüm kamuoyuna bir kronoloji bilgisi olarak ifade etmek istiyorum: 19 Mart operasyonu ve bizim bu konuya dahil edilmemiz esasında 31 Mart 2024 yerel seçimlerinden tam bir gün önce çerçevelendi, kurgulandı. Yani yaklaşık bir yıl önce. Çaresiz bir çırpınışla o gün aslında bugünkü kumpasın taşları döşendi. Soruşturma dosyası o gün Kuşçubaşı Eşref isimli operasyonel hesap üzerinden ortaya konulan asılsız ve alçakça suçlamalarla çerçevelenmiş. Yani bugünkü yargı ironisi aslında bir medya operasyonu. Kuşçubaşı Eşref hesabı üzerinden seçimden bir gün önce bu karalamaları yaparak seçim sonucuna etki etmeye çalıştılar, başaramayınca da 19 Mart’taki operasyonu yargı ile sürdürüyorlar. Bu konuda itirazlarımızı yapıp gerekli hukuki süreci başlatmamıza rağmen bir sonuç alamadık. Yapılan tüm araştırmalara, incelemelere rağmen ortaya en ufak bir somut delil konulamadığı ve soruşturmanın içinin bomboş olduğu ortadadır. Gizli tanıklar, MASAK raporu, medya oyunları, andıçlama gibi korsan ve haydutça girişimler boş çırpınışlardır. Son olarak gelelim Sayın Mahir Polat’a… Hayatım boyunca kendisini sadece iki kez gördüm. İstanbul’a kazandırdığı kültürel miras, kent hayatı ve hafıza gibi çalışmalarını sosyal medya üzerinden takip ettiğim bir isimdir. Peki, nasıl oluyor da kendisiyle “Kent Uzlaşısı” adı altında bir planın parçası olduğum öne sürülebiliyor? Ya da onunla herhangi bir parasal ilişkim olduğu iddia edilebiliyor? Dr. Mehmet Ali Çalışkan’la ilgili ise söyleyebileceğim tek şey şu: Kendisini çok ama çok sınırlı düzeyde tanırım. İlk kez uluslararası bir toplantıda karşılaştık. Sonrasında ise yalnızca veri ve saha çalışmalarıyla ilgili yapılan sunumlarda denk geldik. Ne düzenli bir ilişkim, ne de bir iletişim trafiğim olmuştur. Dolayısıyla, onunla veya başka herhangi biriyle bir “Kent Uzlaşısı” adı altında gizli bir plan yürüttüğüm iddiası tam anlamıyla deli saçması bir senaryodan ibarettir. Bu hikâyeyi kurgulayanlar, onu üzerine inşa ettikleri yalanlar ve algı operasyonlarıyla büyütmeye çalışıyorlar. Ve bu yalanı besleyen medya organları da belli: A Haber, Sabah, Vakit, TGRT, CNN Türk, HaberTürk, ATV… Ve bu kara propaganda çarkının dişlileri olan isimler: Cem Küçük, Abdurrahman Şimşek, Mahmut Övür, Nedim Şener ve diğer dezenformasyon bağımlıları… Tüm bu operasyonun kullanışlı aparatları olan, olmaya can atan ve bu kumpasın operasyonel ayağı olanların mutlaka ama mutlaka hukuk, adalet ve vicdan önünde hesabını soracağım. Bugün yapılan bu itibar suikastları, hedef göstermeler ve kumpaslar, günü geldiğinde teker teker çökecek. Ve o gün geldiğinde, bu kirli kampanyayı yürüten herkes hesap verecek!",https://www.cumhuriyet.com.tr/yazarlar/baris-terkoglu/hedefteki-isim-ilk-kez-konustu-2315295
Barış Terkoğlu,İmamoğlu’nun en uzun ‘mart’ı,10 Mart 2025 Pazartesi,"Devran bir uzun tahterevalli. Bir ucu arşta bir ucu ferşte. Medya, haftasonu aynı kelimelerle haberi veriyordu. Ekrem İmamoğlu’nun Cumhurbaşkanı adaylığı yürüyüşünde ilk adımı attığını anlatıyorlardı. Oysa, hani ""havada bir başka koku var"" derler ya… ""Mert, mert ol mert"" diye bağıran İmamoğlu’nun konuşmasından da kavganın adaylıktan fazlası olduğu anlaşılıyordu. İşte o ""fazla""yı anlamak için hem İmamoğlu’nun ekibini hem de İmamoğlu’nun işaret ettiği yargı kaynaklarını aradım. Önce tabloyu çizelim… Erdoğan, İmamoğlu’nun karşısına, beş koldan yargıyı koydu. Bir, ""ahmak davası"", ceza verilen dosya istinafta. İki, ""münferit dosyalar"", bilirkişiyi etkilemek ya da başsavcıyı hedef göstermek gibi, davaları henüz başlamadı. Üç, ""diploma soruşturması"", asıl kritik kararı İstanbul Üniversitesi verecek. Dört, ""Kent Uzlaşısı dosyası"", adım adım genişleyerek İBB’ye doğru yaklaşıyor. Beş, ""yolsuzluk soruşturmaları"", İmamoğlu’nun İzmir konuşmasında işaret ettiği gibi, süreç İBB’ye uzanmış durumda. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Aslında hikaye, görünen köy durumundaydı. Birçok tecrübeli gazeteci, daha ilk adım atılırken, sürecin İmamoğlu’na uzanacağı öngörüsünde bulundu. Gelgelelim… İmamoğlu ve ekibi, aynı fikirde değildi. Kendilerinin hedef olmayacağını söylemekle kalmadılar. Öngörüde bulunan gazetecileri de eleştirdiler. İşte çarşambadan itibaren bu bakış açısı değişmiş görünüyor. Hatırlayın, Çarşamba akşamı polis, savcılığın emriyle, İBB iştirakı olan Medya AŞ.ye gitmiş, bir bilgisayarı istemişti. Konunun, İBB’den ihale aldığı düşünülen 20 şirket olduğu anlaşılmıştı. Bununla kalmadı. Perşembe günü, İmamoğlu’na yakın çok sayıda isme mali tedbir kararı alındı. İşte bu iki olay, iktidar destekli yargının İmamoğlu’nun kapısına dayandığının kabulüne neden oldu. İmamoğlu, işte bu yüzden, İzmir’de, ""biraz dertleşeceğim"" diye başlayan o meydan okumayı yaptı. Nitekim yargı kulisleri de İmamoğlu’nun algısını doğruluyor. İmamoğlu’na yakın çok sayıda ismin şirketlerine, banka hesaplarına, tapularına, araçlarına tedbir kararı alınmış. Bu isimler arasında İmamoğlu’na seçim kazandıran kampanyayı yapan Necati Özkan, İBB Spor Kulübü Başkanı Fatih Keleş gibi isimler dışında, İmamoğlu’nun aile şirketinin genel müdürü Tuncay Yılmaz da var. İmamoğlu’nun ""aralarında tanımadıklarım da var"" dediği isimlerin önemli bölümü ise İBB iştiraklerinden ihale alan şirketlerin sahipleri. Haliyle, önce şirket evrakları ardından tedbir kararı önümüzdeki günlerde yapılacak operasyonun habercisi gibi. Söz konusu kişilerden kamuoyunda en çok tanınlardan olan Necati Özkan’ı aradım. Tedbir kararını sordum. Özkan teyit etti: ""Cuma günü öğle yemeğindeydim, Beşiktaş Tapu Müdürlüğü’nden bana bir sms mesajı geldi. Mesajda ‘adınıza kayıtlı gayrimenkul üzerinde el koyma kararı şerhi tesisi işlemi yapılmaktadır” deniyordu. Ben mesajı bir tür dolandırıcılık zannettim. Yine de içime kurt düştü ve avukatıma gönderdim. Avukatım, Tapu Müdürlüğü’ne ve adliyeye iki avukat arkadaşını gönderdi. Sonuçta, Başsavcılığın yaptığı bir işlem olduğunu doğruladı. Ardından, bir arkadaşımın ikazıyla, banka hesabımdan, kontrol için, eşime 500-1000 lira para göndermeye çalıştım, yapamadım. Şahsi hesabım dondurulmuştu. Bankayı aradım, şubenin haberi bile yoktu. Sonrasında da Ankara Çankaya Tapu Müdürlüğü’nden benzeri bir mesaj geldi."" Özkan, haksızlığa uğradığı düşüncesindeydi: ""Ben profesyonel bir iletişimciyim. 42 yıldır çalışıyorum, piyasada tanınan muteber bir şirketim var. Ulusal veya uluslararası markalara iletişim kampanyaları yaptım. Mevcut hükümetin yönettiği çeşitli bakanlıkların, Merkez Bankası, Halk Bank gibi kuruluşların ya da kamu idarelerinin projelerinde uzun yıllar ihalelere girerek görev aldım. Örneğin Turizm Bakanlığı Tanıtma Genel Müdürlüğü’nün ihalelerine katılarak yılda 5, 10, 15 milyon dolarlık bütçeler yönettim. Özetle; şirketim yıllarca kendi alanında Türkiye’nin en büyüklerinden biri oldu. Türkiye dışında da birçok projeyi yönettim. İletişim benim profesyonel işim, tutkum. Bugüne kadar 40’dan fazla ülkede konferanslar, dersler verdim. İBB’de ise ne bir görevim, ne bir sorumluluğum, ne de imza yetkim var. Dahası, yıllardır İBB veya iştiraklerinin ihalelerinden uzak duruyorum. Girsem hakkıyla alıp yapabileceğim işler olduğu halde bunu tercih ediyorum. Çünkü İBB benim için bir kar alanı değil. Ekrem Bey’in Türkiye için doğru bir lider alternatifi olduğuna inandığım için onu destekliyorum. Ekrem Bey’le ilk kez 2013 yılının sonbaharında tanıştık ve çalıştık. 2014’te Beylikdüzü’nü kazandıran kampanyasını yönettim. O tarihte ondaki ışığı gördüm. O günden beri bizzat Ekrem İmamoğlu’nun siyasal iletişim danışmanlığını yapıyorum. Avukatımın bana söylediği; bu bir soruşturma dosyası ve dosyada gizlilik kararı var. O nedenle konu nedir, suç isnadı nedir, benim hangi davranışımı hangi kanunun hangi maddesine aykırı bulmuşlar, bilmiyorum. Fakat belli ki Ekrem Bey’in merkezde olduğu bir yapı kurmaya çalışılıyor. Beni de orada göstermeye çalışıyorlar. Bir kez daha buradan Ekrem Bey’i oyun dışına atmak gibi bir çaba var. Ben kendimi biliyorum. Verilmeyecek bir hesabım yok. Yapılanların hukuken hiçbir dayanağı yok, tamamen gayrimeşru."" Özkan, tedbir koyulan mülkün çalışma ofisi olduğunu, ofisi İmamoğlu ile tanışmasından 8 yıl önce TOBB’dan satın aldığını, Ankara’da ise babasından miras kalan arsalarına tedbir konduğunu anlattı ve gelmekte olanı daha önceden gördüğünü de ekledi: ""Son iki aydır, troller, gazeteci kılıklı tetikçiler; bana, şirketime hatta eşime yönelik saldırılar başlattıklarında konunun böyle bir yere evrileceğini biliyordum. Geçen ay, çeşitli projeler için iki kez yurtdışına gittim. Bunların olacağını bile bile döndüm. Çünkü verilmeyecek bir hesabım yok. Ben, bu ülkede hala hukuka güvenmek istiyorum. Çeşitli trollerin şikayetiyle harekete geçilmiş olsa bile hakikatın eninde sonunda ortaya çıkacağına inanıyorum. Son yıllardaki pek çok örnekten biliyoruz, çeken çektiğiyle kalıyor. Yarın öbür gün beni gözaltına alabilirler. Ben bir siyasetçi değilim, siyasi parti üyesi değilim. Ben profesyonel bir iletişimciyim. Teknik bir iş yapıyorum. Bu ülkede çalışan, üreten, vergisini veren insanlardan suç örgütü üretmeye çalışmak, adalet olamaz.” Tablonun ortaya koyduğu gibi; İmamoğlu tarafı, önümüzdeki günlerde iki ayrı koldan operasyon bekliyor. 4 gün önce yazılan, Kent Uzlaşısı iddianamesinin son cümleleri ilkinin konusunu işaret ediyor: ""Terör örgütünün metropol illerde etkinliğini arttırma amacını haiz Kent Uzlaşısı faaliyetinin hayata geçmesi adına iştirakleri tespit edilecek diğer tüm şahısların deşifre edilmesi için soruşturmalarımız derinleştirilerek devam edecektir."" İkincisi ise bir suç örgütü organizasyonu. İktidarın destekli yargı, çeşitli şirketler ve ihaleler üzerinden İmamoğlu’nun merkezinde olduğu bir organizasyon tarif etmeye çalışacak. Halka halka İmamoğlu’na yaklaşarak Cumhurbaşkanlığı adaylığına darbe vuracak. Öte yandan bazı kritik detaylar da var. Örneğin İmamoğlu’na yakın bazı isimler, savcılığa avukatsız davet edilmiş. Bu da bir tür gizli tanıklık teklifi ihtimalini doğuruyor. Nitekim çarşamba akşamı Medya AŞ’ye gelen polislerin, doğrudan bir bilgisayarı tarif edip istemeleri, belki de bu tanıkların olduğu yorumuna neden oluyor. Şunu da ekleyeyim… Rahatsızlık yalnızca muhalefette değil. İktidar içinde de”her gün soruşturma, her gün operasyon, nereye kadar” sorusunu soranlar var. Cadılardan astrologlara uzanan tuhaf yargı süreçlerini, iktidarın yaptırdığı anketlerde ekonomi ile başabaş giden adalet şikayetleri tamamlıyor. Yargı da kendi içinde görünür hizip savaşları yaşıyor. İmamoğlu’nun şansı belki de bunlar olacak. Çünkü yargı inandırıcılığını çoktan kaybetti. İşte bu yüzden iktidar içinde diploma operasyonunu öne alan bir kesim var. Tek bir üniversite kararıyla bütün amacın gerçekleştirilebileceğine inanıyorlar. Siyasetin en uzun Mart’ı bir tahterevalli gibi geçecek. Nevruz’a doğru doğusundaki tansiyon “süreç” ile düşerken, en Batısı’nda ""adaylık süreci""yle belki de gökte sönmeyen şimşekler çakacak.",https://www.cumhuriyet.com.tr/yazarlar/baris-terkoglu/imamoglunun-en-uzun-marti-2307746
Barış Terkoğlu,Demokrasisiz seçim düzeninin ilanı,20 Mart 2025 Perşembe,"Marquez, kült romanı Kırmızı Pazartesi’ye, “Santiago Nasar, onu öldürecekleri gün, psikoposun geleceği gemiyi karşılamak için sabah saat 05.30’da kalkmıştı” cümlesiyle adım atıyor. Böylece Nasar dahil herkes, cinayeti beklemeye başlıyor. Çoğu zaman seçim ile demokrasi eşitleniyor. Oysa demokrasi seçimden daha fazla bir şeydir. Örgütlenme hürriyeti yoksa konuşmak serbest değilse propaganda ya da toplanma hakkı ortadan kaldırılıyorsa demokrasi askıda, seçim göstermeliktir. Türkiye dün sabaha operasyonla uyandı, demeyeyim. Eksik olur. Zira gelmekte olanı herkes görüyordu. Televizyonlarda soruşturmalar detaylarıyla anlatılıyor, şüphelilerin isimleri ifşa ediliyor, hatta alacakları cezalar bile hesaplanıyordu. Gece yatarken beklenen sabah oldu sadece. 10 Mart’ta bu köşede “İmamoğlu’nun en uzun ‘mart’ı” başlığını attım. Astroloji değil, tarih. Zira Erdoğan tekrar cumhurbaşkanı olmak istiyor. Karşısında anayasa, kötü ekonomi, her felakette görünen yönetme beceriksizliği, yorgunluk ve yıpranmışlık var. Bütün bunlara rağmen kabul edelim... Etkili politika üretemeyen, ciddiye alınır bir kitle eylemi yapamayan, iktidarı seçime zorlayamayan muhalefet; iktidarın varoluşunun en büyük gerekçesi. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Bu tablo içinde muhalefet, güçlü politik stratejisi sayesinde değil... Aksine, politikasızlığın sıkışmışlığı nedeniyle aday ilanına karar verdi. Cumhurbaşkanı adayı çıkarmanın erken seçimi tetikleyeceği tek hamleli bir oyun oynamaya kendisini mecbur hissetti, güçlü görünen kartını masaya koydu. Karşılıklı iki aracın birbirinin üzerine son sürat geldiği filmler var ya... Mart hesaplaşması böyle başladı. Erdoğan’ın altında yargısıyla polisiyle medyasıyla koca bir kamyon vardı. Bu çarpışmanın hasar vericisi haliyle o olacaktı. Mart ayına geldiğinde Erdoğan’ın elinde İmamoğlu’na karşı beş turp vardı: Birincisi; İmamoğlu’nun yerel mahkemede ceza aldığı, istinafı bekleyen, siyasi yasak vaat eden “ahmak davası”. Daha zamanı var görünüyordu. İkincisi, bilirkişiyi etkileme ya da başsavcıyı hedef gösterme gibi münferit dosyalar. Uzun vadeli bir yargı serüvenini işaret ediyordu. İşte Erdoğan’ın “heybede” dediği, çok daha çabuk sonuç verecek kalan üç turp, bu nedenle “uzun mart”ta çıkarıldı: Diploma incelemesi, “İmamoğlu suç örgütü” soruşturması, kent uzlaşısı dosyası. Her üç soruşturma da günlerce kamuoyunun önünde konuşuldu. İktidara yakın sosyal medya hesapları “Bugün mü yarın mı” mesajlarıyla gelmekte olanı haber verdi. Öyle ki... Şüphelilerin mallarına günler önce tedbir kondu. Yurtdışı çıkış yasakları haberleri geldi. İmamoğlu bile meydanlarda “Operasyon geliyor” dedi. Artık herkes evinde “Kırmızı Çarşamba”yı beklemeye başladı. Peki neden gecikti? Heybedeki üç turp içinde öncelik tartışmasız diplomadaydı. Zira İmamoğlu’nun yatay geçişindeki hikâye, cumhurbaşkanı adaylığı için ön şart olan diplomanın elinden alınmasına zemin yaratıyordu. Dava süreçlerini beklemeden, uzun temyiz süreçlerine girmeden, tek bir yönetim kurulu kararıyla İmamoğlu adaylıktan alıkonabiliyordu. Kamuoyu da buna hazırlanmıştı. Öyle anlaşılıyor ki bürokrasinin imza atma isteksizliği bu işin gecikmesine neden oldu. Ancak salı akşamı işlem tamamlanarak İmamoğlu diplomasız - muhalefet adaysız kılındı. “Gecikmiş salı”yı işte bu yüzden “erken çarşamba” takip etti. Çarşamba sabahı, sanıklarının bile elde valiz beklediği iki dosya birden gözaltı operasyonlarıyla piyasaya çıktı. Bu iki dosyanın iki ayrı amacı var. Savcılığın adını “İmamoğlu suç örgütü” olarak koyduğu dosya; İmamoğlu’nun Beylikdüzü’nden itibaren biriktirdiği kadroları, organizasyonu, ekonomiyi ve propaganda gücünü hedef alıyor. Bu dosya ile hem İmamoğlu hem de İmamoğluculuk, siyasetten, yargı marifetiyle tasfiye edilmeye çalışılıyor. “Kent uzlaşısı” dosyası ise birden fazla işe yarıyor: DEM-CHP ittifakının suç ilan edilmesi, yeni çözüm sürecinde DEM’in muhalefetle arasına bariyer örülmesi, DEM’in yüzünü İmralı’ya çevirip Batı’da muhalefete seçim kazandırma ihtimalini terk etmesi akla DEM adına ilk gelenler elbette. Ama çok daha kritik bir hedef var: Bir başkana terör soruşturması açılması kayyum atamaya yetiyor. İlk dört dosyayla kalsaydı, İmamoğlu tutuklansa dahi belediyeye CHP’den bir vekil atanacaktı. İmamoğlu’nun “terör şüphelisi” yapılması İstanbul’a kayyum atanmasının kapısını açtı. Böylece önümüzdeki dönemin siyasal planlamasında iktidara, İstanbul’u muhalefetin elinden alma imkânı yaratıldı. Bu arada, İmamoğlu’nun adaylığı belirdiğinde, 27 Ocak’ta, MHP lideri Bahçeli’nin İmamoğlu’na yaptığı “Bütün yüklerinden kurtularak sade bir vatandaşa dönüş” teklifinin niyeti de şimdi daha iyi anlaşıldı. Türkiye, failin ve mağdurun aynı anda sonucu bildiği mart ayının sonuna gelmeden, “demokrasisiz seçim düzeni”ni ilan etti. Herkes iktidarın bundan sonra da ne yapacağını biliyor: Belediye operasyonlarının yeni dalgaları, gazeteci arkadaşımız İsmail Saymaz’ın atıldığı Gezi torbasına ağzını açan her muhalifin atılması, en önemlisi bu yangının “kurultay soruşturması” ile CHP Genel Merkezi’ne sıçratılarak “ana muhalefet kaosu”nun başlatılması... Bilinmeyen ise muhalefetin ne yapacağı! Bir süredir iç kavgalarına gömülmüş, paralı trollerden yönlendirilmiş medyaya kadar çeşitli araçlarla birbirini masa altından tekmeleyen, politika yerine aday üretmeye odaklanmış, toplumsal güçleri yerinden kıpırdatamayan muhalefet; şerden kuvvet mi üretecek? Yoksa üstüne esen fırtınaya kapılarak erkenden kaybeden olmayı mı kabullenecek? Tarih, onu izleyenlerin varlığını asla kabul etmediği ancak müdahale edenlerin yazdığı bir kader gibidir.",https://www.cumhuriyet.com.tr/yazarlar/baris-terkoglu/demokrasisiz-secim-duzeninin-ilani-2311118
Barış Terkoğlu,Çocukluğu çalınmış kadının davası,07 Nisan 2025 Pazartesi,"Para değil, altın değil ama... İnsanın çocukluğu da çalınıyor. Dizilerden atılıyor, gözaltına alınıyor, yargılanıyorlar. Tiyatrocular, oyuncular, yazarlar iki kelime görüş bildirdikleri için hedefte. Oysa hesap vermesi gerekenler onlar değil. Önümde duran, bir tiyatrocunun sanık olduğu ve yarın duruşmaları başlayacak iddianame, hangi görüşten olursak olalım birleşmemiz gereken konuyu haber veriyor. Ümit Ziya Altı, muhafazakâr camianın tanıdığı bir yazar. Özellikle gençlere hitap eden tasavvuf ve aşk eksenli romanlar yazıyor. Tiyatrolarda oyun yazarlığı, yönetmenlik, oyunculuk yapıyor. Davaya konu olay ise 2011’de Antalya’da yaşandı. Mağdur Y.E., o sırada 13 yaşındaydı. Annesiyle babası zorlu bir ayrılık yaşıyordu. Halası; morali düzelsin diye, ocak ayında, Antalya Esnaf ve Sanatkârlar Odaları Birliği Oda Tiyatrosu’na yazdırdı. Y.E’nin, Ümit Ziya Altı ile tanışması orada oldu. Altı, ekibin yönetmeni ve sahnelenen oyunun yazarıydı. Halası, Y.E’yi, zor bir dönemden geçtiğini söyleyerek Altı’ya emanet etti. Altı’nın Y.E’ye ilgisi yönetmen-çocuk oyuncu ilişkisinin ötesine geçmeye başladı. Annesi uzakta oturduğu için akşamları Y.E’yi eve o bırakıyordu. Duygusal konuşmalar yapıyor, bir çocuğun kalbine girecek ifadeler kullanıyor, onun özel biri olduğunu söylüyordu. Örneğin, şubat ayında, Y.E’nin provalarda çekilmiş yakın plan fotoğraflarının üzerine şiir yazarak ona gönderdi. Elbette bu ilgi, çocuk yaştaki Y.E’nin de hoşuna gidiyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Mart ayında sıradışı bir şey oldu. Altı, Y.E’yi eve bırakırken ona bir kâğıt uzattı. Y.E’nin adına bir e-posta adresi açmıştı. Şifresini verdiği bu adrese girip taslaklar bölümüne bakmasını istedi. Y.E., kendisine hitaben yazılmış, “Ey Sevgili” diye başlayan romantik mektuplarla karşılaştı. Neden taslaklar diyeceksiniz? Kimi örgütlerin de kullandığı bu yöntem, hiçbir iz bırakmadan mesajların silinmesini sağlıyor. Altı, delil bırakmamaya çalışıyordu. Altı, artık Y.E’nin elini tutarak araba kullanıyor, ona âşık olduğundan açıkça söz ediyordu. Haziran ayında, bir gün arabayı Lara’da sazlık alana park ederek arabanın içinde Y.E’ye dokunmaya başladı. Her seferinde ileri giderek Y.E’yi istismar etti. Arabada başlayan istismar prova için kullandığı bir dairede sürdü. Son olarak 22 Temmuz 2011’de tecavüz gerçekleşti. Y.E’ye aralarında toplumun anlamayacağı bir aşk olduğunu anlatıyor, 18 yaşına girince tam anlamıyla kavuşacaklarını söylüyordu. Altı, Y.E’ye kilidi olan deri kaplı bir defter vermişti. Oraya hislerini yazmasını söylüyordu. Y.E’nin halinden şüphelenen annesi, 2012 yılının şubat ayında bir gün, Y.E. evde yokken, kilidi keserek defterde yazanları okudu. Ve elbette büyük bir şok yaşadı. Babasına da haber verdi. Kızlarını karşılarına alarak konuştular. Ancak... Y.E. konuşmaya utanıyordu. Hatta kendisini suçluyordu. Kimsenin ona inanmayacağını düşünüyordu. Ümit Ziya Altı ise aileye Y.E’nin tek yanlı bir aşk yaşadığını söylüyor, aralarında bir şey geçmediğini anlatıyordu. O günlerde tiyatro bir anda kapatıldı. Ailesi Y.E’nin telefonunu değiştirdi. Annesiyle apar topar İzmir’e taşınarak orada eğitim hayatına devam etti. İşin ilginci, Y.E. yıllar sonra bir gün, kendisi adına açılan e-posta hesabına merak edip girdiğinde, Altı’nın halen onu uzaktan takip ettiğini gösteren izler buldu. 2017 yılının nisan ayı. Y.E. artık 19 yaşındaydı. İzmir Kitap Fuarı’na Altı’nın geldiğini gördü. Karşısına çıkarak yüzleşti. Yaptıklarının hesabını soracağını söyledi. Yaptı da... Boğaziçi Üniversitesi Matematik Bölümü'nü bitirdi. Uluslararası bir bankada çalışmaya başladı. Artık ayaklarının üstünde duruyordu. Gördüğü terapilerin ardından tecavüzle yüzleşecek mücadele gücünü kendisinde gördü. Sınava girip hukuk fakültesini kazandı. Kendisi gibi istismara uğramış çocuklar için de mücadele etmek için Önce Çocuklar ve Kadınlar Derneği’ne üye oldu. Sosyal medyaya baktığında, Altı’nın okullarda dolaşarak çocuklara “tasavvufi aşk”ı anlattığını görüyordu. Ve sonunda... Önce ailesiyle yüzleşti. Ardından geçen 9 Ağustos’ta Antalya’da savcının karşısına çıktı. Yaşadıklarını anlattı. Delilleri, tanıkları paylaştı. Dilekçesinde şöyle söylüyordu: “13 yıldır ailem de ben de onun bende bıraktığı utancın ve beni mecbur bıraktığı suskunluğun bana verdiği hasarın bedelini ödüyoruz. Fakat ben artık utanmak istemiyorum. Çünkü ben çocuktum. Adaletin iyileştirici gücüne inanan bir avukat adayı olarak çocukluğuma sahip çıkmak istiyorum.” Savcının ifadesini aldığı Altı ise Y.E. ile arasında geçenleri inkâr etti ve şunu söyledi: “Ben yazar olduğum için bana hayranlık duyan çok kişi oluyor. Bunlar daha önce de başıma geldi. Benim itibarımı zedelemeye çalışıyor.” Hakkını teslim edeyim. Antalya Cumhuriyet Savcısı Elif Kürüm Çelik, bütün tanıkları dinlemiş, delilleri bir araya getirmiş. Altı hakkında cinsel istismar suçlamasıyla iddianame yazmış. İlk duruşma, yarın, saat 09.20’de, Antalya 4. Ağır Ceza Mahkemesi’nde görülecek. Bu arada... Yaşananlar Y.E’ye de davasını üstlenen Önce Çocuklar ve Kadınlar Derneği’ne de “ilk değil” dedirtmiş. Yarın, bir başka kadın, duruşmaya gelerek Altı ile başından geçenleri anlatacak. Dahası... Y.E., dosyaya, Altı’nın olaydan 3 yıl sonra yazdığı “Sende Mahsur Kaldım” kitabındaki göndermeleri de sunmuş: “En illegal şeyleri dahi, yasal sevdalarının o gözü kara aşkları sayesinde yaparak”, “kana kana içmek istediğim ama yasak bir aşka oruçlu olduğum için de hiçbir zaman gelemeyecek olan iftarını beklediğim”, “yasak ve özel aşkım”, “kimseler bilemedi benim sende ne bulduğumu”, “bizce legal ama başkalarınca illegal olan o ikimizin sevdası”, “mühür vurulmuştu aile büyükleri tarafından bir daha açılmamak üzere bu yasak aşkın tam kalbinin üzerine”... Keşke bir mesaj için çile çektirilen oyuncular yerine çocuklarımızın çocukluğunu çalanlarla mücadele etsek. Belki o gün bizi birleştirecek olan değerleri de fark etmiş oluruz. Kuşkusuz hiçbir mahkeme insana çocukluğunu geri veremez. Ancak çocuklarını birlikte savunan bir millet, geleceğini çaldırmaktan kurtulur.",https://www.cumhuriyet.com.tr/yazarlar/baris-terkoglu/cocuklugu-calinmis-kadinin-davasi-2316389
Barış Terkoğlu,Ülkeyi seçime götürecek seçim,10 Nisan 2025 Perşembe,"Hayat insana seçimler sunar. Ancak çok az insan seçeneklerin farkındadır. Operasyonla yatıyor, tutuklamalarla uyanıyoruz. Şoklanmanın beklenen sonucu; başka mesele konuşamıyoruz. Ne ekonominin halinden ne de dış politikada yine içine sokulduğumuz cendereden bahsedebiliyoruz. Hatta yaşadıklarımıza bile başka pencereden bakamıyoruz. Oysa konuştuğumuz yargı bile dönüm noktasında. Şöyle anlatayım. Yargı, iktidarın tartışmasız en etkili sopası. İstenmeyen bir siyasetçi, belediye başkanı ya da medya fark etmez. Bir savcı ve bir hâkim ile tasfiye ediliyor. Oldu ya istenmeyen kararı veren mi oldu? Hop diye sürülüyor. Haliyle Hâkimler ve Savcılar Kurulu (HSK), ülkenin her konuda kaderini çizen bir üsse dönüştü. İşte bu üste belki de konuşacağımız her şeyi belirleyecek bir hazırlık söz konusu. Malum, HSK üyeleri 4 yıllığına seçiliyor. En son 2021 yılının mayıs ayında kurul belirlendi. Önümüzdeki ay, 2025-29 aralığının, yani Türkiye’yi seçime götürecek ve belki de olası yeni iktidarı da karşılayacak HSK seçimleri yapılacak. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Sanmayın ki kavga sadece iktidarla muhalefet arasında. Dedim ya şoklanmanın sonucunda başka şey konuşamıyoruz diye, iktidar içinde de HSK savaşları var. Bütün güç merkezleri, kendisine alan açmaya çalışıyor. Dahası... HSK seçimleri, konuştuğumuz bütün davaların kader organı Yargıtay’ı da etkileyecek. Zira bu yaz sonunda, Yargıtay’a 70-80 civarında yeni üyeyi yeni HSK seçecek. Önümüzdeki yıllardaki atamaları da eklerseniz, bu dönemin HSK’si, 200’ün üzerinde yargı mensubunu Yargıtay’a atayacak. Kısacası önümüzdeki ay, sadece HSK değil, yüksek yargının üçte ikisini baştan aşağı belirleyecek bir seçim yapılacak. Elbette iktidarı destekleyen yargı içi hizipler öne çıkmak için birbiriyle itişiyor. Konuşulanları listeleyelim. Bir; yargıda geçmişten bugüne en etkili gruplardan biri Hakyolcular. Adını İskenderpaşa Cemaati’nin vakfından alan, Özal’ın merkez sağ çizgisinden AKP’ye uzanarak yıllar yılı etkisini büyüten grup, zaman zaman iktidar yanlılarının da hedefi oluyor. Hoşa gitmeyen kimi kararlar, istenmeyen atamalar “Hakyolcular” denilerek onlara mal ediliyor. 14 yıldır değişik mevkilerde HSK’de görev almış ve iktidarın tarihi hesaplaşmalarında öne çıkmış birinci daire başkanı Halil Koç, adı bu grupla anılan en etkili isim. İki; yıllarca İstanbul Grubu olarak adlandırılan ekip. Adını İstanbul Adliyesi’nde iktidarın takip ettiği kritik davalardan alan, milliyetçi-muhafazakâr denilebilecek bir yaklaşıma sahip bu grup, zaman içinde alan kaybetse de özellikle idari yargıda etkili. Şimdiki HSK başkanvekili ve aynı zamanda ikinci daire başkanı olan Mavi Marmara iddianamesiyle tanınan Mehmet Akif Ekinci, bu ekibin en bilinen ismi. Üç; elbette son karar verici Erdoğan. Ancak Erdoğan’ın çevresinde, iktidar içinde “Külliye” şifresiyle anılan bir ekip, sürecin hazırlayıcılığını yapıyor. Hem İmamoğlu gibi kritik operasyonları yönetenlerle doğrudan temas halinde olan hem de yargı içindeki farklı eğilimleri organize eden bu grup, Erdoğan’a sunulacak bir liste hazırlıyor. Koç ve Ekici ile yola devam etme niyetindeler. Ancak HSK üyelerinin, yasaya göre iki dönemliğine seçilebildiğini söyleyerek buna karşı çıkanlar var. Koç ve Ekici ile devam diyenler ise bunun için bir çıkış yolu arıyor. Konuşulanlara göre çözüm için bir hukuki mütalaa bile alınmış. Dört; Adalet Bakanlığı Bakan’a bağlı. Pendik ilçe başkanlığından beş dönem vekilliğe kadar AKP’de her mevkide görev yapan Yılmaz Tunç, hem Meclis grubuna hem de parti teşkilatına en yakın isimlerden biri. Oralardan gelen yargı hoşnutsuzluklarıyla da muhalefetin haklı eleştirileriyle de doğrudan Bakan Tunç muhatap oluyor. Kamuoyu önünde savunsa da özel sohbetlerinde kimi kararları da kimi etkili yargı mensuplarını da eleştirdiği biliniyor. Tunç’un, HSK üyelerinin Koç ve Ekinci dahil tamamen değişmesinden yana olduğu, özel kalemi Seçkin Yılmaz’la birlikte yaptığı çalışmayı Cumhurbaşkanlığı’na ilettiği konuşuluyor. Haliyle mevcut HSK yönetimi ile Bakan arasında bilek güreşi olduğu herkesin bildiği sır. Beş; elbette iktidar ortağı olması MHP’ye de HSK’de bir alan açtı. MHP’nin HSK’ye iki isim sokması bekleniyor. Öte yandan gücünün aldığı oydan fazla olduğu bilinen MHP’nin yargı içindeki etkisi, Sinan Ateş ve Gezi dosyalarında göründüğü gibi iki üyenin çok ötesinde. MHP’nin bu dönem hem HSK’de hem de yüksek yargıda etkisini artırması bekleniyor. İstanbul Adliyesi’nden etkili bir savcının HSK’ye MHP listesinden gidebileceği konuşuluyor. Altı; HSK üyelerinden bir kısmının Meclis’te seçilmesi, muhalefetin de kendi adaylarını üye yapmasını beraberinde getirdi. Halihazırda CHP’nin de İYİ Parti’nin de HSK’ye yolladığı üyeler var. Fakat bu üyeler, “Herkesin HSK’si” imajını güçlendirmekten öte kritik bir etkiye sahip olmadığı gerekçesiyle muhalefette bile eleştiriliyor. Kısacası... Muhalefet konuşamasa da iktidar yeni dönemin yargısını bir ay sonra kurmuş olacak. Mayıstaki seçimlerle oluşmuş kurul; İmamoğlu dosyası başta olmak üzere kritik davaların akıbetine karar verecek mahkemeleri de yüksek yargıyı da baştan aşağı şekillendirecek. Elbette hem Türkiye’yi seçimlere götürecek hem de seçimlerin kaderini tayin edecek. Nasıl olur bilmem. Ama adaletle derdi olan birilerinin, tabloyu okuyup müdahale etmek için bir şeyler yapması gerekiyor. Her sorunun yargıya bulandığı ülkede, HSK seçimleri, Futbol Federasyonu seçimlerinden daha fazla konuşulmayı hak ediyor. Unutmayın, seçenekleri konuşmayanlar tercihleri belirlenenlerdir.",https://www.cumhuriyet.com.tr/yazarlar/baris-terkoglu/ulkeyi-secime-goturecek-secim-2317343
Barış Terkoğlu,‘Seçim kazandıran adam’ da tutuklandı,27 Mart 2025 Perşembe,"Sen suç işlemekten kaçarsın. Ama suç bazen getirilip seninle buluşturulur. İBB’ye operasyondan 10 gün önce onunla konuşmuş, bu köşede anlatmıştım. İmamoğlu’na seçim kazandıran kampanyaları organize eden Necati Özkan’dan bahsediyorum. Hatırlayın, Özkan’ın tapularına, banka hesaplarına, pasaportuna tedbir konmuştu. Gözaltına alınmayı bekliyordu. Yaşadıklarını ""Ekrem Bey’in merkezde olduğu bir yapı kurmaya çalışılıyor, beni de orada göstermeye çalışıyorlar"" ifadeleriyle anlatıyordu. O gün, Necati Özkan, İBB’de hiçbir resmi görevinin, hiçbir sorumluluğunun, hiçbir imza yetkisinin olmadığını, yaptığı işin İmamoğlu’nun özel danışmanlığından ibaret olduğunu söylemişti. Yine de hedef olduğunu söylüyordu. Dediği gibi oldu… 10 gün sonra gözaltına alındı. Tutuklandı. Basında pek çok kişinin sorgusu yer aldı. Ama Özkan’ınki hiç haber olmadı. Haliyle merak ettim: Acaba ""İmamoğlu’na seçim kazandıran kampanyacı"" hangi delillerle tutuklandı? Dosyadan sorgusuna sunulan delilleri ve cevaplarını okudum. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Önce şunu söyleyeyim… 65 yaşındaki Necati Özkan aslında Harp Okulu mezunu. Subaylıktan sonra hukuk fakültesine girmiş. Ardından pazarlama bölümünde yüksek lisans yapıp reklam ve iletişim sektöründe kendi şirketini kurmuş. Öykü Reklam’ın sahibi, Kapital Medya’nın da hissedarı. Kamuoyunda özellikle reklam ve siyasal iletişim alanında tanınan bir isim. Sadece İmamoğlu değil, 2009 yılında Kılıçdaroğlu İstanbul adayı olduğunda da kampanyayı o yürütmüş. Kampanya ödemesini İBB’den değil, doğal olarak CHP’den aldığını söylüyor. Hatta CHP Genel Merkezi ile daha önce icralık bile olmuş. Konu İBB olunca, Özkan’a sorguda ilk olarak katıldığı İBB ihalesi olup olmadığı ve sonucu sorulmuş. Necati Özkan’ın yanıtı şöyle: ""İBB tarafından ürün/hizmet alımı veya satımı amacıyla gerçekleştirilen ihalelere katılmadım. Ben İBB ile çalışmıyorum. Sadece İBB Başkanı Ekrem İmamoğlu’nun siyasi danışmanıyım. Dolayısıyla Ekrem Bey ile irtibatlıyım. Doğrudan çalışıyorum, onun seçim kampanyalarını yönetiyorum. Çok önceden, şirketim İBB’den bir ya da iki tane küçük meblağlarda iletişim ile ilgili doğrudan satın alma işlemi yapmıştı (Video çekimi). Bunun tarihi de yaklaşık olarak 5 sene önceydi. Onun haricinde şahsım ve şirketim adına İBB’nin ihalelerine katılmam söz konusu değildir. Doğrudan hiçbir ihalesine de katılmadım. Teklif vermedim ve kaybetmedim."" Aksi bir delil de sunulmamış… Özkan’ın önüne, İBB’den ihale alan ve bu yüzden operasyonda hedef olan şirketlerin listesi konmuş. Bu şirketlerle ticari ilişkisinin olup olmadığı sorulmuş: ""İlbak Holding - Mecra Reklam ve Turizm San. Tic. A.Ş - Kentvizyon Medya İletişim Pazarlama A.Ş. isimli firmaları tanırım. Kapital Medya zaten benim firmamdır. Bu firmalar ile ticari ilişkim vardır. Bu firmalar ile genel olarak ticari ilişkimizin faaliyet alanı reklam konuları ile ilgilidir. Bu firmalar Tu¨rkiye' deki açık hava reklamcılığının yüzde 70’ini yönetirler ve köklü firmalardır. Biz de bu firmalara usullere uygun anlaşmalar ile reklam yayınlatırız. Bunun karşılığında sözleşmeler yapılır ve ödemeler gerçekleştirilir. Benim hissedarı olduğum ve eşimin yönettiği Kapital Medya ise Tu¨rkiye'nin en büyük reklam-yayın şirketlerinden biridir."" Gelelim asıl suçlamaya… Savcılık Necati Özkan’ı, diğer şüphelilerle birlikte olduğu organizasyonla, İBB’nin reklam işlerinde yolsuzluk yapmakla suçluyor. En önemli delil ise gizli tanık ifadesi. Gizli tanık, Necati Özkan’ın da aralarında olduğu isimlerin, Beylikdüzü Mado’da, haftada en az iki gün toplantı yaptığını, bu toplantılarda açık hava reklam ihalelerini belirlediklerini söylüyor. Özkan buna çok keskin bir yanıt vermiş: ""Bu ifadeyi baştan sona kabul etmiyorum. Hiçbir şekilde gerçeklik hükmu yoktur. Hayatımda ben buna benzer hiçbir toplantıya katılmadım. Beylikdüzü Mado'ya hiç gitmedim ve bilmem. Kimse ile usulsüz anlaşmaların yapıldığı bir organizasyon ya da toplantıya katılmadım. Kaldı ki bahsedilen şahısların bazılarını hiç tanımıyorum."" İfadeyi veren gizli tanığın anlattıklarından İBB iştiraki olan Kültür A.Ş.’de şoför olduğu anlaşılıyor. Yer, zaman ve mekan vererek bildirdiği ifadenin içeriğini örneğin kamera kayıtlarıyla teyit etmek zor değil. Ancak böyle bir delil dosyada görünmüyor. Gelgelelim… Savcılık şüphelilerin tamamının telefon sinyal kayıtlarını incelemiş. Adı geçen kişilerin Beylikdüzü Mado civarından birden fazla kişiyle aynı anda sinyal verdiği zamanları sıralamış. Bu listeden, Necati Özkan’ın sadece bir kez, 2019 yılında bulunduğu anlaşılıyor. Bakın o da ne çıkmış: ""Benim sadece 23 Haziran 2019 tarihinde gece saatlerinde Beylikdüzü ilçesinde baz kaydımın olduğunu gördüm. Bunun izahı ise; o gün Ekrem İmamoğlu İstanbul Büyükşehir Belediye Başkanlığı seçimlerini ikinci kez kazanmıştı ve hep beraber Beylikdüzü Yaşam Vadisi’ne ve Beylikdüzü’ndeki açık alanlara çağrı yaptık ve insanlar kutlamaya geldiler. Ben de kampanya direktörü olarak orada kutlamadaydım. Onun haricinde başka hiçbir şekilde benim izahı yapılan şahıslar ile Beylikdüzü'nde bir baz kaydım (toplantıya katılmışlığım vs.) yoktur. Keza benim Beylikdüzü Mado'da baz kayıtlarında bulunmadığımdan da anlaşılacağı üzere herhangi bir toplantıya katılmadığım görünmektedir."" Sadece bu kadar değil… Gizli tanık, aynı isimlerin sadece Mado’da değil, şüpheli Hüseyin Köksal’ın Beylikdüzü’nde bulunan tekstil firması KARSAN Örme’de toplantılar yaptığını da söylüyor. Savcılık bu çevrede de sanıkların tamamının sinyal kayıtlarını çıkarmış. İşin ilginci Necati Özkan’ın o çevrede hiç kaydı çıkmamış: ""Yukarıdaki listede belirtilen HTS kayıtlarında görüleceği üzere benim bahsi geçen konumda baz bilgim yoktur, ben KARSAN Örme isimli işyerini bilmem. Hüseyin Köksal isimli şahsı da tanımıyorum."" MASAK, Özkan’ın para hareketlerini de incelemiş. Dosyada yer alıyor. Özkan’ın şahsi hesabına giren paralar Öykü Reklam (274 işlem), Kapital Medya (327 işlem) ve İhsan Tolga Başarslan (11 işlem) isimli şahsın yatırdığı paralardan oluşuyor. Özkan, ilk ikisinin zaten kendi şirketi olduğu, kendisine havale yapmasının olağan olduğunu anlatmış. Devamında ise şunu söylemiş: ""Tolga Başarslan isimli şahıs ise benim çalışanım ve şoförlüğümü yapmaktadır. Dolayısıyla hesabıma para yatırılması gerektiğinde şoförüme parayı veririm, o da yatırır."" Öykü Reklam şirketinin 4 farklı reklam şirketiyle para trafiği de Özkan’a sorulmuş. Özkan şu yanıtı vermiş: ""Firmalar arasındaki bu ödemeler şirketin iş faaliyet alanı olan reklam konusu ile ilgili anlaşmalar neticesinde yapılan ödemelerdir. Hepsinin faturası ve sözleşmeleri bulunmaktadır. Avukatlarımız tarafından sunulabilir"". Özkan, bu firmalardan ikisinin sahibi olan İlbaklar’ın 1994’den beri İstanbul ve Ankara’da açık hava reklam alanlarını kiraladığını, onlarla ticari ilişkisinin normal olduğunu söylüyor. Özkan’a, İBB yönetiminde yer alan isimlerle telefon görüşmelerinin nedeni sorulmuş. O da ""İmamoğlu'nun ekibinde olmaları ve benim de Ekrem İmamoğlu'nun siyasi danışmanı olarak gerekli konularda kendileriyle görüşmemden ibarettir"" diyerek görüşmesinin olağan olduğunu söylemiş. Durumunu şöyle açıklamış: ""Hiçbir örgütün ya da partinin üyesi değilim. 42 yıldır iletişim işi yapmaktayım. 5 kitap, 500’den fazla makale yazdım. Hipertansiyon ve şeker hastalığım var. İBB’nin ihalelerine katılmadım. Hiçbir şekilde kamuyu zarara uğratmadım. Ben sadece Ekrem Bey ile seçim kampanyalarında birlikte çalışırım. Bunun ödemesini de parti bana yapar. Başka da belediyenin iç işleyişiyle bir ilgim yoktur. Sosyal medyada operasyon ile ilgili haberler çıkmaya başlamasından sonra yurtdışından gelmemezlik de yapabilirdim. 2024 yılında yaklaşık 100 milyon lira vergi verdik. Hiçbir sabıka kaydım yoktur, trafik cezam bile yoktur, serbest bırakılmak istiyorum."" Başta sinyal kayıtları olmak üzere sorgusundaki deliller Necati Özkan’ı doğruluyor. İBB’de iş yapmayan, sadece İmamoğlu’nun seçim kampanyasını yöneten, 40 yıldır da reklamcılık yapan Özkan, belki de seçim kazandırmanın bedelini ödedi. En azından poliste, savcılıkta, mahkemede onu yalanlayan bir delil sunulmadı. İnsana göre suç aranmadığı zaman, hapishanelerde sadece suçun sahipleri olacak.",https://www.cumhuriyet.com.tr/yazarlar/baris-terkoglu/secim-kazandiran-adam-da-tutuklandi-2313324
Barış Terkoğlu,Adalet bakanı konuşuyor da,06 Mart 2025 Perşembe,"İtaatin ödüllendirildiği bir düzende yalnız layık olmayanlar yükselir. Önceki gün, Halk TV’den beş gazetecinin yargılandığı dava, sevinç çığlıkları ve alkışlarla bitti. Salondan çıktık. Herkes birbirine sarılırken adliye muhabirlerinden biri yanıma geldi ve sordu: Kararı anlamadım, ne oldu şimdi? Haklıydı... Gerçekten karmaşık bir meseleydi. Zira iki suçlamadan birinden beraat, öbüründen “davanın şimdilik düşmesi” diyebileceğimiz bir karar çıkmıştı. Aslında savcı kaynaklı bir sorundu. Ne mutlu ki yargıç da böyle düşünmüş, “sonu mutlu biten duruşma” olmuştu. Yazdığım yazılar nedeniyle ağır cezada da yargılandım ticaret mahkemelerinde de... Birçok tarihi dava izledim. Bugünlerde gördüklerim kadar kötüsünü görmedim. Şunu söyleyebilirim ki siyasallaştığı için eleştirdiğimiz yargının büyük bir sorunu daha var. Ya kalitesizlikten ya da “bize bir şey olmazcılık”tan, kanun kitaplarında yazılı hiçbir usulü dikkate almıyorlar. Talimatlara değil kanunlara bakan hâkimlerle karşılaşınca da tuzla buz oluyorlar. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şöyle anlatayım... 6 saat süren duruşmada, gazeteci arkadaşlarımız, yapılan haberi, reflekslerinin gazetecilik olduğunu, mesleği nasıl icra ettiklerini anlattılar. Özel hedef seçildiklerini gösteren çifte standartları vurguladılar. Haberi en hızlı ulaştırma niyetlerini anlattılar. Gelgelelim daha büyük sorun avukatların anlattıklarıyla ortaya çıktı. Zira teknik olarak böyle bir davanın hiç olmaması gerekiyordu. Şöyle anlatayım... Bir konuşmanın kayda alınması ya da yayımlanması şikâyete bağlı suç kapsamındaydı. Yani ancak konuşmanın bir tarafı gidip şikâyetçi olursa böyle bir soruşturma açılabiliyordu. Öyle ya belki de rızası vardı. Savcı, henüz kimse şikâyetçi olmadan soruşturma başlatmış, polisi görevlendirmişti. Şikâyetçi olan bilirkişi, soruşturma açıldıktan sonraki gün adliyeye gelerek ifade vermişti. Elbette bu durum büyük ihtimalle birilerinin “Gel şikâyetçi ol” demesiyle gerçekleşti. Neden mi? Öyle ya, söz konusu suçlama bir terör suçu değildi. Halkın deyimiyle “adi suç” kapsamındaydı. Ancak ne hikmetse, soruşturmayı açan savcı terör savcısıydı. Bilirkişi bunu nasıl biliyorsa adliyede avukatların bile giremediği terör savcılarının katına çıkarak şikâyetçi olacağı savcıyı bulmuştu. Belli ki “gel” denmişti. Üstelik bu şikâyetinde Suat Toktaş ve Kürşad Oğuz’un adını da anmamıştı. Şikâyetçi olmadığı Toktaş 34 gün boyunca tutuklu kalmıştı. Biliyorsunuz, Türk yargısına arabuluculuk kurumu dahil edildi. Bu sayede yargının yükü hafifletildi. İşte konuşmaları kayda alma ve yayımlama da bu kapsamda olan bir suçlamaydı. Yani dosya önce arabulucuya gitmeli eğer burada bir uzlaşma olmazsa iddianame yazılıp dava açılmalıydı. Bu basit bilgi, savcı tarafından atlanmıştı. İşte tam da bu basit usul hatası nedeniyle ses kaydı suçlaması şimdilik düştü. Mahkeme “dava şartı olan uzlaştırma prosedürü gerçekleşmemiş olduğundan” diyerek dosyayı uzlaştırma bürosuna gönderdi. Belki de uzlaştırmada sanıklar ile şikâyetçi bilirkişi anlaşacak. Anlaşamazlarsa 13 Mayıs’ta davanın bu kısmı yeniden görülecek. Gelelim ikinci olaya. Gazetecilere ikinci suçlama, yargıyı etkileme suçlamasıydı. Ancak 2014 yılında kanunda bir değişiklik yapılmıştı. Soruşturma aşamasında yapılan eylemler kanundan çıkarılmış, sadece kovuşturma aşamasındaki eylemler “yargıyı etkileme” kapsamına sokulmuştu. Şikâyetçi bilirkişinin eleştiri konusu olan bütün raporları soruşturma aşamasındaydı. Kovuşturma aşamasında eleştiri konusu olan hiçbir raporu yoktu. Önceki günkü duruşmada bu da net olarak anlaşıldı. Yargıç bu nedenle “sanıklara atılı eylem kanunda suç olarak tanımlanmamış olup” diyerek bu suçlamadan beraat kararı verdi. Daha çok şey sayabilirim. Yargıtay’ın “Ses kaydının yayınlanmasında kamu çıkarı varsa yayınlanabilir” yönündeki kararlarından bahsedebilirim. Ya da kanuna göre bir bilirkişiyi ya da tanığı etkilemek suçunun oluşması için ona doğrudan doğruya “şöyle rapor yaz, şöyle söyle” gibi yönlendirici bir baskının yapılması gerektiğini anlatabilirim. Ya da Serhan Asker savunma yaparken duruşma salonunu terk eden savcının, salona döndüğünde Serhan Asker (savunmasında haberin yapıldığı gün izinli olduğunu anlattı) için ceza istemesinin tuhaflığından bahsedebilirim. Ama söylemek istediğim daha kritik bir şey. Halk TV davası hâkimi, verdiği kararla “Böyle bir davanın kanunda karşılığı yok” dedi. Toplamda 55 yıl istenen iddianamedeki yargılama usullerinin normal olmadığını söyledi. Bu, son dönemde yaşadığımız bir soruna işaret ediyor. Adalet bakanı, dün, yargıya giren uzlaştırma kurumunu övüp “Uzlaşmada başarı oranımız yüzde 83’e çıktı” dedi. Aynı gün, yönettiği yargıdaki savcılarının uzlaştırmadan ya bihaber oldukları ya da “kanun-usul tanımayız” diye düşündükleri için bunu yapmadıkları anlaşıldı. Bence doğru olan, ikincisi. Yargının bir bölümü, arkalarına aldıkları siyasetin gücüyle, en basit soruşturmalarda bile kuralları dikkate almıyor. “Bana bir şey olmaz” fikriyle açılmayacak davaları açıp yapılmayacak yargılamalar yapıyor. Bu durum, bir dönem yargıyı ele geçirmiş Fethullahçıların son dönemlerindeki özgüvenli hallerini anımsatıyor. Hep suçlulardan kurtulmaktan bahsederiz. Oysa suçun bitmesi için önce kanunsuzluğun tükenmesi gerekir.",https://www.cumhuriyet.com.tr/yazarlar/baris-terkoglu/adalet-bakani-konusuyor-da-2306500
Barış Terkoğlu,Zehra gel kavga var,27 Şubat 2025 Perşembe,"Her şeyin olanca uyumuyla aktığını sandığın doğa aksine büyük bir çatışma alanıdır. Muhalefet kendisiyle meşgul. Ya her gün bir dava haberini karşılıyor. Ya da iç tartışmalarının peşinden koşuyor. Kafasını kaldırıp iktidarda olan biteni analiz etmiyor, okumuyor, müdahil olmuyor. Oysa iktidar cenahı; yargısıyla, siyasetiyle, bürokrasisiyle bambaşka gerilimler yaşıyor. Diyanet, İletişim Başkanlığı ya da cumhurbaşkanı danışmanları üzerinden hepimizin gözünün önünde yaşanan atışmalar; aktörlerin eğilimlerini de gösteriyor. Anlatacağım hikâye bunlardan bir tanesi... Mübariz Mansimov’dan söz ediyorum. Dünyanın en zenginler listesinde yer bulan Mansimov, bir zamanlar sanatçılarla, siyasetçilerle poz veriyordu. Gelgelelim, bir zaman sonra Türkiye’de onun için işler değişti. Mansimov; 15 Mart 2020’de FETÖ’den gözaltına alındı, tutuklandı. Mehmet Ağar’ın da aralarında olduğu siyasetçilerle birlikte yaptığı Pensilvanya ziyaretleri de dahil olmak üzere FETÖ’nün imamlarıyla ilişkili olmakla suçlandı. Bir yıl hapis yattı. Örgüt üyesi olmamakla birlikte örgüte yardım etmekten aldığı beş yıllık cezası halen Yargıtay’da. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet 4 ay önce Mansimov’un sıradışı öyküsünü anlattığımda şunu yazmıştım: “Son olarak duyduğuma göre, Mansimov iktidarla arasını düzeltmiş. Artık ‘lanetli’ sayılmaktan kurtulmuş.” Tabii Mansimov ile Trump arasındaki dostluğu da hatırlatmıştım. Gelelim en güncel olaya... Mansimov hedef alındığı andan itibaren yakınındaki bazı isimleri kendisine ihanetle, düşmanlarıyla birlikte davranmakla suçladı. Bu isimlerden biri de Natalia Alieva’ydı. Mansimov’un, hesap soracağını söylediği isimler arasında o da vardı. Mansimov’un 20 yıl sekreterliğini yapan Alieva, onun aleyhine ifade vermekle kalmadı. Savcılığa, Mansimov’un suçlanmasına neden olacak bazı bilgi ve belgeleri de verdi. Alieva, FETÖ’nün Rusya yapılanmasını özellikle işadamları ayağına dayanarak anlatıyor, Mansimov’un da bu yapıyla ilişkili olduğunu söylüyordu. Atlantic International School ve Türk-Rus Kültür Vakfı gibi kurumların, FETÖ tarafından Rusya coğrafyasında kullanıldığını söyleyen Alieva’nın anlattığına göre, Mansimov’un bu kurumları yönetenlerle yakın ilişkisi vardı. Alieva, iddi- alarına dair şirket içi yazışmaların da olduğu bazı belgeler sunuyordu. Mansimov ise FETÖ ile iltisakı olmadığını, yaşam tarzıyla da FETÖ’den ayrıştığını, Pensilvanya ziyareti dahil FETÖ’cülerle tanışıklığının dönemin si- yasileri aracılığıyla gerçekleştiğini anlattı. Olay Mansimov’un mahkemesiyle kapandı sanılırken... Meğer “İntikam soğuk yenen bir yemektir” denilen olay yaşanmış! 25 yıldır Türkiye’de iki çocuğuyla yaşa- yan Rus vatandaşı Alieva hakkında, önce 15 Haziran 2023’te, “çalışma izni ihlali” gerekçesiyle, Türkiye’ye giriş yasağı verildi. Alieva, bunun üzerine mahkemeye gitti. İstanbul 15. İdare Mahkemesi kararın iptaline karar verdi. Karar da kesinleşti. Öyle ya, Alieva, Türkiye’nin konuştuğu bir davanın kri- tik tanığıydı. Herhalde bir yanlışlık var diye düşünülürken meselenin yanlışlık olmadığı anlaşıldı. Zira Alieva, 3 hafta önce, 7 Şubat’ta, ikamet iznini uzatmak için Göç İdaresi’ne başvurdu. 17 Şubat’a randevu verildi. Randevuya gittiğinde, pasaportuna, “kamu güvenliği için sorun yaratan” kişilere konan V-163 kodunun işlendiğini gördü. Orada gözaltına alınıp Çatalca’da bulunan Geri Gönderme Merkezi’ne götürüldü. İşte bundan sonra devlet içinde bir itişme yaşandı. Mansimov’un ceza almasını sağlayan ekip, Alieva’ya yapılanlara karşı çık- tı. “Alieva gönderilirse Mansimov başta olmak üzere FETÖ’nün aleyhindeki bazı dosyalar zarar görür, kimse de bundan sonra tanık olmaz” diyorlardı. Alieva’nın bir an önce serbest bırakılmasını istediler. Öte yandan bir başka kanat ise artık Mansimov ile arayı düzeltmişti. Mansimov’un dosyasından Alieva’yı sorumlu tuttuğu için onun sınırdışı edilmesini istiyorlardı. Bu itişme resmi yazışmalara da yansıdı. Örnek olsun, Alieva’nın İl Göç İdaresi’ne sunduğu evraka, “soruşturma süreçlerinde ifadelerine başvurulması gerektiğinden yurda girmeleri bu noktada fayda mülahaza edilmektedir, bu hususlar dikkate alınarak ilgi- li şahıslar hakkında bulunan tahdidin kaldırılmasına...” ifadesi girdi. Bu itişme 10 gün sürdü. Alieva, bu sırada Çatalca’daki toplama merkezinde hapis kaldı. Tam Rusya’ya gönderilecekti ki... Dün, bu yazı yazılırken son dakikada bir şey oldu. İstanbul 2. Sulh Ceza Hâkimliği, Alieva’nın FETÖ dosyalarında önemli bir tanık olmasını gerekçe göstererek Rusya’ya sınırdışı edilmesi işlemini durdurdu. Alieva’nın serbest bırakılmasına karar verdi. Elbette bu kavga Alieva-Mansimov ile sınırlı kalmayacak. İktidar içinde klikler, ekipler, hizipler birbiriyle savaşırken bu savaşa başka mahkeme dosyaları, atamalar, açıklamalar konu olacak. Gelgelelim... Görünüşe bakılırsa, bu çatışmaları okuyup müdahale edebilecek yetenek ve birikimdeki muhalefete, Türkiye bir süre daha ulaşamayacak. İradesi beklenenler, meşhur karikatürdeki gibi “Zehra gel kavga var” diyerek olayları izleyecek. Dünya, bir denge halinden yeni bir dengeye, çatışmaların kuvvetiyle yol alır. O kuvveti ise ancak değişimin sesini duyanlar görebilir.",https://www.cumhuriyet.com.tr/yazarlar/baris-terkoglu/zehra-gel-kavga-var-2304155
Barış Terkoğlu,Halk TV burada Yeni Şafak nerede!,03 Mart 2025 Pazartesi,"Aynı terazi seni başka, onu başka tartıyor. Sonra da dünyanın kirine sebep aranıyor. Suat Toktaş 9 yıl, Seda Selek 9 yıl, Serhan Asker 9 yıl. Barış Pehlivan 14 yıl, Kürşad Oğuz 14 yıl. Etti mi size 55 yıl hapis! Buna jet hızıyla ifadeye çağrılan ve 4 yıl istenen İmamoğlu’nu da ekleyin. Etti mi 59 yıl hapis! Yarın ilk duruşması yapılacak bilirkişi davasından söz ediyorum. Biliyorsunuz İmamoğlu, CHP’nin dosyalarına özel olarak atanmış bir bilirkişi olduğunu açıklamıştı. Bir saat sonra bilirkişinin adını söylemek bile yasaklandı. Onunla yapılmış soru-cevabın kaydını haber yapmak suç sayılmakla kalmadı, “yargı görevini yapanı etkileme” suçlaması eklenerek tam 59 yıllık hapis cezası üretildi. İBB başkanı bile bilirkişi eleştirisinden jet hızıyla ifadeye çağrıldı, hakkında iddianame yazıldı. Böylece öğrendik: Demek ne bilirkişiyle ne de bilirkişi hakkında konuşulamazmış! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şimdi size bir çifte standart hikâyesi anlatacağım. Biliyorsunuz, Yeni Şafak da aynı bilirkişiyle ertesi gün röportaj yapmıştı. Bana sorarsanız, o da gazetecilikti. Ancak anlatacağım olay o değil. Yine Yeni Şafak’tan. Ama bambaşka bir hikâye. Şöyle söyleyeyim... Yeni Şafak’ın adeta takıntıya dönüştürdüğü iki bilirkişi var: Prof. Dr. Turgay Coşgun ve Prof. Dr. Barış Sayın. İkisi de İstanbul Cerrahpaşa Üniversitesi İnşaat Mühendisliği’nde hoca. Yeni Şafak, ilgili ya da ilgisiz, ne zaman fırsat bulsa bu iki kişiye vuruyor. Önce ilgili... Yeni Şafak’tan aktarayım: “Prof. Dr. Turgay Coşgun ve Prof. Dr. Barış Sayın’ın Kahramanmaraş depreminde 35 kişinin hayatını kaybettiği Ezgi Apartmanı davasının bilirkişilerinden olduğu, Coşgun ve Sayın’ın, apartmanda binayı taşıyan kolonun kesilmesinin depremde yıkıma yol açacak bir sorun yaratmadığı şeklinde rapor verdiği ortaya çıktı.” Ezgi Apartmanı davasında alınan ikinci bilirkişi raporu tepkiye neden olmuş. Ancak raporu açıyorum. Altında beş kişinin imzası var. Yeni Şafak, özellikle bu iki ismi seçmiş. Bu kadar değil. Yeni Şafak’ın anasayfadaki başlığı şu: “Yargıda Bilirkişi Çetesi.” Dahası... Yeni Şafak, bu habere, rüşvetten yargılanan ve konuyla ilgisi olmayan bir başka bilirkişinin hikâyesini de eklemiş. Ancak haberdeki fotoğraflar Turgay Coşgun ve Barış Sayın’ın! Asıl meselenin deprem olmadığı anlaşılıyor. Ertesi gün Yeni Şafak “Bilirkişi çetesinin Yeni marifeti” başlıklı bir haber daha yapmış. Haberden aynen aktarayım da Yeni Şafak’ın Türkiye’deki bilirkişilere nasıl baktığını anlayın: “Türkiye’de, trafik kazaları, arazi, tapu, kira, sigorta davaları da dahil pek çok konuda başvurulan bilirkişi kurumunun, çeteleşmiş bilirkişilerin rüşvet, siyasi görüş ayrılığı ve dini inanç gibi nedenlerle yanlı rapor hazırlamaları yüzünden zarar gördüğü, raporların yüzde 80’inin yanlış, hatalı olduğu belirtildi.” Evet, doğru tahmin ettiniz. Haberde yine Turgay Coşgun ve Barış Sayın’ın fotoğrafı var! Gelelim asıl meseleye: Sahi Yeni Şafak’ın bu iki profesörle ne derdi var? Neden onlarla uğraşıyor? Aslında haberlerde söz konusu bilirkişilerin Bakırköy’de de yanlış raporlar verdiği söylenerek asıl mesele ima ediliyor. Ama ben açık yanıtını vereyim. Meğer söz konusu iki bilirkişi Yeni Şafak’ın patronunun taraf olduğu iki ayrı dosyada bilirkişilik yapıyormuş. Meğer iki dosyada da aleyhlerine rapor yazmış. Yeni Şafak gazetesinin içerisinde yer aldığı bina ile ilgili olarak biri “kat karşılığı inşaat sözleşmesinin feshi”, öbürü “haksız işgal tazminatı” davaları varmış. Biri Bakırköy 5. Asliye Hukuk Mahkemesi’nde, öbürü Bakırköy 2. Asliye Hukuk Mahkemesi’nde görülüyormuş. Yeni Şafak’ın patronu, bilirkişileri, önce İstanbul Bilirkişilik Bölge Kurulu Başkanlığı’na şikâyet etmiş. Ancak reddedilmiş. Sonra aleyhlerinde haberlere başlamış. Fotoğraflarını basmış, isimlerini yazmış, “çeteci” ve “rüşvetçi” ilan ederek itibar suikastı yapmış. Aslında tam da “yargıyı etkileme” denilen suça örnek olacak işi yapmış. Okurlarından da şahsi davasını gizlemiş. Yazıdan sonra Yeni Şafak’ın hedef aldığı bilirkişilerden Turgay Coşgun’u aradım. Ancak konu yargıya taşındığı için konuşmayacağını söyledi. Umarım savcılık, Yeni Şafak’a da Halk TV’ye yaptığını yapmaz. Merak etmeyin, elbette yapmaz! Sonuç olarak... Türkiye’de yargının ve demokrasini halinin özeti. İBB başkanı da olsanız, Halk TV’de yayın yönetmeni de olsanız fark etmiyor. Muhalefete karşı açılmış davalara hep aynı bilirkişinin atanmasını eleştirirseniz hakkınızda sudan sebep yaratılıp gözaltı-tutuklama yapılır, jet hızıyla iddianame yazılır. Ancak iktidarın tarafındaysanız şahsi davalarınızda aleyhinize rapor yazan bilirkişinin fotoğrafını basabilir, adını yazabilir, onu “çete” ve “rüşvetçi” diye hedef gösterebilirsiniz. Hatta bu da yetmez, bilirkişilerin yüzde 80’inin namusuyla iş yapmadığını söyleyebilirsiniz. Sabah kapımı polis çalar mı diye korkmadan rahatça uyuyabilirsiniz. Sadece bu örnek bile, başta yargı olmak üzere devletin kurumlarının, birilerinin elinde nasıl silaha dönüştüğünü gösteriyor. Umarım “Bu kadar da olmaz” diyen birileri vardır da yarın Halk TV Yayın Yönetmeni Suat Toktaş serbest bırakılır. Yargılanan gazeteci arkadaşlarımıza Yeni Şafak’a olduğu kadar olmasa da gazetecilik yapma hürriyeti tanınır. Dünyanın adaleti terazileri düzelttiğinde uykularımızı kimse bölemeyecek.",https://www.cumhuriyet.com.tr/yazarlar/baris-terkoglu/halk-tv-burada-yeni-safak-nerede-2305384
Barış Terkoğlu,Annesinin son sütünü hatırlayamayan bebek,31 Mart 2025 Pazartesi,"Büyüklere hatır soruldu. Küçüklere harçlık verildi. Bugün bayram. Ama unutma, bayramı senin gibi kutlayamayanlar var. Esra 1999 doğumluydu. 4 çocuklu bir ailenin en büyük kızıydı. Aydın Adnan Menderes Üniversitesi’nde okumuş, evde bakım hizmetleri bölümünü bitirmişti. Iğdır’da ailesiyle yaşıyordu. 2022 yılında, sosyal medyada, Ferdi Bağcı isimli jandarma uzman çavuş ile yazışmaya başladı. Zamanla aralarındaki sohbet gelişti. Ailesi durumu öğrendiğinde karşı çıktı. Ama Esra tutulmuştu bir kere. Esra sonunda Ferdi’ye kaçtı. 2023 Ocak ayında, ailesinden uzakta, Ferdi ile nikâh kıydılar. İki ailenin büyüklerinin devreye girmesiyle Esra ile ailesi barıştı. 2023 yılının nisan ayında düğün yapıldı. Ocaktan nisana düğün için ne beklediler derseniz... Bir cenazenin soğumasını ve soruşturmasını. Zira jandarma Çavuş Ferdi’nin silahıyla 2022’nin nisan ayında, görme engelli kardeşi, şüpheli bir şekilde intihar etmişti. Ferdi hakkında bu nedenle soruşturma açılmıştı. Düğün tarihi, ölümün birinci yılının dolması için beklendi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Evlenince sünger çekilir sanmayın. Ferdi kafasında sürekli aldatıldığını kuruyordu. Evin perdeleri hep kapalıydı. Mecaz değil gerçek, Esra kocası olmadan ekmek almaya bile gidemiyordu. Evliliğin ilk günlerinden itibaren dayak başlamıştı. Ferdi, Esra’nın ailesiyle bile görüşmesine karşı çıkıyordu. Esra’yı bağlayan bir şey vardı. Ferdi’ye kaçtığı gibi hamile kalmıştı. 2023’ün ekim ayında çocuğu oldu. Ferdi’nin de değişmesini bekliyordu. Ama nafile. Dayak, hakaret devam etti. Esra sonunda “Yeter” dedi. 2024 Temmuz ayında, 9 aylık bebeğiyle kaçıp ailesinin yanına geldi. Ferdi’nin yanıtı, Esra’yı ve ailesini tehdit etmek oldu. Esra’nın babasıyla dün konuştuğumda, jandarmadan polise kadar her kuruma gidip durumu anlattıklarını, ancak hiçbir şey yapılmadığını söyledi. Ferdi, belinde devletin silahıyla Esra’nın ailesinin kapısına dayanırken Ferdi’nin tabur komutanı, babaya, “Ferdi ile Esra’yı barıştıralım” teklifinde bulunmuştu. Esra, Ferdi hakkında defalarca uzaklaştırma kararı aldırdı ama nafile! Bu arada, her şeyi kıskanan Ferdi, başka hikâyelerin içindeydi. Esra, bir arkadaşının telefonuyla olan biteni öğrendi. Arayan arkadaşı, kendi kız kardeşi ile Ferdi’nin sevgili olduğunu söylüyordu. Esra işin peşine düştüğünde anlatılanların doğru olduğunu öğrendi. Dahası vardı. Kendisinin perde açamadığı eve, Ferdi başka kadınlarla girip çıkıyordu. 2024 yılının eylül ayında boşanma davası açtı. Ferdi, evlilik altınlarına el koymuştu. Vermem diyordu. Nafaka da vermeyeceğini söylüyordu. Bir gün boşanma konuşması için görüşmeye çağırdı. Ancak bu kandırmacaydı. Esra’nın telefonuna el koyup kendisine “altınlar bende” mesajı attı. “Artık istesen de altınlarının bende olduğunu kanıtlayamazsın” diyordu. O kadar ileri gidiyordu ki... “Çocuk benden değil” bile dedi, babalık davası açacağını söyledi. Esra kesin kararlıydı. Boşanma avukatı tuttu. Ferdi’nin hayatında başkaları olduğunun delillerini topladı. O kanlı günden iki gün önce, Ferdi’nin hayatındaki kadının ailesine her şeyi anlattırmış, telefonuna da kaydetmişti. O gün: 21 Kasım 2024. Esra 13 aylık bebeğini son kez emzirdi. Kardeşine bırakıp boşanma avukatıyla görüşmeye gidecekti. Ferdi’nin onu takip ettiğini bilmiyordu. Evden çıktıktan sonra, Ferdi onu zorla arabaya bindirdi. Bu sırada yardım istemek için elini telefona attı ama Ferdi telefonuna el koydu. Önce arabanın içinde kan revan hale gelecek kadar dövdü. Issız bir yere, şehrin çöplüğünün olduğu bölgeye götürdü. Orada defalarca bıçaklayıp katletti. En önemli delil olan Esra’nın telefonunu da olay yerinde parçaladı. Cinayetten sonra kendi söylediğine göre önce komutanlarını aradı. Sonra eve gitti. Banyo yaptı. Üstünü değiştirdi. Teslim oldu. Verdiği ifade bütün kadın katillerinin savunması gibiydi. Esra’nın kendisini eski erkek arkadaşı Ekrem ile aldattığını, Esra’nın taytında ıslaklık gördüğünü, Ekrem’in spermi olduğunu anladığını, cinnet geçirip öldürdüğünü söylüyordu. Esra’nın onu “Erkek misin sen”, “Çocuk senden değil” gibi laflarla tahrik ettiğini anlatıyordu. Elbette niyeti belliydi. Ferdi, “haksız tahrik” indirimi alarak kolay yoldan kurtulmayı planlıyordu. Önce Çocuklar ve Kadınlar Derneği'nin mücadelesini üstlendiği Esra'nın, davasında avukatlık yapan Tolgahan Şafak, cinayetin resmi tutanaklarını benimle paylaştı. Trabzon Adli Tıp Kurumu, Esra’nın cinsel organından sürüntü alıp inceledi. Erkek spermine rastlamadı. Ferdi’nin yalan söylediği kanıtlandı. Bu kadar değil. Savcılık eski erkek arkadaş Ekrem’in de ifadesini aldı. Ekrem, Esra ile ayrıldıktan sonra bir daha görüşmediklerini anlattı. Kısacası Ferdi’nin anlattığı her şey, bir kadın katilinin işlediği planlı cinayetten kurtulma hamleleriydi. Sorsanız kadınların korunduğu anlatılıyor. Oysa “Mustafa Kemal’in askeriyiz” diyen genç teğmenlerin üniformasını çıkaranlar, jandarma Ferdi’nin belindeki silahı bile ısrarla almadı. Gencecik çocukları iki slogan yüzünden tutuklayanlar, Ferdi’nin bütün saldırganlıklarına kayıtsız kaldı. Sonunda olan Esra’ya, Ferdi’nin kim bilir neden öldüğü belli olmayan görme engelli kardeşine oldu. Sahi biz annesinin son sütünü bile hatırlayamayan 17 aylık bebeğe bugünün bayram olduğunu nasıl anlatacağız? Bayramın yalnız şeker, harçlık, hatır olduğunu sanıyorsan mezarlıklara bak. Orada bayramına el konulmuş insanlar göreceksin.",https://www.cumhuriyet.com.tr/yazarlar/baris-terkoglu/annesinin-son-sutunu-hatirlayamayan-bebek-2314451
Barış Terkoğlu,Nereden çıktı bu ‘kurucu önder’ lafı?,13 Mart 2025 Perşembe,"Kelimeler insanla birlikte doğdu sanırsın. Oysa tarih, insanı da dili de şekillendirir. Türkiye, Bahçeli’nin kullandığı “kurucu önder” kavramını tartışıyor. Öyle ya, Öcalan’a karşı yıllardır “terörist elebaşı” diyen Bahçeli’nin dili bir anda değişti. Elbette sürçme değil. Nitekim partinin genel başkan yardımcısı İsmail Özdemir de dün Nagehan Alçı’ya verdiği röportajda şunu söyledi: “Kabul edelim ya da etmeyelim, bu teknik bir gerçeklik, genel başkan bu gerçekliği dile getirdi.” Haliyle “terörist elebaşı”nın “kurucu önder”e dönüşmesi bilinçli bir seçimi yansıtıyor. Peki altında ne var? Bahçeli, 3 gün önce, DEM Parti’nin Meclis turuna çıkıp CHP’yi ziyaret ettiği günün akşamında şunu söyledi: “PKK’nin kurucu önderi tarafından hazırlanan ‘Barış ve Demokratik Toplum Çağrısı’nın gereğini mi ifa edecekler ya da...” Bahçeli, sözlerinin devamında DEM Parti’yi CHP konusunda uyardı. “PKK’nin önderi kendi kurduğu örgütü lağvediyor” hatırlatması yaptı. Yani “kurucu önder” lafı, “örgütü feshetme iradesine sahip olan kişi” tarifi için kullanılmıştı. İslami Otel Tatili Her Şey Dahil Alkolsüz Konsepti ile Hayalinizdeki Helal Tatili Hemen Planlayın. Adin Hotels Şimdi Satın Al Peki “kurucu önder” lafının örgütteki karşılığı ne? Hatırlayın, Öcalan’dan sonra Kandil “gereğini yapacağını” söylemiş, her iki açıklama Bahçeli tarafından memnuniyetle karşılanmıştı. 9 gün sonra, ikinci bir açıklama yapan Bahçeli, Öcalan’ın açıklamasının “ateşkes” olmadığını hatırlatma gereği duydu: “Terör örgütünü kuran feshini istemiştir.” Nitekim Bahçeli, aynı açıklamada “kurucu önder” sözüne gönderme sayılabilecek ifadeler kullandı: “Çatlak ses çıkaranların bu mesnetsiz görüşü bir plan dahilinde paylaşmaları örgütsel ve kurucu önderliğin doğasıyla tamamıyla çelişkilidir.” Daha önemlisi, Bahçeli’nin kullandığı “kurucu önderlik” çıkışının, Kandil’de tabii ki karşılığı var. Örgütün Avrupa’daki yayını Yeni Özgür Politika’da, 5 Mart’ta Selahattin Erdem imzasıyla yayınlanan makaleden söz ediyorum. Aslında Selahattin Erdem, PKK’nin Kandil’deki liderlerinden olan Duran Kalkan’ın müstear ismi. Kalkan, Bahçeli’nin söylediğine benzer şekilde ”kuruluşuna öncülük ettiği bir partinin feshini de ancak önder Abdullah Öcalan öncülüğü gerçekleştirebilir” ifadelerini kullandıktan sonra şartlarını söyledi: “Sürecin ilerlemesi için kilit nokta (...) Öcalan’ın hemen özgür yaşar ve çalışır koşullara kavuşması olmaktadır.” Kalkan, “gerekli hukuk mevzuatı oluşturulabilecek mi” dedikten sonra, bunun “hayati” olduğunu ifade etmiş. Sanırım anlaşıldı... Bahçeli, “fesih” için “kurucu önder” tanımı yapıyor. Kandil ise “kurucu önder ‘bir biçimde’ kongreye katılsın kurduğu örgütü feshetsin” diyor. DEM Parti de bunun hukuki koşullarını oluşturmak için çalışma yapıyor. Kısacası “kurucu önderlik” kavramının bir anda ortaya düşmesinin nedeni ”PKK’nın feshi için Öcalan’a çalışma koşulu oluşturacak hukuki zemin” tartışması. İşin ilginci, Bahçeli, DEM Parti’ye, CHP ile görüştüğü gün, başka projelere kapılmaması konusunda da uyarıda da bulundu. Tuhaf ama Kalkan da bulunmuş. Kalkan, CHP’lilerin “genel bir demokratikleşme paketi” önerisini gereksiz bulduğunu, Öcalan’ın özgür olmasının ardından zaten Türkiye’nin zaten demokratikleşmeye başlayacağını söylüyor. Böylece “kurucu önder” kavramı etrafında şekillenen tartışmanın içeriğini de öğrenmiş oluyoruz. Dahası var... Dün, İsmail Özdemir, “kurucu önder” cümlelerini şöyle devam ettirdi: “Ülke olarak birçok hedefimiz var. Avrupa ile Türkiye arasında da önümüzdeki günlerde güzel gelişmeler göreceksiniz.” Geçen hafta... PKK’nin Avrupa Örgütü, AP’nin Brüksel’deki binasının önündeydi. Eyleme katılanların ellerinde Öcalan’ın son çekilen fotoğrafı vardı. En öndeki pankartta, Avrupa’daki oluşumun Öcalan’ın çağrısını desteklediğini gösteren slogan yazıyordu. Evet, AP bu tür gösterilere çok alışık. Ama bu kez farklı olan Türkiye’yi protesto etmek için toplanmamışlardı. Okunan bildiriden aktarayım: “Türkiye’nin sürekli ertelenen üyeliği için yeni ve olumlu gelişmelere yol açabilecek tarihi bir fırsat kapısı açılmıştır. Bu süreçte AB’nin Öcalan’ın çağrısını desteklemesi Türkiye-AB ilişkilerinde de olumlu bir sonuç ortaya çıkaracaktır.” Bildiri, AB kapısının açılması için, Avrupa Konseyi Bakanlar Komitesi’nin geçen 16 Eylül’de karar altına aldığı Umut Hakkı’nı kabul etmesi için AKP hükümetini teşvik etmesi tavsiyesiyle bitiyor. Sanırım tüm taşlar yerine oturdu. Trump’ın “Artık Avrupa’yı korumayacağım” kararı. AB’nin kendisini korumak için başta 800 milyar Avroluk bütçe olmak üzere büyük bir savunma planı yapması. Erdoğan’ın Avrupa güvenliğinin parçası olmak istiyoruz teklifi. AB diplomasisinin Türkiye ile güvenlik merkezli trafiğinin artması. İçeride ise Kürt meselesi çözülmeden AB’ye girilemez hatırlatmaları. “Kurucu önder” ve “güzel gelişmeler” ifadelerinin aynı paragrafta yer alması. Bütün tablo bize şunu gösteriyor: Öcalan’ın yakalandığı 1999 yılının son aylarında hükümet ortağının başındaki Mesut Yılmaz, “AB’nin yolu Diyarbakır’dan geçer” demiş ve aynı ay AB’ye aday üye kabul edilmişti. Şimdiki ortak ise “AB’nin yolu İmralı’dan geçer” sürecini yönetiyor. Tesadüf, iki dönemde de hükümette Bahçeli var ve AB süreci yine Öcalan üzerinden tanımlanıyor. İnsan, kendi eylemini tanımladıkça dilinin hikâyesini de kendisi yazacak.",https://www.cumhuriyet.com.tr/yazarlar/baris-terkoglu/nereden-cikti-bu-kurucu-onder-lafi-2308841
Barış Terkoğlu,Yenikapı durağındaki ekim çelişkisi,24 Mart 2025 Pazartesi,"Doğa aslında zıtların birliğidir. Uyumsuzluğu ona biz yakıştırırız. Ekrem İmamoğlu’nun sorgusunu açıyorum. Polis soruyor: “PKK/KCK terör örgütü elebaşısı Abdullah Öcalan’ın talimatı ile...” Haberleri açıyorum, İmralı’nın çıkışı iktidar medyasında övgüye boğuluyor. DEM Parti’nin Öcalan’ın talimatlarının dışına çıkmaması tavsiye ediliyor. Tekrar İmamoğlu’nun polis sorgusuna dönüyorum. Polis soruyor: “‘Kent uzlaşısı’ ne anlama gelmektedir ne zaman ne amaçla kuruldu?” Haberleri açıyorum. DEM Parti’nin süreçteki rolünden övgüyle söz ediliyor. İmamoğlu’nun polis sorgusuna bakıyorum. Polis soruyor: “2024 yerel seçimlerinden yaklaşık bir ay öncesinden HDP’den CHP’ye üye olarak geçtiklerinin anlaşıldığı...” Haberleri açıyorum. Güvenli bir alanda kongresini yapmak isteyen PKK’nin, Malazgirt’te güven içinde kongre yapabileceği anlatılıyor. Haliyle insanın kafasının karışması için yeterli ortam var. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Dün bir arkadaşım telefonla aradı. Yenikapı durağındaydı. Sarı-kırmızı-yeşil renkli bandana takanlar Yenikapı Meydanı’na yürürken, Mustafa Kemal’li Türk bayrağı taşıyanlar Saraçhane’ye doğru gidiyordu. Bir taraf bayram mutluluğunda gülümserken öteki taraf darbe yemiş hüznünü yüzünde taşıyordu. Bana telefonda anlattığı bu tabloyu nasıl okuduğumu sordu. Siyasetin doğasını okumakta zorlananlar için çelişki gibi görünüyor. Oysa yaşam, kendi içindeki tutarlılığı çelişkilerle gösterir. Aslında ortada pek de çelişki yok. Şöyle anlatayım. Erdoğan, sadece Türkiye’nin en uzun iktidarının sahibi değil. O, aynı zamanda, iktidarda kalmak için siyasetin zeminini sürekli bozup yeniden kuran, bütün politika ayarlarıyla oynayan, düşman-dost tanımını iktidarda kalma oyununa göre yeniden tanımlayan bir pragmatist. Onun için en büyük hedef iktidarda kalmak. En büyük tehlike ise iktidarı kaybetmek. İşte görünür çelişkinin sırrı da burada. 2024 Mart seçimleri iktidardaki Erdoğan’ı bir azınlık partisi liderine dönüştürdü. 23 yıllık yıpranmışlık, çoğu kişi için Erdoğan iktidarının sonunun yaklaştığını haber veriyordu. İşte bu tablo içinde oyunun kurallarını yeniden belirmek gerekiyordu. 2023 yılı, ilkbahardan sonbahara, siyasette yumuşama-normalleşme anlatısıyla geçti. Erdoğan, ana muhalefeti “erken seçim talebi”nden vazgeçirdi. Kendi meşruiyetini de tartışılır olmaktan uzaklaştırdı. Ekim ayında, tabloyu değiştiren gelişmeler yaşandı. Aybaşında Devlet Bahçeli, herkesi şaşırtarak DEM Parti liderinin elini sıktı ve yeni süreci başlattı. Ertesi gün, 2 Ekim’de, İstanbul Cumhuriyet Başsavcılığı’na CHP’lilerin öfkesini çeken başsavcı atandı. Dün öğrendik ki; aynı ay, biri 2019’dan biri 2021’den gelen, yıllardır başsavcılıkta bekleyen iki dosya bir araya getirilerek İmamoğlu’nun tutuklanmasına giden yolsuzluk soruşturması başlatılmış. Aynı günlerde ise “kent uzlaşısı dosyası”nda da ilk adım atılmış. Ay sonuna gelindiğinde, 30 Ekim’de, Türkiye’nin en büyük ilçesi Esenyurt Belediye başkanının tutuklanmasıyla İmamoğlu’nun tutuklanmasına giden kapı açılmış. Kısacası iktidar, yerel seçimden 6 ay sonra, DEM ile normalleşirken CHP ile “anormal”in adımlarını atmaya başlamış. Erdoğan, 23 yıllık iktidarını hep bir tahterevalli siyasetinin üzerine kurdu. Kurduğu ittifakların karşısına hep “düşmanları”nı yerleştirdi. Siyasetin “ekim”i de bu açıdan yeni bir ittifakkarşıtlık tanımıydı. Elbette her iç politika aynı zamanda bir dış politikadır. ABD seçimleri yeni bir dünyayı haber veriyor. Trump, Ukrayna ve Suriye savaşlarını bitirmeye odaklanırken Avrupa’ya “Artık kendini savun” diyor. Trump’ın yeni dünya düzenine destek veren, savaşmak istemeyen Avrupa’ya “Sizi savunurum” diyen Ukrayna sınırında çatışmasızlık gücüne talip olan iktidarın; Suriye ve onunla bağlantılı olarak Kürt meselesinde tabloyu değiştirmesi gerekiyordu. Bu durum sadece yeni dünya düzenine onu eklemlemekle kalmayacaktı. Batı, yüzleştiği krizlerde ne kadar Türkiye’ye mecbur olursa içerideki baskı uygulamalarını da o kadar sessizlikle geçiştirecekti. İmamoğlu operasyonundan sonraki tabloya bakılırsa beklediği de gerçekleşmiş gibi görünüyor. Kısacası Erdoğan, mart ayında kaybettiği seçimden sonra, yeni dönem için bir ekim oyunu oynadı. Sonuçlarını bugün gördüğümüz oyun, Erdoğan’ın en güçlü iktidar alternatifini yargı eliyle tasfiye etti. DEM’i kendi yanında konumlandırmasa da CHP’nin siyaset sahasından uzaklaştırdı. Kürt siyasetini “makulleştirirken” CHP’yi düşmanlaştırıp kriminalleştirdi. Beş yıldır birlikte davranarak Erdoğan’ı sıkıştıran muhalefeti parça parça etti. Kısacası Yenikapı durağındaki çelişki, Erdoğan’ın iktidarda kalma ilkesinin kuralsızlığıyla açıklayıcı oluyor. Yenikapı Meydanı’nda Özgür Özel’in mesajının yuhlanması, Erdoğan’ın oyunlarının karşılık bulduğunu gösteriyor. Ancak... Dün, Ekrem İmamoğlu hakkında çifte karar verildi. Yolsuzluk dosyasından tutuklama çıkarken kayyumun kaderini belirleyen terör dosyasından serbest bırakıldı. Karar, belli ki pazarlık konusu oldu. İktidar içi klikler mi birbiriyle çarpıştı, kitleselleşmiş muhalefet ile iktidar mı yenişemedi, uluslararası sistem ya da ekonomi yönetimi mi devreye girdi bilinmez. Görünen şu ki: İmamoğlu’nun yargı eliyle safdışı edildiği ancak kayyum konusunda iktidarın geri adım attığı bir noktada şimdilik denge kuruldu. Elbette bugünkü denge, yarın kolayca bozulabilir görünüyor. Çelişkileri belirleyenler dünyanın uyumuna da karar verir.",https://www.cumhuriyet.com.tr/yazarlar/baris-terkoglu/yenikapi-duragindaki-ekim-celiskisi-2312403
Barış Terkoğlu,Naci Baba'nın bir çiftliği var,24 Şubat 2025 Pazartesi,"“Yozlaşma ilkelerin yozlaşmasından başlar” diyor Montesqueiu. Kapının kırılmasından sonrasını haber veriyor. Türkiye’nin son döneminde liyakat tartışmalarında başı üniversiteler çekiyor. Kamu kurumları mülakatla hak edeni elerken üniversiteler istediğini “adrese teslim ilanlar” ile koltuğa oturtuyor. Bu konu o kadar tepki çekti ki... Eski YÖK Başkanı Yekta Saraç döneminde adrese teslim kadro ilanlarını yasaklayan yönetmelik bile çıkarıldı. Gelgelelim devletin kadrolarını kendi çiftliğiymiş gibi dağıtan yöneticilerin tavrı değişmedi. İşte geçen perşembe günü bu kadrolardan birinin hikâyesini yazdım. Ankara Üniversitesi’nde adına adrese teslim kadro açılan D.T.K’nin referansı bizzat mevcut YÖK başkanıydı. Haliyle ortada “Kimi kime şikâyet edeceksin” durumu vardı. Bu seferki de farklı değil... Üstelik ülkenin en yüksek puanlı üniversitesinden. Yani Boğaziçi’nden. Biliyorsunuz, üniversitenin rektörü Naci İnci, “Yaptım oldu” yönetim anlayışıyla sık sık haber oluyor. Son olarak sadece okuldaki kafeteryanın kapatılmasını protesto ettiği için 20 öğrenciye uzaklaştırma cezası verildi. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Peki Boğaziçi’nin sembol hocalarını, protesto eden öğrencilerini, yıllarını okula vermiş mezunlarını kapıdan çeviren Naci İnci, kimleri nasıl okula alıyor? İşte bu sorunun yanıtını vermek için daha önce defalarca haber olmuş önümdeki mahkeme dosyasını açıyorum. Rektör Naci İnci, göreve geldiği yıl, “Veri Bilimi ve Yapay Zekâ Enstitüsü”nü kurdu. Adı afili enstitünün, okulda bu alanda çalışan hiçbir hocadan görüş alınmadan apar topar açılmasının amacı belliydi: Yeni kadrolar almak. Zira okulda zaten veri bilimi ve yapay zekâ üzerine çalışan bir merkez vardı. Hatta kamunun imkânlarıyla destekleniyordu. Nitekim enstitünün açılışı mahkemelik oldu. “Yeni kadrolar” dedik ya... İşte söylediğim karar onu resmen kanıtlıyor. Zira üniversite 24 Mayıs 2022’de söz konusu enstitü için bir ilana çıktı. İlanının “aranan nitelikler” bölümünde şu yazıyordu: “Yüksek kayıplı ve rastsal nanofotonik sistemlerin veri analizleri konusunda son 5 yılda uluslararası saygın dergilerdeki yayınları ile yetkinliğini kanıtlamış olmak”. Oysa nanofotoniğin yapay zekâ ile doğrudan ilgisi yoktu. Bu kadar da değil... Bilgisayar bilimlerinin alanına giren kadro için İngilizce fizik bölümü mezunu olma şartı getirilmişti. Böylece bilgisayarcıların başvurması da engellenmişti. (Diken, Ayşegül Kasap) Belli ki yine kadronun eşkali belliydi. Nitekim fizik bölümü mezunu olup söz konusu alanda çalışan, Naci İnci’nin de tez danışmanı olduğu bir öğrencisi vardı: B.G.! (Diken, Mehmet Baran Kılıç) Gelgelelim Naci İnci Boğaziçililerdeki aklı küçümsüyordu. Bu kadro gerçekten kadro mu yoksa Boğaziçi’ni kadro çiftliğine çevirecek bir ilan mı anlamak için tek bir yol vardı: Kadroya uyan birinin daha başvurması! Öyle de oldu. Fizik mezunu olan ancak yapay zekâ ve veri bilimi alanında çalışan Kaan Öztürk söz konusu kadroya başvurdu. Elbette Öztürk değil, Naci İnci’nin öğrencisi B.G. kadronun sahibi oldu. Olaydan mağdur olan Öztürk, kadro ilanına dava açtı. Öztürk, “Yüksek kayıplı ve rastsal nanofotonik sistemlerin veri analizleri” konusunun deneysel fiziğin son derece uzmanlaşmış bir alt dalı olduğunu, yapay zekâ üzerine açılmış bir kadroya katkı sağlamayacağını öne sürüyordu. Dosya bilirkişiye gitti. Uzman 3 profesör ilan için sonuç olarak şu kanaati bildirdi: “‘Yüksek kayıplı ve rastsal nanofotonik sistemlerin veri analizleri konusunda’ ibaresinin, kişiyi yahut belirli bir grubu, zümreyi tarif eder, keyfi, subjektif nitelikte olduğunun değerlendirildiği...”. İstanbul 4. İdare Mahkemesi 29 Aralık 2023’te oybirliğiyle Kaan Öztürk’ün haklı olduğuna karar verdi. Söz konusu atamayı iptal etti. Naci İnci dosyayı istinaf mahkemesine götürdü. 13 Mayıs 2024’te orada da oybirliğiyle kaybetti. Yargı, en eleştirildiği haliyle bile, Naci İnci’nin Boğaziçi’nde verdiği kadro ilanlarını “eş dost ataması” olarak gördüğünü söylüyordu. Gelgelelim kim dinler mahkemeyi! Naci İnci, davayı kazanan Kaan Öztürk’ü kadroya atamadı. Üstüne üstlük, öğrencisi B.G. açıkta kalmasın diye onu “rektör danışmanı” yaptı. Ardından kendisinin de hocalık yaptığı fizik bölümüne B.G. için “kadro tavsiyesi”nde bulundu. Eşkal yine B.G’ye uyduruldu: “(...) nanofotonik ve nanoplazmonik alanlarında SCIE tarafından taranan Q1 kategorisindeki dergilerde yayını olmak.” Nitekim aynı özellikler için bir de doçent kadrosu açılıp B.G. doçent olarak da atandı. (Politik Yol, Mehmet Baran Kılıç) Bugün üniversitenin resmi sitesine girildiğinde B.G. aynı anda iki kadroda birden görülüyor: Fizik bölümünde doçent ve rektörlükte danışman. Türkiye’nin dünya sıralamasında önde bulunan az sayıdaki üniversitesinden biri Boğaziçi. Ömrünü bu üniversiteye vermiş hocalar, sınavla kazanmış öğrenciler, kimliğini taşıyan mezunlar sadece rektöre karşı çıktığı için kapısından giremiyor. Gelgelelim, Naci İnci’nin tezinin danışmanı olduğu öğrencisine isme özel kadro açılıyor, mahkeme bunu tespit ediyor, buna rağmen başka bir yolla öğretim üyesi, doçent, rektör danışmanı yapılıyor. Sonra da soruyoruz: Çocuklarımız “okusam da birinin adamı olmadan yükselemem” diyerek neden ülkeyi terk ediyor? Devletin Boğaziçi Üniversitesi bile şahıs çiftliği gibi yönetildikten sonra artık hangi bilimden, hangi üniversiteden, hangi liyakatten bahsedeceksiniz? Emek verdiğimiz, büyüttüğümüz her şey gibi o kurumlar da zaten vatanın kendisi değil mi? İlkeler yıkıldı, kapı açıldı. Sonrası kartopu gibi büyüyerek üstümüze çığ olup düştü.",https://www.cumhuriyet.com.tr/yazarlar/baris-terkoglu/naci-babanin-bir-ciftligi-var-2303014
Barış Terkoğlu,Balyoz kararındaki ‘İBB cuntası’,14 Nisan 2025 Pazartesi,"Tarih tekerrür etmiyor. Tarihi hep aynı oyunu oynayanlar tekerrür ettiriyor. Ne zaman çözüm süreci gündeme gelse aynı hikâye. İktidar her toplantısında vesayet masalı anlatıyor. Ardından askeriyle, siyasetçisiyle, gazetecisiyle bir grup Atatürkçü hapse atılıyor. Operasyon, ameliyat masasına yatırılacakları, aynı masalın kahramanlarından seçiyor. Dün Onlar TV’den Türkiye’ye duyurmak gazeteci olarak bana düştü: Balyoz kumpas davasında dosyası ayrılan 6 asker hakkında verilen hapis cezaları Yargıtay 3. Ceza Dairesi tarafından onandı. Üstelik 20 Mart’ta. Yani tam da Türkiye’nin İBB operasyonuyla ayağa kalktığı gün. Haliyle kimse olayı da detayları da fark etmedi. Nereden çıktı bu diyeceksiniz? Önce bilmeyenlere hatırlatayım. 5-7 Mart 2003 tarihinde 1. Ordu Komutanlığı’nda bir seminer gerçekleşti. SeminerdeTürkiye’nin saldırıya maruz kalması durumunda askerin nasıl savunma yapacağını konuşuluyordu. Seminer, aslında tüm orduların oynadığı bir savaş senaryosuydu. O dönem Çetin Doğan’ın başında olduğu askerler de böyle görüyordu ki tüm seminerin ses kayıtları kendi inisiyatifleriyle alındı. Yazışmaları da kurallara uygun yapıldı. Gelgelelim... Aradan 7 yıl geçti. FETÖ’nün “aynı menzile yürüdüğü” iktidar ile TSK’deki Atatürkçü kadroları tasfiye dönemiydi. Çetin Doğan seminerden birkaç ay sonra emekli olmuştu ama nafile... 7 yıl önceki seminerin “canlı bir darbe planı” gibi ele alınması, Balyoz kumpas çuvalına, üzerine çarpı atılmış askerlerin doldurulması başladı. Seminerin devamı olduğu iddiasıyla CD’ler, hard diskler, listeler icat ettiler. FETÖ’nün Taraf gazetesinde “bavulla” manşet yaptılar. Ardından yüzlerce askeri, darbe hazırlığı yaptığı kumpasıyla hapse attılar. Bir savaş gecesinden bile daha kanlı: 11 Şubat 2011 günü 163 subay hakkında yakalama kararı çıkardılar. Bir yıl sonra da 325 askeri ömürlük cezaya mahkûm ettiler. 273’ünün cezası onandı. Derken... İttifakın bozulması davanın da kaderini değiştirdi. Erdoğan ile Gülen birbirine girince dönemin davalarının defteri yeniden açıldı. Delillerinin sahte olduğu binlerce olguyla kanıtlanan Balyoz’da da yeniden yargılama kararı çıktı. Yeniden görülen davada İstanbul Anadolu 4. Ağır Ceza Mahkemesi tüm sanıkları beraat ettirdi ama... Yargıtay, “hayır” dedi. Herkesin beraatını onarken Çetin Doğan’ın da aralarında olduğu 7 askerin “suç için anlaşma”dan ceza almasını istedi. Yargıtay, davanın bir kumpas olduğunu, FETÖ’nün delil üreterek yüzlerce askeri tasfiye ettiğini kabul ediyordu. Ama 5-7 Mart 2003’teki seminerin de suç işlemek için gerçekleştirildiğini söylüyordu. Geçen yıl, İstanbul 4. Ağır Ceza Mahkemesi; Çetin Doğan’a 6 yıl 8 ay, Behzat Balta’ya 5 yıl 10 ay, Mehmet Kaya Varol ve İhsan Balabanlı’ya 5 yıl 5 ay, Erdal Akyazan ve Emin Küçükkılıç’a 5 yıl hapis cezası verdi. Bu arada Metin Yavuz Yalçın yaşamını yitirdiği için davası düşmüştü. 20 Mart’ta, Balyoz kumpas davasında, Yargıtay 3. Ceza Dairesi, hayatta kalan 6 asker için cezaları onadı. Türkiye CHP operasyonlarıyla çözüm sürecini konuşurken buna 20 Mart itibarıyla Atatürkçü askerlere verilen hapis cezası eklendi. Kararı öğrendikten sonra önce Çetin Doğan’ı aradım. Haberi vardı. Balyoz kumpas davasında uzun süre hapis yattığı için, verilen cezanın bir kısmı için mahsuplaşma yaşanacağını anlattı. 28 Şubat dosyası kapsamında sağlık raporlarıyla cezasının infazı kaldırıldığı için bunun etkisinin ne olacağını bilemiyordu. Ama anlattığına göre önümüzdeki günlerde infazın kalan kısmı için hapse girme tehlikesi vardı. Tıpkı ceza verilen diğer askerler gibi... Davanın avukatı Hüseyin Ersöz ile de konuştum. Yargıtay kararının İstanbul Anadolu 4. Ağır Ceza Mahkemesi’ne gönderilmesi ve bu mahkemenin infazın gerçekleştirilmesi için adım atmasının ardından sürecin başlayacağını anlattı. Bundan sonrası için hukuki mücadelelerinin devam ettiğini, Yargıtay Ceza Genel Kurulu’na kararın bozulması için itiraz ettiklerini de söyledi. Tüm yaşananlardan sonra Yargıtay 3. Ceza Dairesi’nin onama kararını bir daha açtım. Sanıklara atfedilen “suç için anlaşma” suçundaki suç şöyle ifade ediliyordu: “Demokratik bir toplumda kabullenilmesi ve katlanılması mümkün olmayan ve TSK’nin görev, yetki ve sorumlulukları ile bağdaşmayan, doğrudan hükümeti cebren ıskata yönelen içerikte konuştukları...” Yargıtay 3. Ceza Dairesi, sanıkların bu suçu işlemek için bir araya gelip konuştuklarını iddia ediyor ama işlemediklerini de kabul ediyordu. Peki Yargıtay’a göre, 2003’te işlemeyi planladıkları suç neydi? Karardan aktarayım: “İktidardaki AK Parti hükümeti yerine Milli Mutabakat Hükümeti kurmak, somut yer ve isim belirtilmek suretiyle İstanbul Büyükşehir ve diğer il ve ilçe belediye başkanlıklarına atamalar yapmak, gözaltılar ve tutuklamalar gerçekleştirmek...” Yargıtay’a göre, sadece hükümeti devirmek değil, seçilmiş İstanbul Büyükşehir ve ilçe belediye başkanlarını tutuklamak ve onların yerine yönetici atamak da “cunta faaliyeti”ydi! Atatürkçü askerler, yapmadıkları ama düşündükleri iddiasıyla hapse girerken kararın yazıldığı saatlerde “suç” diye yazılan şey, 2003’te değil ama bugün gerçekleşmişti! Erdoğan’ın bir güç ile ittifak kurarken bir başkasına vurmak, bir gruba açılım yaparken öbürünün üstüne hapishane kapılarını kapatmak projesi; bu kez Balyoz kumpas davası sanıklarının üzerinde kendisini gösterdi. Ancak İmamoğlu gözaltındayken yazılan karardaki ifadeler de dikkat çekti. Tarihte yaşananları tekrardan, oyunları bozanlar kurtaracak.",https://www.cumhuriyet.com.tr/yazarlar/baris-terkoglu/balyoz-kararindaki-ibb-cuntasi-2318495
Barış Terkoğlu,Kirli çarkın sahiplerinin takı kuyruğu,17 Mart 2025 Pazartesi,"Sınır yalnız ülkeleri ayırmaz. İnsanların da devletlerin de düzenlerin de kendilerini ayıran sınırları vardır. Otobüse biniyorum. Küçücük çocukların elinde telefon. Bahis oynuyorlar. Kafede işsiz oturanlar. Bakıyorum bahis oynuyorlar. Türkiye üretimsizleştikçe, plansızlaştıkça, işsizleştikçe, yoksullaştıkça sosyolojisi de çöküyor. Alınteri yerini kolay yoldan zengin olma arzusuna terk ediyor. Cebindeki üç beş kuruşla hayal satın alanların parası baronların cebinde birikiyor. Yoksullar yoksulluklarının dibine vururken toplanan milyarlar, alengirli işlemlerle sisteme dahil ediliyor. İşte son dönemde yapılan bahis operasyonlarının özeti bu. Önümde gazetemizin yazarı Murat Ağırel’in Kirli Çark kitabı duruyor. Uyuşturucudan sonra en büyük kirli para hacmine kavuşmuş bu yapının büyüklüğünü tam olarak bilemiyoruz. Murat’ın kitabında var, geçen yıl, İçişleri Bakanlığı sadece üç buçuk ayda 3 bine yakın operasyonda 7 buçuk milyar liralık varlığa el koymuş. Kıbrıs’ta sadece bir operasyonda merdiven altı bir site üzerinden 13 milyar liralık para trafiğine ulaşılmış. Haliyle, sanal bahis demek, ülke boyutunu aşan dev bir ekonomi demek. Devletin resmi rakamlarına göre yasadışı bahisten Türkiye’de yılda 50 milyar dolar dönüyor. Yasal bahis ise 6 milyar dolar. Otobid ile zahmetsiz satış. Otobid Fiyatı Gör Ben tam Murat’ın kitabını okurken haber bültenleri Pozitifbank, Payfix ve Flash TV’nin sahibi Erkan Kork’un yasadışı bahisten gözaltına alındığını ve mal varlığına el konulduğunu haber veriyordu. Bu yapıyı da Murat Ağırel yazmıştı. Dosyayı ilgilendiren MASAK raporunu okumuş, onunla bir kafede buluşmuş, sorularını sormuştu. Biliyorum, çoğunuz bu akışı anlamakta çok zorlanıyor. Oldukça teknik bir mesele. Ama şunu biliyorsunuz. Günümüzde bankacılık sistemleri neredeyse tamamen dijital bir hal aldı. Artık tek tuşla milyonlar oradan oraya iletilebiliyor. Bu da kapısında güvenlik bekleyen eski sistem bankalara alternatiflerin doğmasına neden oluyor. Payfix de bunlardan biri. Özünde mobil Dijital Ödeme Hesabı. Mesele sanal bahis parasının bir yerden bir yere taşınması olunca, devreye gizlenmiş dijital işlemler girince... İşte Erkan Kork’un Payfix sistemi bununla suçlanıyor. Ağırel’in anlattığına göre Payfix üzerinden on milyarlarca liralık akış sağlanmış. MASAK, incelediği 211 bin 109 Payfix cüzdanından 120 bin 169’unun para dolaştırmakta kullanılan “muhtemel oyuncu” hesabı olduğunu görmüş. “Yatırım hesabı” kriterine uyan 2 bin 401 adet Payfix cüzdan hesabı olduğu tespiti yapılmış. Karaparanın oradan oraya aktarılarak dolaştırılmasıyla izinin kaybettirildiği bir sistemde, paranın oyuncu hesaplarından yatırım hesaplarına aktığı görülmüş. Sonuç olarak Erkan Kork’un hesabında milyarlarca liranın biriktiği tespiti yapılmış. Ağırel, bir gün içerisinde Payfix üzerinden 2 milyar 300 milyon liralık işlem yapıldığını anlatıyor. Nitekim Kork’un şirketlerinin yanısıra, 6 milyar 900 milyon liralık mal varlığına da el konmuş. Sadece bu kadar değil... El konan bir de Pozitifbank var. Söz konusu banka da bu para akışının anakarası olmakla suçlanıyor. Pozitifbank’ın büyük hissedarı da zaten Payfix. Nitekim dün Timur Soykan bankayla ilgili kritik bir detayı ortaya çıkardı. BDDK Başkan Yardımcısı Mustafa Aydın’ın düğününe bankaları davet edip takı kuyruğu oluşturmasını Soykan daha önce gündeme getirmişti. İşte o kuyrukta, Aydın’a “düğün hediyesi” verenler arasında meğer Erkan Kork da varmış. Böylece çürümenin istikrarını gördük... Devlet, bankalar üzerinden tuhaflıklar yapılmasın diye BDDK diye bir oluşum yaratmıştı. Bankaları denetliyor, parasal ilişkilerin normalleşmesini sağlıyordu. Çalışanlarını bankalar üzerinden yasadışı işler olmaması için uyanık tutmaya çalışıyordu. Öyle ki BDDK uzmanları bankalara denetime gittiğinde hediye ajanda bile almamaya çalışıyordu. Gelgelelim, 2017 yılında FETÖ’den, bugün yasadışı bahisten gözaltına alınan, hakkında karapara trafiğine dair devlet kurumlarının rapor yazdığı Erkan Kork, BDDK başkan yardımcısına düğün takısı iliştiriyor. Bu da bakanların, milletvekillerinin, bürokratların önünde gerçekleşiyor. Sonra da “Bunca tuhaflık olurken sistem nasıl alarm vermedi” diye soruyoruz. Oysa devlet kendisini ayıran çizgilerini kaybedince, kirli paranın düzeni fethetmesi kaçınılmaz. Olansa otobüste giderken elindeki üç kuruşu kumara yatıran çocuklara oluyor. Sınırların çizgisini alınteri çizdiği gün paramız da varlığımız da temiz olacak.",https://www.cumhuriyet.com.tr/yazarlar/baris-terkoglu/kirli-carkin-sahiplerinin-taki-kuyrugu-2310033
Barış Terkoğlu,Kartalkaya dosyasından gelen koku,10 Şubat 2025 Pazartesi,"Esaret yalnız bilekte kelepçeyle olmaz. İnsan günahlarıyla da esir düşer. Geçen hafta Hatay’daydım. Her şey bir yıl önce bıraktığımız gibi duruyordu. Ev yapılır, yol asfaltlanır, hayat kurulur. Ancak en büyük şikâyet adaletsizlikti. Evlerin yıkılmasına neden olanlar halen güçlüydü. “Hesap soracağız” lafları yerini uzayan duruşmalara bırakmıştı. Sorumlu müteahhitler için hayat inşaatlarla devam ediyordu. Aslında sürpriz değil. Tren kazalarında hesap soramadık, madenler mezar olurken hesap soramadık. Depremde hesap soramadık. Hesap soramama bir düzen oldu. Şimdi Kartalkaya’da sürüyor. Ne demek mi istiyorum? Kartalkaya yangınından sonra olanları görüyorsunuz. Yargıda yine bir tuhaflık başladı. “Ucu nereye dokunursa dokunsun” denildi ama ucuna bir türlü dokunulamıyor. Bakanlığı ve il özel idaresini işaret eden bilirkişi raporu yeniden yazdırılıyor. Dokunulmazlara yine dokunulmuyor. İşte tam da biz bunu konuşurken bir uyarıyla karşılaştım. Yargı işlerini bilen kaynağım “Nasıl dokunsun” diye başladı söze. Soruşturması beklenen ismin tepesinde Demokles’in kılıcının sallandığını anlattı. DEVLETİN KAYITLARINDAKİ DOSYA Malum, “Türkiye şartlarında gazetecilik” yapıyoruz. İsmini yazmayacağım. Ancak öğrendiğime göre Kartalkaya faciası soruşturmasında etkili olması beklenen o yargı mensubu hakkında bir FETÖ dosyası vardı. Bu dosya, 15 Temmuz’un ardından, FETÖ ile mücadelede öne çıkmış AKP’li bir siyasetçiye, yargının içindeki isimler tarafından iletilmişti. Bu köşeyi takip edenler hatırlayacaktır. Defalarca yazdım. HSK kararlarını yayımladım. Kritik davalarda görev alan yargı mensuplarının önemli kısmının üzerindeki gölgeyi gösterdim. Ne zaman istenmeyen bir karar verseler, ne zaman beklenenin dışına çıksalar bu gölge görünür hale geliyordu. Yandaş medyada arşivleri, geçmişlerindeki lekeler yayımlanıyordu. Üniversite yıllarında kaldıkları evden, evliliklerine kadar... Bir yerlerde bekletilen dosyaları kamuoyunun önüne sunuluyordu. Belli ki bu dosyalar, birileri tarafından, hâkim ve savcıları kontrol altında tutmak için kullanılıyordu. Elbette Bolu’daki hikâyeyi de teyit etmek gerekiyordu. Ben de o dosyanın yollandığını öğrendiğim, FETÖ ile mücadelesiyle öne çıkmış AKP’li siyasetçiyi aradım. Söylenen hikâyeyi doğruladı. En önemlisi “Gelen o dosyayı devletin kayıtlarına geçirdim” dedi. Aktardığına göre devletin ilgili birimlerine o dosyayı bütün detaylarıyla sunmuştu. İSİM İSİM DETAYLAR Peki o dosyada ne yazıyordu? Görenlerle konuştum. Detayları şöyle söyleyeyim: Söz konusu yargı mensubunun 17 Aralık öncesinde FETÖ ile iltisaklı olduğu, adliyede FETÖ ile organize çalıştığı, örgütün önemli isimlerini adliyede kritik görevlere getirdiği, o dönem görev yaptığı adliyede personel abisine ve personel ablasına referans olduğu, adliyede Zaman gazetesi alımından sohbet toplantılarına kadar onun koruması altında gerçekleştirildiği, adliyede hâkim ve savcılar hakkında bilgi toplayarak örgüte sunulmasına imkân sağladığı, eşinin FETÖ evlerinde yetiştiği ve iki yıl ablalık yaptığı... Çok detaylı bilgiler ilginç bir yere bağlanıyordu. Söz konusu yargı mensubu 17 Aralık sonrası FETÖ ile yolunu ayırdığını söylüyordu. Bu şekilde tasfiyeden kurtulmuştu. Eşi de kendisi de artık başka bir cemaatin toplantılarına katılıyor, o cemaate bağlandığını söylüyordu. Dosyadaki bilgilere göre, FETÖ ile yollarını ayrıldığını söylemesine rağmen, bir zamanlar birlikte çalıştığı isimlerin FETÖ soruşturmalarını takip ediyor, onların kurtulması için çabalıyordu. Dosyada olay olay, isim isim, bağlantılar anlatılıyordu. ARABA SATIM DOSYASI Dahası... Söz konusu isimle ilgili yaşananlar bununla da sınırlı değildi. Başsavcı olduğu ilde araba alım-satım işine karışmıştı. Bu ticari dedikodular çoğalınca hizmet süresi dolmadan HSK tarafından yüksek yargıda kızak bir göreve çekilmişti. Sonrasında yeniden Bolu’da görevlendirilmişti. Şimdi Kartalkaya’daki faciadan hesap sorması beklenen adliyede kritik bir görevdeydi. Gelgelelim, başının üzerinde sallanan dosyalar nedeniyle kıpırdayamaz haldeydi. Nitekim Kartalkaya soruşturması sorumlulara doğru bir türlü gitmiyor, dosyadan kötü kokular geliyordu. Faciadan faciaya koşuyoruz. Her seferinde “Yargılayacağız” diye başlıyoruz. Gelgelelim, hesap sormasını beklediklerimiz, günahları sebebiyle esir düşmüş halde. Soma’ya, Çorlu’ya, Maraş’a bakın; Kartalkaya’nın nereye gittiğini görün. Hesap sorma iradesini teslim ettiklerimizden hesap sorduğumuz gün, kısa çöp uzun çöpten hakkını alacak.",https://www.cumhuriyet.com.tr/yazarlar/baris-terkoglu/kartalkaya-dosyasindan-gelen-koku-2298036
Barış Terkoğlu,Kimi kime şikâyet edeceksin!,20 Şubat 2025 Perşembe,"Et çürüyor, ot çürüyor, su çürüyor. Sana değmez sanırsın ama kaybeden insan da çürüyor. Pazartesi günü kamuda kayırmacılık konusunu yazdım. Mülakatların nasıl göstermelik yapıldığını, teşkilat ricasıyla nasıl kadro alındığını, liyakatın yerine nasıl adamcılığın geçtiğini yaşayanların ağzından anlattım. Ardından, tanıdık tanımadık bir dizi insan hikayesini yolladı. Önümdeki dosya ise ""kimi kime şikâyet ediyorsun"" türünden. Şöyle anlatayım… Gazeteciliğim üniversitelerin adrese teslim ilanlarını yazmakla geçti. Gencecik çocuklara ders verecek kurumlar öyle haldeydi ki… Utanmasalar ilanlarda almak istedikleri adayın boyunu-kilosunu duyuracaklardı. Hakkını teslim etmem lazım. Yıllar önce bu konudaki bir haberimin ardından telefonum çaldı. Arayan eski YÖK Başkanı Yekta Saraç’ın basın müşaviri idi. Telefonda tartışacağız sandım. Aksi oldu. YÖK Başkanı’nın da bu ilanlardan rahatsız olduğunu, ne yapsa engelleyemediğini söyledi. Haberim için de teşekkür etti. Nitekim haberdeki kadro ilanı iptal edildi. Gelgelelim ilanlar aynı mantıkla sürüp gitti. Daha sonra YÖK Başkanı’nın bu ilanlardan rahatsızlığı Hükümet medyasına da yansıdı. Nitekim, Saraç döneminde, yönetmeliğe ""İlana başvuru koşulu olarak adayların lisansüstü tez veya uzmanlık tezi adlarının bir kısmı veya tamamı yazılamayacağı gibi ilanda sadece belirli bir adayı tanımlayan özel şartlara da yer verilemez"" ibaresi eklendi. Saraç, bu konuda röportaj da vererek ""adrese teslim kadro ilanı vermeyin"" çağrısı yaptı. Her şey çözüldü mü derseniz ""anlatacaklarımı bekleyin"" derim… Önümdeki şikâyet, hem Cumhurbaşkanlığı’na (CİMER) hem de YÖK’e yapılmış. 31 Aralık 2024’te, Resmî Gazete’de yayınlanan kadro ilanı konusunda uyarıyor. İlan, ""Mülkiye"" olarak andığımız Ankara Üniversitesi Siyasal Bilgiler Fakültesi’ne alınacak bir öğretim üyesinin özelliklerini anlatıyor. İlanda aranan özelliği aktarayım: “İktisat Anabilim Dalı İktisat Tarihi Bilim dalında doktora yapmış olmak. Osmanlı ekonomisinde üretim, tüketim ve vergilendirme üzerine çalışmaları olmak.” Adeta kazanacak kişinin eşkalinin olduğu bu ilan 10 Ocak’ta üniversitedeki bir hoca tarafından şikâyet edilmiş. Nitekim, öğrendiğime göre, kadroya sadece iki başvuru olmuş. Bir tanesi zaten yukarıdaki koşulu sağlamadığı için ""baştan elenecek""miş. D.T.K. isimli öteki aday ise ilanın asıl sahibi olarak görünüyormuş. Zira belirtilen bölümde doktora yapmış olmasının yanısıra, tezinin konusu da cuk diye oturuyormuş: ""Osmanlı İmparatorluğu’nda alkollü içeceklerin (Arak ve şarap) üretimi, ticareti ve tüketimi: 1792-1839 İstanbul örneği"". Sanırım anlaşıldı. Mülkiye bir ilan veriyor. İlan D.T.K.’ye özel. Ve YÖK’e şikâyet ediliyor. Ama neden D.T.K. sorusu henüz yanıt bulmadı. İşte şimdi onu anlatacağım… Üniversitelerde kadro ataması şöyle gerçekleşiyor: Önce rektörlük, bölümlerden fakülte dekanlıkları aracılığıyla kadro ihtiyaç ve taleplerini istiyor. Sonra bölümler, kadro taleplerini listeleyip dekanlığa bildiriyor, dekanlık da rektörlüğe aktarıyor. Yönetim kurulundan geçen kadro talepleri YÖK’e gönderiliyor. YÖK onaylayınca ilan veriliyor. Kısacası aşağıdan yukarıya bir süreç söz konusu… Fakat D.T.K. atamasında süreç tersine işlemiş. Üniversite kaynaklarının verdiği bilgiye göre, rektörlük kendisine YÖK’ten gelen rica üzerine bir kadro açılması tavsiyesinde bulunmuş. Öyle ki yazışmalar yapılırken bölüm başkanlığı atlandığı için yeniden yazışma yapılmak zorunda kalınmış. Böylece talebin yukarıdan geldiği, ihtiyaçtan değil hatırdan kadro yaratıldığı herkesçe anlaşılmış. Peki YÖK neden D.T.K.’nın kadrosu olsun istiyor? İşte bu da D.T.K.’nın doktora tezinden anlaşılıyor. D.T.K.’nın tez jürisinde YÖK Başkanı Erol Özvar var. Sadece bu kadar değil, D.T.K. Özvar ile yakın bir ilişkisi olduğunu söyleyerek tezinde Özvar’a teşekkür de etmiş. Bu da tezde okunuyor. Özetle D.T.K.’nın ""referansı"" sağlammış! Kısacası… Binlerce insan kadro beklerken; YÖK Başkanı’nın tez jürisine girdiği, yakın ilişkisinin olduğu akademisyen adayına, YÖK’ten ricayla Mülkiye’de adrese teslim kadro ilanı açılıyor. Farkına varanlar olayı YÖK’e ve Cumhurbaşkanlığı’na şikâyet ediyor da… Durum tam olarak ""kimi kime şikâyet edeceksin"" durumu! Öyle ya eski Marmara Rektörü olan YÖK Başkanı da Ankara Üniversitesi rektörü de koltuğunu ""Cumhurbaşkanımızın tensiplerine"" borçlu! Liyakat, kayırmacılık, adamını tutma, mülakat usulsüzlükleri vs. vs… Elbette bir ayağı bizim azgelişmişliğimizde olsa da sorunun önemli bir kısmı da iktidar ve onun yönetme biçimiyle ilgili. ""Artık iş bulamam"", ""artık kadro alamam"" diye başlayan ""artık nitelikli eğitim alamam"", ""artık güvenceli olamam"" diye devam eden süreç adım adım Türkiye’nin beyin gücünün kaybına neden oluyor. Ülke, despotik politikalarla birleşmiş kayırmacılık sebebiyle, geleceğini başka topraklarda arayan torpilsiz birikimlilerin göçünü yaşıyor. Göstermelik yönetmelikler de hiçbir işe yaramıyor. Hayatın kendisini ancak çürümenin yıkımından yaşam çıkaranlar kurtarabilir.",https://www.cumhuriyet.com.tr/yazarlar/baris-terkoglu/kimi-kime-sikayet-edeceksin-2301637
Barış Terkoğlu,Adalet için izin,30 Ocak 2025 Perşembe,"Adalet bir yağmur gibi başımıza yağmıyor. Dava dava, mahkeme mahkeme, savunma savunma mücadeleyle kazanılıyor. İki gündür, beş gazeteci arkadaşımıza yapılan zorbalık nedeniyle adliyedeyiz. Barış Pehlivan’ı, Seda Selek’i, Serhan Asker’i, Suat Toktaş’ı, Kürşad Oğuz’u; ahtapotun kollarından almaya çalıştık. Haliyle bugün adaleti yazmanın değil onun için mücadele etmenin zamanı. Bir yazı izin istiyorum. Pazartesi günü görüşmek üzere.",https://www.cumhuriyet.com.tr/yazarlar/baris-terkoglu/adalet-icin-izin-2294312
Barış Terkoğlu,Neee Hakan Şükür FETÖ’cü müymüş!,13 Şubat 2025 Perşembe,"Bion’un çocuk ile kurbağa hikâyesi gibi. Çocuk şaka için taş atıyor ama kurbağa şakadan değil gerçekten ölüyor. Şu ara, stand-up dedikleri “ayaküstü komedi”nin yeni temsilcileri çok popüler. Politika riskli ama mizah bu. Vurup kaçıyor. Komedyen Özgür Turhan’ın sahnedeki Hakan Şükür esprisi günümüzü özetliyor: “FETÖ’cü bir arkadaşıma 17-25 Aralık sonrası FETÖ şakası yapayım dedim. Hakan Şükür şakası yaptım. ‘Neee Hakan Şükür FETÖ’cü müymüş’ dedi. Hakan Şükür Fethullah’dan önce bile FETÖ’cüydü. Adamın nikâh şahidi Fethullah Gülen. Nikâhı kıyanı söyleyemiyoruz!” İzleyenlere kahkaha attıran espri, Türkiye’deki durumun abukluğunu özetliyor. Öyle ironik ki... Şaka sanmayın gerçek: Adalet Bakanlığı “Hakan Şükür yasası” denilen bir yasa hazırlıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Nedir bu “Hakan Şükür yasası” derseniz... Biliyorsunuz Hakan Şükür yıllarca Galatasaray’da oynadı, Milli Takım’da goller attı. Bir özelliği daha vardı: Fethullahçılık. Bağını hiç de saklamıyordu. Gülen’i ziyaret ediyor, futbol dünyasını FETÖ’cülerle buluşturuyor, onların propagandasını yapıyordu. Elbette “Aynı menzile yürüyoruz” dediği AKP de onu “örnek futbolcu” olarak vitrine koyuyordu. Futbol sonrası devlet kanalı TRT’de iyi bir maaşla yorumculuğa başlaması yetmedi. 2011’de Fethullah kontenjanından AKP’de milletvekili oldu. Derken... AKP-Gülen kavgasının resmen başlamasından bir gün önce, 16 Aralık 2013’te, partiden istifa etti. İktidara karşı FETÖ’nün safını seçen, AKP ile kanlı bıçaklı Şükür, ABD’ye yerleşti. Hakkında yakalama kararı çıktı. Halen Emniyet’in sitesinde “arananlar” listesinde yer alıyor. Daha önce devletin Şükür’e verdiği madalyalar geri alındı. Malvarlığına el kondu. Kulübü Galatasaray’dan ihraç edildi. Adı Milli Takım ve Galatasaray arşivlerinden silindi. Geride Özgür Turhan’ın esprisini yaptığı, Erdoğan’ın nikâh memuru Gülen’in nikâh şahidi olduğu fotoğraf “bir eski Türkiye anısı” olarak kaldı. Meğer Şükür’ün zikzaklı yaşamöyküsü yargının da kafasını karıştırmış. Şöyle anlatayım... Hakan Şükür’ün devletin resmi kayıtlarında FETÖ’cü olarak kabul edilmesi bazı vatandaşları amiyane tabirle “gaza getirdi”. Sosyal medyada, başta “FETÖ’cü” ve “terörist” olmak üzere, Hakan Şükür’e çeşitli hakaret ifadeleri yazdılar. Ama hesap etmedikleri bir şey vardı. Hakan Şükür Türkiye’ye gelse onu muhtemelen bir daha içeriden çıkarmayacak yargının, Hakan Şükür’e diyelim 50 lira yollayanı “örgüte yardım”dan hapse atacak yargının, Şükür’ü öveni “örgüt propagandası”ndan tutuklayacak yargının beklenmedik tavrı... Hakan Şükür, kendisine edilen hakaretlere karşı harekete geçmeye karar verdi. ABD’de Teksas eyaletinde bulunan bir noterden Türkiye’deki bir avukata vekalet verdi. Avukat tespit edilebildiği kadarıyla binin üzerinde hakaret şikâyetinde bulundu. İşte ilginç gelişme bundan sonra başladı. Kararlar önümde duruyor. Bakırköy 2. Asliye Hukuk Mahkemesi, 17. Asliye Hukuk Mahkemesi, 6. Asliye Hukuk Mahkemesi, 8. Asliye Hukuk Mahkemesi, 14. Asliye Hukuk Mahkemesi... Mahkemeler, Şükür lehine değişik miktarlarda tazminat kararı vermiş. Şükür’e hakaret edenlerin Şükür’e tazminat ödemesini istemiş. Aslında kararlardan kamuoyunun haberi yoktu. Ancak iktidara yakın avukat Burak Bekiroğlu, Hakan Şükür lehine karar veren hâkimler hakkında HSK’ye bir başvuru yaptı. Şükür lehine tazminat kararı veren hâkimlerin “terörizmin finansmanı” suçundan soruşturma açılmasını, bu süreçte açığa alınmalarını, haklarında ihraç kararı verilmesini talep etti. İşte bu başvuru Adalet Bakanlığı’nı karıştırdı. Nasıl karıştırmasın? Türkiye her gün belediyelere, gazetecilere, vatandaşlara yapılan terör operasyonlarını konuşuyordu. Atılan bir tweet, yapılan bir yardım ya da yazılan bir yazıdaki cümle terör bağlantısıyla hapse atılmaya yetiyordu. Ancak aynı yargı “terörist” diye aradığı Hakan Şükür lehine tazminat kararı veriyordu. Bu yüzden de yargıçların terör suçundan yargılanması isteniyordu. Bakanlık koridorlarında bu işe nasıl çözüm buluruz arayışı başladı. Türk yargısının kendi kendisini düşürdüğü tuhaf halden çıkış için hukukçulardan görüş alındı. Aslında daha önce bir savcı, “Konsolosluktan çıkarılmayan vekâlet geçersizdir” içtihadında bulunarak dosyayı kapatmış, kendince bir çözüm bulmuştu. Gelgelelim ortada Şükür lehine verilmiş kararlar vardı. Yarın başkaları da olabilirdi. Bunun için kanunda yer alan “Dava ehliyeti olan herkes, davasını kendisi veya tayin ettiği vekil aracılığıyla açabilir veya takip edebilir” hükmüne bir ek yapılmasına karar verildi: “Ancak hakkında yakalama emri verilen veya kaçaklık kararı bulunan kişiler, davasını bizzat açıp takip etmek zorundadır.” Hakan Şükür gibi kaçak isimler Türkiye’ye gelip dava açamayacakları için firarilere hakaret etmek de böylece serbest hale gelecek. Elbette kanun Hakan Şükür’ün bir zamanlar sıralarında oturduğu AKP’li vekillerin teklifiyle Hakan Şükür’ün maaş aldığı Meclis’ten geçecek. Benim merak ettiğim ise avukat Bekiroğlu’nun şikâyet ettiği hâkimler hakkında ne karar verileceği. Kimse kimseye hakaret etmesin elbette. Söylemek istediğim: Yargı, yargıçların da yargılandığı bir Hakan Şükür paradoksu yarattı. Ayaküstü komedideki gibi “Neee Hakan Şükür FETÖ’cü müymüş”diyen Adalet Bakanlığı ise çözümü “Hakan Şükür yasası” pansumanında buldu. Bylock kullananlara küfretseniz, karşınızda “Kardeşimle düzgün konuş” diyecek adalet bakanı bulacağınız ülkenin yaşadığı adaletsizlik krizi ise kaldığı yerden devam ediyor. Nasıl etmesin? O nikâhı kıyanın adını hâlâ söyleyemiyoruz! Adalet üzerine düşündüğümüz gün, bizi öldüren gerçeğimize gülmeyi bıraktığımız gün olacak.",https://www.cumhuriyet.com.tr/yazarlar/baris-terkoglu/neee-hakan-sukur-fetocu-muymus-2299195
Barış Terkoğlu,Birşah Süt’teki su sandığınız gibi değil!,09 Ocak 2025 Perşembe,"Çocukluğumuzda, mahallenin gür bıyıklı Cumhuriyet okuru abileri vardı. Futbol ya da trafik kazaları... Konu ne olursa olsun, “mesele sınıfsal” diye başlarlardı. Haklı da çıkarlardı. Her işin özü ekonomik ilişkilere bağlanırdı. Sonra o abiler bıyığını kesti, Cumhuriyet okumayı bıraktı. Dönem, süreç, konjonktür gibi popüler kelimeler kullanmaya başladılar. Oysa yoksulluk, mahallemizde çocukluğumuz gibi büyümeye devam ediyordu. Konuyu nereye getireceğimi anladınız. Okuduğunuz o haberden söz ediyorum: “Tarım Bakanlığı, Danone tarafından A101 için üretilen Birşah marka sütleri, içinden su çıktığı gerekçesiyle toplatma kararı aldı.” Okuyunca arşivimdeki o rapor aklıma geldi. Asgari ücret ve emekli zammı geldi. Bizim İslamcılar ve Gazze geldi. FETÖ ve Nurcular geldi. Gözaltına alınan Sabri Uzun ve tutuklanan Filistin eylemcisi gençler geldi. Cebimden bıyığımı çıkarıp anlatayım. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Birşah Süt, Dost Süt, Mis Süt, Migros Süt, Carrefour Süt... Sadece süt için yazdım. Yumurtadan peynire, tuvalet kâğıdından ete kadar son dönemde sepetimize giren markalar çok değişti. Markete gidiyorum, elim hep onlara gidiyor. Nasıl gitmesin? Belirgin şekilde en ucuzu onlar. “Market markaları”, sadece o markete özel üretiliyor. Kendileri üretiyor sanmayın. Sistemi gelişmiş kapitalist ülkelerden aldık. PL (Private label) sistemi, çoğunu bildiğiniz ünlü markaların, markete özel marka üretmesini anlatıyor. Birşah örneğindeki gibi. Danone, A101’e özel süt üretiyor. Dağıtım, market, raf avantajını kullanan A101; dükkân ordusuyla kâr marjını düşürerek kendi markasını en ucuza satıyor. Kapitalizm yıllarca “ürün çeşitliliği” ile övüldü ya... Sosyal medyayı tarayın. Vatandaş eskiden tanıdığı markaların daha kaliteli olduğuna inanıyor. Ancak ekonomisi öyle kötüleşmiş ki... Seçimini “market markaları”ndan yana kullanıyor. Piyasadaki ünlü markaların firmaları da kâr için, market markalarının üreticisi olmayı seçiyor. Şikayetvar sitesine market markalarının adını yazın. “Elin markası”nı üretmenin sorumluluğu daha az. Tüketiciye göre süte su, ete yağ, kâğıda saman karışmış. Vatandaş, aynı fabrikada üretilse de kalitenin düştüğüne inanıyor. Çoğu, parası olsa 10 lira fazla verip öbür markayı alacağını söylüyor. Peki iktidar? Çoğu zaman “TÜİK bu yumurtayı nereden alıyor”, “Bu balı nereden buluyor” diye soruyoruz ya! İktidar da enflasyon rakamlarını düşük göstermek için bu sistemi destekliyor. Kimi zaman kızdıkları zincir marketler, örnek gösterdikleri Tarım Kredi Kooperatifi’nden bile ucuza satarak, enflasyon rakamlarını düşük göstermeye yardımcı oluyor. Sonunda... Hayatın olağan akışına aykırı enflasyon açıklanıyor. Asgari ücrete, emekli maaşına, memur maaşına “zam oranı”na dönüşüyor. Market markaları, enflasyon, ücret zammı döngüsü; yoksulluğun derinleşmesiyle “daha çok kişiye market markası” diye kendini tekrarlıyor. İşte önümdeki araştırma bununla ilgili. Pazar araştırması yapan Nielsen, market markaları üreticilerinin oluşturduğu PLAT Derneği’nin 2024 toplantısı için yapmış. Tüketicilerin yüzde 71’i “Daha uygun fiyatlı bir market markasına geçtim” demiş. “Bilinen markalar kadar kaliteli” diyen ise sadece yüzde 22. Market markaları ciro payı 2016’da yüzde 15 ile dünya ortalamasının altındaymış. 7 yılda ciro payı yüzde 26’ya çıkarak dünya ortalamasını geçmiş. Dünyada “market markaları”nın büyüme hızına bakıyorum. Bir Lübnan, iki Arjantin, üç Türkiye! Enflasyonun ve yoksulluğun patladığı ülkeler. En büyük büyüme: Bir süt ürünleri, iki yağlar, üç bakkaliye. Anlattıklarımı doğruluyor. Gelelim İslamcılara... Malum, A101’in sahibi 15 Temmuz’dan sonra gözaltına alındı. Üç gün sonra serbest kaldı. Nurcuların “abileri”nden Hüsnü Bayramoğlu, devreye girip Tayyip Erdoğan’a onun için mektup yazdı. “Turgut Aydın FETÖ’cü değil ‘bizim Nurcular’dan” dedi. Böylece A101’in Nurcu olduğunu öğrendik. Sadece A101 değil, birçok zincir markette farklı cemaatlerin sahipliği var. Bu marketler herkese ürün satıyor. Ama muhafazakâr yurttaşlara ideoloji poşetine koyarak satıyor! Gazze krizi başlayınca İslamcı camiada “boykot” çağrıları başladı. Hükümetin başta İsrail’e giden gemiler olmak üzere yaşadığı zikzakları biliyorsunuz. İç pazarda ise “Sadece Starbucks-Burger King yetmez” diyerek boykot kampanyası başladı. Çeşitli boykot listeleri, kılavuzları hazırlandı. Hangi firmaların İsrail’i desteklediği ve ürünlerinin tüketilmemesi gerektiği anlatıldı. Yeni Şafak Grubu’nun yazdıklarından aktarayım: “Danone İsrail’deki ikinci büyük gıda şirketi, Siyonist ekonomiye kaynak oluşturuyor, İsrail ordusunu destekliyor.” Danone ürünleri “Gazze kardeşliği” için raflardan indirildi. Kimi yerlerde en dibe kondu. Vatandaş, Filistin’e destek için, Danone yerine Birşah yudumladı. Ancak Birşah’ı üreten de Danone’ydi! Sütün kârını Danone ile Nurcular paylaşıyordu. İşte Filistin sömürüsünü ranta çeviren bu samimiyetsizliği sorgulayan eylemci gençler ya da Sabri Uzun gibi isimler aylardır gözaltına alınıp tutuklanıyor. Birşah içip oturmayana kelepçe var! Nereden başladık nereye geldik... Mahallede “somut durumun somut tahlili” yapan bıyıklı abiler elbette haklı. Sermayenin dini, paranın ideolojisi, rantın partisi bütün nehirleri kendi denizine akıtıyor. Yoksullar süt içerken bile kandırılıyor, kendi zincirine halka biriktiriyor. Servet transferinin gölgesi olan enflasyonla birlikte; yoksulluk, hile, kalitesizlik, suç, ahlaksızlık, hukuksuzluk, güvensizlik... Hepsi ama hepsi artıyor. Sütü kirleten içine karışan su değil, insanın kaybolan vicdanıdır...",https://www.cumhuriyet.com.tr/yazarlar/baris-terkoglu/birsah-sutteki-su-sandiginiz-gibi-degil-2287451
Barış Terkoğlu,"İki yılda anladık: Aslında en acımasız cinayet, yaşama olan inancı öldürmekmiş",06 Şubat 2025 Perşembe,"Size bu satırları yıkımların ortasından yazıyorum. 6 Şubat depreminin ikinci yılındayız. İki yılda cenazeler kalkmış, yaralılar taburcu olmuş. Enkazlar biraz temizlenmiş. Şehirler dünyanın en büyük şantiyelerine dönüşmüş. Kısacası hayat kendi akışını bulunduğu şartlar içinde sürdürmeye çalışmış. Gelgelelim, gerçek adına değişen bir şey olmamış. İnsanlar on binlerce ölümden sonra bir kez de adaletsizlik nedeniyle ölüyor. Suçlulardan hesap soramayan yakınları, yas bile tutamıyor. Resmi rakamlara göre 53 bin 725 kişinin öldüğü depremle ilgili, 1342 davada, 1850 sanık var. Konuşanın içeri düştüğü hukuk sisteminde hapiste ise sadece 93 kişi. Hayatın “Yeniden ayağa kalkarız” umudunu mahkemeler ortadan kaldırıyor. Mağdurların çoğu “Adalet yerini bulmuyor” hissinde. Tuğba, Mustafa, Seda. Enkazların arasında adalet mücadelesi veren üç insan. Onların hikâyesi aslında ülkenin asıl depreminin daha derinde olduğunu da gösteriyor. Tuğba Erdemoğlu 38 yaşında. Üç çocuk annesi. Depreme saatler kala, Maraş’ta, Saitbey Sitesi’nde yaşayan annesine misafirdi. Ailece gülüp eğlendiler. Gece geç saatte evine gitti. Saatler sonra olacak felaketten herkes gibi habersizdi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yer sallandıktan sonra eşi ve çocuğuyla sokağa çıktı. Kendi oturduğu bina ayaktaydı. Ailesini aradığında telefonlar cevap vermiyordu. Gittiğinde apartman koca bir enkaz halindeydi. Oysa hemen yanındaki bina sapasağlam duruyordu. Tuğba, parmaklarıyla kazmaya çalıştı. İkinci gün babasının ve annesinin cesedini kendi imkânlarıyla çıkardı. Yardım üçüncü gün geldiğinde; önce dedesinin, sonra kız kardeşinin cenazesini çıkardılar. Çaresizlik öyle büyüktü ki... Tuğba Erdemoğlu’nun kaybettiği ailesi. Tam bir gün babasının cenazesinin başında bekledi. Üç gün bekleyen dedesinin cenazesinin nasıl çürüdüğünü gördü. Tuğba anlatıyor: “Şimdi o anları daha iyi düşünüyorum ve her karesini daha iyi hatırlıyorum. O an şoktaydık, ne yaşadığımızı bilmiyorduk. Sadece bakıyorduk, ağlıyorduk ve çaresizliği iliklerimize kadar hissediyorduk.” Adı soruşturma... Başladı, inceleme yapıldı, delil toplandı. Gelgelelim durum sandığı gibi değildi: “Biri bana ‘Hiçbir şey yapmana gerek yok, devlet bu sorumsuzluğun peşini bırakmaz’ demişti. Ama öyle değilmiş. Mücadele etmem gerekiyordu.” İlk önce, binadaki eksiklikleri ve yanlışları bulmaya çalıştı. Sonra, Ankara İnşaat Mühendisleri Odası’ndan bir rapor talep etti. Binanın üç buçuk katı kaçak çıktı. Sadece adalet istiyordu. 16 gün boyunca adalet nöbeti tuttu. Kamuoyunun gittikçe kaybolan ilgisini tazelemeye çalışıyordu. Depremin ikinci yılı dolduğunda 6 duruşma geride kalmıştı. İlk bilirkişi raporu 6 kişiyi kusurlu buluyordu. Başta beşi tutuklandı. Sonra birer birer serbest kaldılar. Tuğba Erdemoğlu Hep bilirkişi raporlarını konuşuyoruz ya... Üçüncü duruşmada tekrar bilirkişi raporu alınması kararı alındı. Bu kez sanıkları suçsuz buluyordu. Kalanlar da böylece tahliye edildi. Mahkeme sanıkların “peki kim suçlu” isyanı üzerine üçüncü bir bilirkişi raporu alınmasına karar verdi. Mahkemelerin hiç de sandığı gibi olmadığını bu süreçte gördü. Bir sanık avukatı acılı ailelere bakarak depremde ölenlerin şehit olduğunu, Allah istediği için öldüklerini, bunu kabullenmemenin şirk koşmak olduğunu anlattı. Bir başka duruşmada sanık müteahhit, askerde yaptığı kahramanlıkları anlatıyordu. Şikâyetçiler sabırla sınanırken, ses çıkardıkları anda “duruşma düzenini bozduğu” gerekçesiyle salondan atılıyordu. Tuğba avukat değil. Hukuku bu dava sayesinde öğrenmiş. Sanıkların “taksirle” değil “olası kastla” ölüme sebebiyetten ceza almasını istiyor. Saitbey davası bu konuda örnek olursa bir daha kimsenin çürük, kaçak, yanlış bina yapmayacağına inanıyor. Tuğba iki yıldır adalet mücadelesine devam ediyor. Yas tutmaya ancak adalet yerini bulunca başlayacağını söylüyor. Mustafa Müdüroğlu 30 yaşında. Hukuk fakültesi mezunu. 5 yıldır avukatlık yapıyor. Depreme ailesiyle Maraş’ın Onikişubat ilçesindeki Manolya Apartmanı’nda yakalandı. Bina yaklaşık 20. saniyede yıkıldı. Binada 35 kişi hayatını kaybetti. Mustafa, kız kardeşi, babası, en üst katta oturmalarının sayesinde yaralı kurtuldu. Gelgelelim 3. günde annesini enkazdan ölü çıkardı. Genç bir hukukçuydu. Annesinin ve tabii binada yaşamını yitiren 35 canın hesabını mahkemelerde soracaktı. Deprem birinci yılını doldururken Manolya Apartmanı iddianamesi çıktı. Uzmanlara göre beton kötü, demir çürüktü. Ama dahası var: Binanın altındaki dükkânlar. “Haşiroğlu Tarhana” tabelası asmış dükkânın sahibi Faruk Çiftaslan’ın ifadesini aktarayım: “İnşaat halindeyken dükkânı gezdim asma katı yarım gördüm burası böyle benim işime yaramaz istediğim gibi satış yapamam deyip projede yarım olması gereken asma katı beton tabliye dökerek asma katı tamamladım.” Çiftaslan bir gün bile hapis yatmadı. Mustafa Müdüroğlu ve enkaz altında kalan ailesi Asıl mesele MADO. Sahipleri Mehmet Sait Kanbur ve Atilla Kanbur, binaya öyle müdahalelerde bulunmuştu ki... Birbirinden bağımsız olan iki işyerinin arasındaki duvarları kaldırarak tek dükkâna çevirmişler, yarım olması gereken asma kata beton tabliye döküp tamamlamışlar, apartmanın birinci katında kendilerine ait olan daireyi işyeri ile birleştirmek için aradaki beton tabliyeyi kesip işyerine dahil etmişler ve oraya geçiş sağlamak için beton merdiven eklemişlerdi. Düğün-nişan organizasyonları için evin bütün duvarlarını kaldırıp, işyerinden başlayarak dairenin içinden devam eden kolonu kesmişlerdi. Bununla da yetinmeyip, tabliye keserek işyerine dahil ettikleri apartman dairesine teras ekleyip dükkâna katmışlardı. Onlar da bir gün dahi tutuklu kalmadı. Dava başlarken herkes Mustafa’ya aynı şeyi söylüyordu: “Bu adamlar zengin, siyasi güçleri var, asla ceza almazlar, burası Türkiye.” O ise genç bir hukukçu olarak hâlâ adalete inanıyordu. Birinci bilirkişi raporu MADO’nun sahiplerinin aleyhine çıktı. Dokunan olmadı. İkinci rapor istendi. O da aleyhlerine çıktı. Geçen 31 Ocak’taki duruşmaya “Bu iş bitti” diyerek gitti. Ama mahkeme yine güçlülere karşı adım atmadı. Dosya için üçüncü kez bilirkişi raporu almaya karar verdi. Bir dahaki duruşma 30 Mayıs’ta. Muhtemelen sanıkların lehine bir rapor çıkana kadar da sürecek. Mustafa’nın hukuka inancı elbette yıpranmış. Ama adaletin ancak mücadele ederek kazanılabileceğini de öğrenmiş. Seda Mutaf 39 yaşında bir avukat. Kendisi Manisa’da, ağabeyi ise Antakya Odabaşı Mahallesi’ndeki Selim Köse Apartmanı’nda yaşıyordu. Bina depremin ilk saniyelerinde ikinci kattan adeta kırılarak yerle bir oldu. Ağabeyi, yengesi, 4 yaşındaki yeğeni ilk dakikalarda kurtarıldı. Ancak 10 yaşındaki yeğeni Halil Şahin yaşamını yitirdi. Selim Köse apartmanı bir çocuk mezarlığı oldu. Binada en küçüğü 6 aylık 14 çocuk hayatını kaybetti. Apartman eski değildi. Sadece 6 yıllıktı. Yanı başındaki 40 yıllık Öğretmenler Sitesi ayakta dururken, Selim Köse Apartmanı paramparça olmuştu. Seda, bir avukat olarak hesap sormaya karar verdi. Depremden 3 hafta sonra, 27 Şubat’ta ilk suç duyurusu dilekçesini verdi. Soruşturmada, şüpheli mteahhit Hasan Köse yurtdışı yasağı ve yapı denetim firması sahibi Eysem Ezer haftada bir imza yükümlülüğü ile serbest bırakıldı. Sonradan ortaya çıktı ki Ezer’e deprem sonrası PTT teşkilatı çalışamadığından tebligat bile yapılamamıştı. Yargının sanıkları kollar görüntüsü, tuhaf raporlar, reddedilen talepler, bir türlü ilerlemeyen dava… Bugün dosyada sanık olarak yargılanan şantiye şefinin yargılanmasına bile defalarca kez dilekçe ve talepte bulunularak yıkımdan aylar sonra başlanıldı. 5 Eylül 2024’te gelen bilirkişi raporu; müteahhit, şantiye şefi, yapı denetim sorumlusu ve kontrol elemanının asli kusurlu olduğunu söylüyordu. Kullanılan malzemeler kalitesizdi ve ruhsata aykırı işler yapılmıştı. İlk duruşma geçen hafta yapıldı. Salon o kadar küçüktü ki... İzleyici alınmadı, mağdurlar ve avukatları zor sığdı. Müteahhit yıkımın suçunu binada ölenlere attı. Anlattığına göre kendi yaptığı bina sağlamdı. Yapı denetimci suçun binada değil depremde olduğunu söyledi. Seda Mutaf, enkazın önünde Müştekilerden biri ifadesinde gördüğünü anlattı: “Ben deprem anında binada değildim. Evime giderken yeni bir bina olması sebebiyle yıkılmayacağından çok emindim, içim rahattı. Fakat gittiğimde evin yıkılıp yerle bir olduğunu gördüm. Benim evim üst katta olmasına rağmen birinci kata kadar düşmüştü. Molozların üzerine çıkmaya çalıştığımda, tutunduğum ve ayağımla bastığım yerde betonlar elimde parçalandı, ayaklarımın altında kırıldı.” Sadece 43 kişinin öldüğü Selim Köse Apartmanı sanmayın. Eysem Ezer’in denetlediği Dağsu Apartmanı’nda da 40 kişi, Örnek Apartmanı’nda da 11 kişi ölmüş. Bu üç dosyada da tutuksuz yargılanıyor. Müteahhit ise halen belki de yeni mezarlar olacak binalar yapmaya devam ediyor. Basın açıklamaları, adalet nöbetleri... Seda ve diğer mağdur aileleri, mahkeme salonlarında gelmeyen adalet için çok eylem yapmış. Gelgelelim beklenen adalet henüz gelmemiş. Kimi gazeteler, televizyonlar size asfaltlanmış yolları, bitmiş TOKİ evlerini, yeniden kurulmuş işyerlerini gösterecek. Oysa güçlülerin yanında olduğunu gösteren adalet sisteminin yarattığı enkaz olduğu yerde duruyor. Geçen koca iki yılda on binlerce insanın ölümüne sebep olanlardan hesap sorulamadığı gibi mahkemeler bu hesabın sorulacağı umudunu da vermiyor. İki yılda anladık: Aslında en acımasız cinayet, yaşama olan inancı öldürmekmiş.",https://www.cumhuriyet.com.tr/yazarlar/baris-terkoglu/iki-yilda-anladik-aslinda-en-acimasiz-cinayet-yasama-olan-inanci-2296762
Barış Terkoğlu,Zengin susar kurtulur da olan yine bize olur,17 Şubat 2025 Pazartesi,"Bir savcı üç hakimle dünyanın bütün suçlarını işleme hürriyeti de sizin olur. TÜSİAD’ın hukuksuzluğa, liyakatsızlığa, denetimsizliğe dair söyledikleri doğru mu? Doğru! Öte yandan işin bu noktaya gelmesinde TÜSİAD’ın sorumluluğu yok mu? Elbette var. Gelgelelim, hiçbir şeyi tartışamadığımız bu kakafoninin sonu aynı olacak: Bir savcı ile TÜSİAD konuşacak! Cuma günü TÜSİAD, sermayenin penceresinden sorunları sıralıyordu. En başa eğitim ve liyakatı koyuyordu. Benim elimde ise savcıların asla okumak istemeyeceği bir kitap vardı. Şöyle anlatayım… Mesut Özel, kamuda işe alımlarda, tayin ve terfilerde öne çıkan kayırmacılık üzerine doktora tezi yazmış. Daha sonra ""Atan-a-mayanlar"" adıyla (Nobel Yayınları) kitap olarak da basılmış. Kitap, tarihsel ve sosyolojik arka planını içeriyor. Gelgelelim bununla kalmamış. Önce Ankara’daki dershanelerde kamuya giriş sınavlarına hazırlanan üniversite öğrencilerine gitmiş. Ancak beklemediği bir durumla karşılaşmış: ""Kadrolara aday öğrencilerde gözlemlenen ve kendilerinin de ifade ettikleri, oldukça yoğun korku, endişe, güvensizlik ve umutsuzluk halidir."" Kısacası ""beni almazlar"" diye korkan öğrencilerin çoğu bir doktora tezine dahi konu olmak istememiş. Az sayıda aday ""evet"" demiş. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Daha da ilginci, bazı dershaneler bu işe baştan izin vermemiş: ""Dershane yöneticileri bahsedilen korku iklimi dolayısıyla öğrencilerini korumak adına görüşmelere izin vermemişlerdir."" Öte yandan araştırma, mülakatlara defalarca girip elenen ve kendisine başka bir iş bulup yeni bir hayat kuranlarla devam etmiş. Listeye baktım, konuşanlar arasında daha önce bu köşeye konu olmuş olayın bir benzeri, Hakimlik/Savcılık sınavında yazılı sınavda Türkiye üçüncüsü olup tam 3 kez mülakatta elenmiş bir kadın aday bile var. Sizi uzun tarihsel ve sosyal tezlerle sıkmayayım. Doğrudan süreci yaşayan farklı adayların anlattıklarından bölümler aktarayım: - ""(Mülakatta) Samsunluyum dedikten sonra, ‘iyi Samsun pidesi nerede yenir"" diye sordu biri. Diğeri ‘pirinç nereden alınır’ diye sordu, diğeri ‘beni bir kere Samsun’da kandırıp Rus pirinci sattılar’ dedi."" -""Hukuk fakültesini birincilikle bitirdim. (…) Mülakatta alınacaklar mülakat öncesi doldurdukları güvenlik soruşturma formuyla kendi illerindeki parti teşkilatlarına soruluyormuş. Bizzat bana söyledi, bana referans olacak hakim."" -""Üyelerden birisi bana soru sordu. Diğer üyelerden ikisi arka çaprazımda bir yere dikkatlice bakıyorlardı. Sınavların kamera kaydına alınmadığını biliyordum ama acaba kayıt mı yapılıyor diye düşündüm. 2-3 dakika süren mülakat sınavım boyunca dönüp oraya bakamadım. Çıkarken baktığımda sesi kısılmış bir televizyon olduğunu ve o sırada reklamların oynadığını gördüm. Bari keşke bir flaş haber olsaydı da onu izliyor olsalardı diye düşündüm."" -""Biri arkasını dönmüştü. Komisyon başkanı ıslak mendille ayakkabısını siliyordu. Bir tanesi telefonla oynuyordu. İkisi sohbet ediyordu kendi aralarında. Üstüne üstlük bir buçuk iki dakika filan sürdü. Yani hakim alıyorsun, liyakat güya istiyorsun, bu yüzden komisyon kuruyorsun, ama adamı dinlemiyorsun, yüzüne bakmıyorsun. Eee ayan beyan ortada, daha önceden belli ben elenmişim daha girmeden."" -""Mülakata üç bin kişi çağrılıyor. Ben on üçüncüyüm. Güvenlik soruşturmamda sıkıntı yok. Normal şartlarda bavulumu toplayıp hazırlanmam lazım. Ama 2647. olan arkadaşım girebildi ben giremedim. Mülakat aslında bunun önünü açıyor: İstemediğimizi nasıl dışarıda bırakırız, istediğimizi nasıl entegre ederiz."" -Gittik hamile bir genç kız vardı mülakata gelen. Üzerinde siyah bir elbise vardı. Oturduğunda dizlerinin üzerine çıktığı için görevli kadın memur ‘çok kısa duruyor bu, otururken biraz çekiştir’ dedi."" -""Kadınların özellikle otel kaydına bile bakıldığı söylendi bana. Herhangi bir otelde eğer evli olmadığı bir erkekle kalmışsa bir kadın aday… Bunu da yüksek bir hakimden duydum hani. Erkeklere bir şey olmuyor ama kadınlara yapılıyor diye. Eleniyor yani."" -""Bir arkadaşım vardı. O da benim gibi mülakattan geçemiyordu. Sonra bir evlilik yaptı, bir savcı beyle evlendi. Sonra girdiği mülakatı geçmişti mesela."" -""Referansın genelde kurum içinden olması gerekiyor. Yani Maliye Bakanlığı’na gireceksen Maliyeden bir referans gerekiyor. Adliye’ye gireceksen Adalet Bakanlığı’ndan geliyor. (…) Ön mülakata alıyorlar, sana referanslarını soruyorlar."" -""Asıl etkili olan hakimler Adalet Bakanlığı’ndaki tetkik hakimleri. Bir tane tanıdığım var, biz konuştuk. Bu adam, ‘ben komisyona mülakattan en az on gün önce, olabilecek adayların sunumunu yapıyorum’ dedi. ‘Tek tek diyorum, bu olur bu olmaz’ dedi."" -""Mülakat bittikten sonra, başkan bana ‘referansın yok mu senin’ dedi. Ben var dedim. İ.H.F. milletvekili. O da bana elindeki listeyi gösterdi. Referans kısmı var, benimki boş. Bana dedi ki: Seni beşe kadar bekleteceğim, git bir referans bul seni almak istiyorum. Milletvekilini aradım, bekledim. Başkanı aramamış kimse, elendim."" -""İlim Yayma işte… Okulda biliyorum, onlar hep grupça takılırdı. İşte o yurtta kalırlardı. Onlar grupça hakim oldu."" -""Benim girdiğim sınavda Afyon’dan 70’in üzerinde alan sadece bir kişi mülakatı geçti. Diğer beşi MHP torpili ile girdiler."" Herkes olayı öyle kanıksamış ki… Çalışma için görüş veren dershane hocaları hangi derneklere üye olmanın olumlu referans sağladığını, hangi memlekette doğmanın talihsizlik olduğuna dair yorum yapıyor. Öğretmenler bile yazılı sınavda yüksek alanlara ""şimdi referans bulmanız lazım"" uyarısında bulunuyor. Sosyal medya kapatma tavsiyesinde bulunuyor. Sadece AKP, dernekleri ve makbul tarikatları sanmayın… Eskiden mülakata girmiş bir aday anlatıyor: ""ilk mülakatlarıma 2003-2004’te girmiştim. (…) Danıştay’daki tetkik hakimi açıkça bana dedi ki, ‘cemaatle (Fethullahçılar) bir bağlantın var mı’, ‘yok’ dedim. ‘Yoksa geçmiş olsun, hiç ümitlenme’ demişti."" Devlet kadrolarının tamamı iktidarda da olsa muhalefet de kendi küçük liyakatsizlik düzenini kurmuş: ""En son Ç. Belediyesi’ne zabıta alımı oldu. Hepsinin içeride tanıdığı ve CHP’den siyasi bağlantısı vardı. Yapılan sınavda fakirin çocuğu daha yüksek puan aldığı halde, CHP’li olduğu halde alınmadı. Ama durumu çok iyi zengin CHP’li meclis üyesi ya da milletvekili kendi yeğenini zabıta yaptı."" Bir dershane hocası, bu ayan beyan duruma rağmen herkesin ne kadar korktuğunu şöyle anlatmış: ""Geçenlerde çok basit bir protesto eylemi (Kadro ve sınavlarda şeffaflık üzerine) yapılacaktı. İnanın çok yumuşak sloganlar olan afişleri tutacak bir öğrenci bile bulamadık. Protestoya katılan hoca sayısı öğrenciden çok çıktı."" Güvenlik soruşturmasından elenirim korkusu adayları dilsiz ediyor. Ailesinden, sosyal medyasından ya da geçmişte katıldığı bir eylemden kaybedebileceğini düşünenlerin çoğunun anlatımında benzer bir detay var: ""Bilfiil FETÖ ağabeyliği yapmış, neredeyse ana baba olarak onları bilmiş, tüm hayatı boyunca onların dershanelerine giden birisi şu an hakimlik yapıyor ve güvenlik soruşturmasından da geçiyor."" Yeter ki torpiliniz doğru adam olsun! Elbirliğiyle işlenmiş koca suç konuşulmasın diye herkesi susturuyorlar. Mağdurların bile korkudan konuşamadığı düzende sıra TÜSİAD’a geldi. TÜSİAD’ın günahlarını ayrıca konuşalım ama asıl meselenin bizim dertlerimiz olduğunu unutmayalım. Sözün gücü yalnız sopayı değil, suç düzeninin üzerine savcı cübbesi serenleri de yenecek.",https://www.cumhuriyet.com.tr/yazarlar/baris-terkoglu/zengin-susar-kurtulur-da-olan-yine-bize-olur-2300544
Barış Terkoğlu,Yenilmeyen teğmenler,03 Şubat 2025 Pazartesi,"Kesik gövdede, parçalanmış dalda baltayı görüyorsun. Oysa ağaç ayakta kalmak için neler yaptı bir bilsen. Ümit Özdağ’ı hapse at, Suat Toktaş’ı tutukla, teğmenlerin üniformasını çıkar! Eleştirene de “bağımsız ve tarafsız yargı” de! Sahi bağımsız soruşturmacılar, tarafsız karar vericiler kaldı mı? Mezuniyet töreni sonrası anayasaya bağlılık yemini eden teğmenler ordudan atıldı. Sorsanız “konu Mustafa Kemal değil disiplinsizlik” diyorlar. Her şeyin usulüne uygun olduğunu anlatıyorlar. Süte karışan sudan ise bahsetmiyorlar. Kararın ardından süreci takip edenlerle konuştum. Bir kısmını basından okumuştuk. Ancak dahası varmış. Hepimiz biliyoruz. Aslında karar, bakanın açıkladığı gibi 25 Kasım’da çıkacaktı. Ancak soruşturma dosyası için hazırlanan amir kanaatleri istenildiği gibi yazılmamıştı. Ve dosyalar bu gerilim nedeniyle 25 Kasım’a yetişmedi. Dosyaya yukarıdan bir müdahale olduğunu okuyanlar görüyordu. Öyle ki... Anlatılana göre adını herkesin bildiği o komutan, kanaat formunun üzerine kendi el yazısıyla “düzeltip tekrar gönderin” notunu düşmüştü. Sonra... Yine adını herkesin bildiği bir başka komutanın, teğmenlerin birinci ve ikinci sicil amirleri olan askerlere yaptığı baskı başladı. Defalarca odasına çağırdı. İkna etmeye çalıştı. O kadar ileri gitti ki... Televizyon kanallarında hükümete yakın isimlerin yaptığı yorumları gönderip izlemesini istedi. Sicil amirleri yine direndi. Bu kez, yurtdışı geçici görevlere gönderilmemekle, isteneni yazmadıkları takdirde başka yerlere görevlendirilecekleri tehdidiyle karşılaştılar. Hatta isteneni yazacak asker aranmaya başladı bile. Sonunda 14 Aralık günü, “o odada”, baskı ile iki sicil amirine, istenen kanaat yazdırıldı. Kısacası... “YDK kararı böyle çıktı” demeyin. Zaten belli olan karar, hazırlanan karar, çıkması için bütün evrakları düzenlenen karar, baskı ve tehditle yaratılan karar, sadece yazıldı. Bu kadar değil. Teğmenlerin mezuniyet töreninden iki hafta kadar sonra, kritik görevdeki bir komutan Topçu Okulu’nu ziyaret etti. Önce bütün teğmenlerin karşısına çıktı. Ardından 10 teğmenin sicil numarasını verdi. Bu isimlerle özel konuşacağını söyledi. Toplam 6 saatlik bir görüşme yaşandı. En sert konuşmayı Teğmen Ebru ile yaptı. Ona, yaşananların baş sorumlusunun kendisi olduğunu söyledi. “TSK’de hiçbir disiplinsizlik cezasız kalmaz” cümlesi zaten aylar sonra gelecek kararı haber veriyordu. Bir müdahale daha oldu. Bu süreçte teğmenlere sahip çıkacağı düşünülen ve karara bu şekilde etki etmesi beklenen askerlerin de yeri değişti. Kızağa alınarak aksi yönde müdahalelerin önüne geçildi. Söylenenler bu kadar değil. Biliyorsunuz bu köşede sıkça vurguluyorum. İster savcı olsun ister hâkim. “Verilmesi istenen kararlar”da üstünde gölge olan insanlar hep kritik rol oynuyor. “Yap” denileni yapmaları, yapmazsa kellesinin alınması daha kolay oluyor. Teğmenlerin atılması için çaba sarf eden komutan A’nın durumu da böyle. Teğmenler ağustos sonundaki törenden ötürü soruşturuldu. Ama A’nın başı, bir ay önceki bir başka soruşturmayla dertteydi. Komutan A. hakkında, şikâyetler nedeniyle, 29 Mayıs’ta başlayıp 3 gün süren bir soruşturma yapıldı. Soruşturma konularından biri “sera”ydı. Evet, yanlış okumadınız, sebze serası! Şöyle anlatayım... Askerlere “Maaşını alıyorsun tabi ki yapacaksın” diyerek görevi ile alakalı olsun olmasın işler veren Komutan A.; emrindeki askerlere birlik içine kurduğu serasındaki domateslerini, biberlerini çapalamak gibi görevler veriyordu. Anlatılana göre sera içine birliğin ısıtıcı petekleri konmuş, su hattı çekilmişti. Soruşturma açıldığını haber alan komutan A. birliğe soruşturma heyeti gelmeden, apar topar serayı söktürdü. Heyetin birliğe gelmesine neden olan şikâyetler bundan da fazlaydı. Biri aynı anda iki lojman dairesinde birden kalarak başkalarının hakkını yemesi, öbürü köpeğini makam aracıyla taşıtması. Bir başkası kışlada devrilip kaza yapan aracın üst komutanlığa raporlanmaması. Hatta Sakarya’daki hayvanat bahçesindeki hayvanların akıbeti bile şikâyet konusuydu. 35 yıllık meslek hayatında sadece iki kez doğu görevi olan, 20 yıldır Ankara civarında tayin olan, iç güvenlik bölgesinde tugay komutanlığı bile bulunmayan komutanın soruşturması “yapılmış gibi” yapıldı. Anayasaya bağlılık yemini ettiği için teğmenler ordudan atılırken askeriyede evcilik oynayan komutan yoluna devam etti. Size bir iyi bir kötü haberim var. Kötü haber: Anayasaya bağlılık yemini eden 25 yaşındaki 5 teğmen ve canını vatanı için feda etmeyle defalarca sınanmış 3 komutan haksız bir şekilde TSK’den atıldı. İyi haber: İktidarın baskısına, savunma bakanının talimatına, genelkurmay başkanının oluruna rağmen askeriyenin çoğunluğu; bunu vicdana, hukuka, geleneklere aykırı buldu. Bu kararı ancak amirleri sürerek ya da baskı yaparak, kanaat raporlarını tekrar tekrar yazarak, “Emredin” diyen menfaatperest üniformalıları kullanarak ancak 5 ayda alabildiler. Oldu ya, bu karar disiplin kurulunda değil, TSK’de oy pusulalarıyla yapılsaydı, emin olun sonuç “Hayır” çıkacaktı. Ağacı kesmek için dalından balta yaptılar. Kırılıp dökülene kanma, kökü toprağa tutunduğu yerde duruyor.",https://www.cumhuriyet.com.tr/yazarlar/baris-terkoglu/yenilmeyen-tegmenler-2295577
Barış Terkoğlu,Can Atalay’ın değil Can Gürkan’ın yargısı,27 Ocak 2025 Pazartesi,"Acı sıklığı arttıkça farkındalığı azalır. Felaket toplumları, acıyı anlık şokla yaşar ve unutur. Zihin kendini yeni bir faciaya hazırlamaya başlar. Çocuklarımızın cenazeleri kalkarken “Hesabı sorulacak” lafları havada uçuşuyor. Sizi geleceğe götüremem ama geçmişe bakarak geleceği öngörebilirim. Kartalkaya’daki facianın ardından, sosyal medyada en çok paylaşılan ve hiç eskimeyen video, “Ne için yaşıyoruz” diye başlıyor “Güvenlik yok, iş yok, gelecek yok, hukuk yok, anayasa yok” diye devam ediyordu. Konuşan kişi avukat Selçuk Kozağaçlı. Soma katliamı davasının avukatı. Tıpkı Can Atalay gibi. Her ikisinin bir diğer ortak özelliği bugün Silivri Cezaevi’nde mahpus olmaları. Biri tahliye öbürü beraat aldığı halde yargının ve sahibi iktidarın “ısrarı” ile hapis tutuldular. Peki Soma’da katledilen 301 madencinin avukatlarını tutuklayan majestelerinin yargısı, patronlara ne yaptı? Katliam diyoruz. Çünkü işçiler kâr için tıpkı Kartalkaya’daki gibi ölüme gönderilmişti. Kapasite iki katına çıkarılmıştı ama ne doğru dürüst havalandırma vardı ne düzgün gaz maskesi ne de kurtarıcı bir alarm sistemi. Kaza planlaması bile yapılmamıştı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ancak katliamcılar katliamcı muamelesi görmedi. Şirketin PR’cısının AKP’nin seçim kampanyalarındaki rolünden midir bilinmez? Kameraların önünde katliamı sorgulayan gazetecileri azarladı. Soma’ya güya başsağlığına giden başbakanın korumaları yerde madenci tekmeledi. Haliyle yargının ne yapacağı da belli oldu. 13 Mayıs 2014’te yaşanan katliamın davası 2015’te başladı. “Güvenlik önlemi” diyorlardı, ailelerin ve avukatların bile salona giremediği barikata. Bilirkişi raporunda madeni denetleyen Enerji Bakanlığı ve Çalışma Bakanlığı’nın ihmal ve kusuru anlatılıyordu. Gelgelelim kamu görevlileri itinayla ayıklandı. Davanın sonuna kadar 51 sanıktan sadece 5 tutuklu sanık kaldı. Sonuçta 37’sine beraat verildi. 14 sanık, tam da patronların istediği gibi “taksirle ölüme ve yaralamaya sebebiyet vermekten” ceza aldı. Bu madde özetle “kaza” diyen ve sanıkların cezasını hafifleten bir maddeydi. Nitekim patron Can Gürkan 15 yıl aldı ve 18 Nisan 2019’da tahliye edildi. 301 işçiye mezar olan madenin sahibi 5 yıl bile içerde kalmamıştı. Aileler haklı olarak isyan etti. Ama asıl mesele bundan sonra başladı. İstinafın onadığı dosya Yargıtay’a gitti. Yargıtay 12. Ceza Dairesi,“Ankara’da hâkimler var” dedirten bir karar verdi. 30 Eylül 2020’de, Can Gürkan’ın da aralarında bulunduğu dört sanık için “olası kastla 301 kez öldürme ve 162 kez yaralama” suçundan ceza verilmesi yönünde hüküm kurdu. Bu, patronlar için kötü haberdi. Zira Yargıtay’ın kararı “kaza değil göz göre göre ölüm” diyordu. Katliam hak ettiği cezayı bulmuş olacaktı. İşte bu noktada Türk yargısında eşine benzerine rastlamadığımız bir olay yaşandı. Önce mahkemedeki kararı veren üç üye görevden alınırken yerlerine eski Adalet Bakanı ve Müsteşarı Kenan İpek, eski Hâkim ve Savcılar Kurulu (HSK) Genel Sekreteri Fuzuli Aydoğdu ve eski Ceza ve Tevkifevleri Genel Müdürü Mustafa Yapıcı getirildi. Getirilen isimleri hükümetin çok sevdiğini söylememe herhalde gerek yok. Ardından Yargıtay savcısı önceki beş hâkimin verdiği bu karara itiraz etti. Bu da pek örneğini gördüğümüz bir durum değildi. Yargıtay; değişen heyetle, daha önce verdiği kararı yeniden ele aldı. Değişen heyetle karar da değişti. Mahkeme, “taksirle ölüme sebebiyet” yani “kaza” dedi. Hapiste kalan üç yönetici de bu kararla tahliye edildi. Ankara’da konuşulanlara göre açıkça yargıya müdahale edilerek alınan bu kararda, kimilerine göre aşk kimilerine göre akrabalıklar etkili olmuştu. Yerel mahkemede yeniden görülen davada, bu kez Can Gürkan’a 20 yıl verilirken öteki sanıklar artık yatmayacakları kadar cezalar aldı. Yargıtay görüntüde ceza gibi duran ama aslında ceza olmayan bu kararları Nisan 2022’de onadı. Kurtarılma bu kadarla kaldı sanmayın. Hani okuyup geçiyor, pek de ilgilenmiyorsunuz ya... Ardı ardına gelen infaz indirimleri siyasilere değil Soma’nın patron ve yöneticilerine yaradı. Can Gürkan’ın 20 yıllık cezası önce 10 yıla düştü. 3 yıl da denetimli serbestlik verildi. Yattığı süre de göz önünde tutularak açık cezaevinde sembolik süre tutularak tahliye gerçekleşti. İşte tüm bunlar yaşanırken mahkeme kapılarının önünde adalet diye bağıran, ölen madencilerin avukatlığını gönüllü yapan Can Atalay Gezi’den, Selçuk Kozağaçlı terörden hapse atıldı. Anayasa Mahkemesi kararına rağmen Can Atalay hapiste tutuldu. Eylül 2018’de tahliye olan Kozağaçlı’nın da tahliye kararı uygulanmadı. İki avukatın yargılamasında da heyet değişiklikleri başta olmak üzere ayak oyunlarıyla iş çevrildi. Öyle ki iki avukatı da hapiste tutmak için FETÖ’nün polislerinin hazırladıkları dosyalar meşru sayıldı. Kısacası “Can Atalay değil Can Gürkan yargısıyız” diyenler taraflarını seçiyordu. “Hesap soracağız” diye başladığımız ama soramadığımız Soma, bütün felaketlerde yaşadıklarımızın bir örneği. Katliamın sorumlularını kollayan iktidarlar oldukça, yargı cübbesiyle iktidarların kiri temizlendikçe, halkın hakkını arayanlar içeri atıldıkça, en önemlisi halk bir sonraki felaketine unutarak hazırlandıkça hesap sormak mümkün olmayacak. Baksanıza, yanan otelin odalarını pazarlayan turizm bakanının reklam dağıttığı medyanın sorumlu olan bakanı temizlemek için çırpınışları, ittifakın derinliğini size de göstermiyor mu? Kozağaçlı’nın eskimeyen videosunda söylediği gibi: Ölmek ya da kalmak meselesi değil bu mesele, onurlu yaşamak ya da yaşamamak meselesi.",https://www.cumhuriyet.com.tr/yazarlar/baris-terkoglu/can-atalayin-degil-can-gurkanin-yargisi-2293193
Barış Terkoğlu,Bu düzenin adaleti madaleti yok!,30 Aralık 2024 Pazartesi,"Suç sanki yapmakta değil, söylemekte. Son dönemde ne kadar sık duyuyoruz. Rapçiler uyuşturucu çağrışımı yapan şarkılarının ardından gözaltına alınıp tutuklanıyor. Adalet, şarkı sözüne “hızlı” da peki bir rapçi uyuşturucu alıp suça bulaştığında nasıl çalışıyor? Medyada iki rapçinin karıştığı tecavüz haberini gördükten sonra, o dosyayı inceleyip yanıt aradım. Tecavüz mağduru M.C.Ö. anlattığına göre müzik dünyasında Touchdown olarak bilinen rapçi Ege Taştan ile sosyal medya üzerinden tanışmıştı. Bir süredir yazışarak flört ediyorlardı. M.C.Ö., 19 Kasım gecesi bir kız arkadaşıyla eğleniyordu. Ardından Taştan ile yazışmaya başladılar. Rapçi Taştan onu Ataşehir’deki evine davet etti. Gittiğinde evde iki erkek daha (Qimp olarak bilinen rapçi Osman Eren Candan ve Mehmet Sait Akpunar) vardı. Birlikte vakit geçirmeye başladılar. Komşulardan ses nedeniyle şikâyet gelmesi üzerine başka bir eve geçtiler. Devamını ilk kez cesaretini toplayıp tek başına savcılığa gittiği gün, 10 Aralık’ta, M.C.Ö. şöyle anlatmış: “Evde bulunduğumuz sırada Ege Taştan bana evde bir ilaç içirdiğini söyledi. Bu sırada ben evden çıkmak istedim. Ancak bana bir yorgunluk hali çöktü. Evde uyumaya başladım. Gece yarısı uyanmaya başladığımda Osman Candan (...) cinsel birliktelik yaşıyordu. Ege Taştan ise bu sırada salonda diğer kanepede bizi izlemekteydi. İsmini bilmediğim erkek şahıs ise bacağımı tutarak Osman Candan’a yardım etmekteydi. Ben bu sırada tekrardan ilacın etkisiyle uykuya daldım. Tekrar uyandığımda sabah saatleriydi. Ege Taştan ile dışarı çıktık. Ege Taştan’a neden bu şekilde yaptıklarını sorduğumda, alkol ve uyuşturucu etkisiyle böyle yaptıklarını söyledi. Telefonumu ve çantamı almak için tekrar eve gittiğimde Osman Candan bana ‘Benim nasıl bir psikopat olduğumu bilmiyorsun, bizi şikâyet edersen senin boğazını keserim’ dedi.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Anlattığına göre sabah tekrar Ege’nin evine döndüler. Burada tuvalette korkmasına neden olan bir silah da gördü. Ege Taştan ile Osman Eren Candan, akşam M.C.Ö’ye yaşattıkları olayın şarkısını yapıyordu. Şarkıda M.C.Ö’nün de adı geçiyordu. M.C.Ö. oradan ayrıldı. 26 Aralık’ta verdiği ifadede ikinci kez aynı olayı detaylı bir şekilde anlattı. Önümde ise üç şüphelinin de 25-26 Aralık ifadesi var. İfadeler sayesinde o gece üç şahsın da M.C.Ö’ye tecavüz ettiği ortaya çıkmış. Üç isim de ifade verdikleri gün adli kontrol kararı ile serbest bırakılmış. Ardından sosyal medyada M.C.Ö. aleyhinde adeta bir kampanya başlatmışlar. “Tecavüz yok rıza var” iddiasında bulunmuşlar. Öyle ileri gitmişler ki Osman Eren Candan, o günün sabahında, M.C.Ö. gitmek isterken çekerek zarar verdiği mavi çantayla çektirdiği fotoğrafı sosyal medya profiline koymuş. Bir kadının uğradığı tecavüzü anlatması oldukça zor. Önce kendi travmasını ardından toplumun “Orada o saatte ne işin vardı” baskısını yenmesi gerekiyor. M.C.Ö. mücadeleye başladığında tekmiş. Nitekim ilk ifadesini 20 gün sonra, avukatsız vermiş. Bu aralıkta gerçekten de Ege Taştan ile görüşmeye çalışmış. Bunun nedeni yaşadıklarını delillendirme çabasıymış. Başbaşa kaldıklarında Ege Taştan’a “o gece”yi anlattırmaya ve kaydetmeye çalışmış, başaramamış. Tecavüze uğradığı evde dikkatini çeken detayların fotoğrafını çekmiş. Bunları da dosyaya sunmuş. (Beyaz tahtaya yazılmış ve kenarı tiklenmiş cinsel eylem listesi dikkat çekiyor.) En önemlisi... Şüphelilerin çektiği, M.C.Ö’nün aldığı maddelerin etkisiyle bayıldığı anın videosu var. Osman Eren Candan parmağını M.C.Ö’nün ağzına sokuyor ancak yine de uyanmıyor. Bir başkasında kendi gözlüğünü M.C.Ö’ye taktığı halde uyanmadığı görülüyor. Bu kadar değil. Olay sabahı M.C.Ö’yü bir arkadaşı aramış ve telefonu Ege Taştan açmış. M.C.Ö’nün olaydan sonra uğradığı tecavüzü o arkadaşına anlattığı yazışmalar var. Bir başka arkadaşına yaşadıklarını anlattığı yazışmada ise o gün orada olduğu için kendisini suçluyor. Bir başkası daha önemli. O gece, tecavüz olayı yaşanmadan önce, aynı eve girip çıkan iki kişi olan E. ile Ö’nün kendi aralarındaki yazışmaları. E’ye susması için para teklif edildiği anlaşılıyor. Gelelim asıl meseleye... Bir rap şarkısında uyuşturucu madde geçtiğinde tutuklama gerçekleşiyor. Böylece gençlerin korunduğu anlatılıyor. Korunacak genç M.C.Ö’nün başına gelenlerde ise uyuşturucu kullanımı var, uyuşturucu temini var, cinsel saldırı iddiası var, cinsel saldırıya yardım var, usulsüz silah taşıma var. Ama şüpheliler ellerini kollarını sallayarak dolaşıyor. Hem delilleri ortadan kaldırıyorlar hem de mağdura herkesin gözü önünde baskı uyguluyorlar. Öte yandan, başlangıçta yalnız olan M.C.Ö’nün savunmasını sonradan Önce Çocuklar ve Kadınlar Derneği üstlenmiş. Dosyada bu sayede ilerleme sağlanmış. Öyle ki savcılık M.C.Ö’nün şikâyetinden sonra, dernek dahil olana kadar iki hafta boyunca şüphelilerin ifadesini dahi almamış! Bir yanda şarkı sözünden tutuklanan rapçiler. Öbür yanda eldeki delillere rağmen bırakılanlar: Bu düzenin adaleti madaleti yok!",https://www.cumhuriyet.com.tr/yazarlar/baris-terkoglu/bu-duzenin-adaleti-madaleti-yok-2284156
Barış Terkoğlu,İktidar hesaplaşmasına yolsuzluk bahanesi,16 Ocak 2025 Perşembe,"Tilki kümeste iyilik hikayeleri anlatıyor. Kimse inanmıyor diye şaşkın. AKP’nin 12 büyükşehir, 12 il, 356 ilçe belediyesi var. MHP’nin 8 il 122 ilçesi. Basit bir soru: Bir savcı iktidarın bir belediyesine sabaha karşı operasyon yapsa… Başkanın evine girip ortalığı dağıtsa… İddialar AKP-MHP’yi eleştiren medyaya sızdırılsa… Ne olur? Yanıtı zor değil. Savcının darbe yaptığı ilan edilir. Önce el çektirilir, ardından meslekten atılır. Sonunda kendini hapiste bulur. Herkesin bildiği bu basit gerçek nedeniyle aslında hiçbir zaman yolsuzluk operasyonu yapılmıyor. Doğru ya da yanlış; yolsuzluk operasyonu, iktidarın muhalefete siyasi müdahalesinin kılıfı oluyor. Bölünmüş toplum da politik duruşuna göre tavır alıyor. Haliyle hiçbir operasyon, öfke ve gerilim dışında sonuç üretmiyor. Pazartesi günü İmamoğlu, o soruyu soruyordu: ""İstanbul'da 25 yıl İBB'yi yöneten ve onlarca yolsuzluğunu kamuyu zarara uğrattığını belgeli halde ortaya çıkarttığımız sorumlulara operasyon düzenlendiğini gördünüz mü?"" Harika Bir Haber Türkiye’nin En Geniş Kapsamlı İşitme Cihazları Best Hearing Aids Dinleyince merak ettim. Acaba yeni yönetim, İBB’yi çeyrek asır yöneten Erdoğancı idare ile hesaplaşmaya kalktığında neler oldu? Dosyaları savcılığa götürdüğünde hangi muameleyle karşılaştı? Basında okudunuz. AKP Milletvekilleri Ravza Kavakçı Kan ile Fatma Betül Sayan’ın ve AKP eski İl Kadın Kolları Başkanı Rabia İlhan Kalender’in de aralarında olduğu 34 ""özel seçilmiş"" kişi yurtdışında yüksek lisans-doktora yapmış, İBB şirketlerinin bütçesinde bu isimlere binlerce dolar burs verilmişti. İşte İBB müfettişleri İGDAŞ, Kültür AŞ, İsfalt AŞ, İsbak AŞ, Ulaşım AŞ, İstaç AŞ, Kiptaş Ve Belbim AŞ hesaplarını incelemişler. Milyonlarca kamu zararı tespit etmişler. Rapor haline getirip Cumhuriyet savcılığına suç duyurusunda bulunmuşlar. Belediye olur da vakıf olmaz mı? İkinci dosyada, Kiptaş, AKP döneminde, Ensar Vakfı’na Başakşehir’de bir binayı 49 yıllığına tahsis etmiş. Temsili bir kira üzerinden anlaşma yapılmış. Sözleşmede kritik bir şart konmuş: Öğrencilerden ücret alınmayacak. Gelgelelim, vakfın ücret aldığı yeni tespit edilmiş. Müfettişler, suç duyurusu dilekçesi hazırlamış, savcılığa vermiş. Üçüncü hikayede adres yine Başakşehir. Şirket yine Kiptaş. 2015 yılında yaptığı okul ve yurt binasını, 25 yıllığına İlim Yayma Cemiyeti’ne bedelsiz vermiş. Müfettişler dosya haline getirip savcılığa götürmüş. Dördüncü de tanıdık. Beyoğlu’ndaki tarihi Okçular Tekkesi arazisindeki binalar Kiptaş tarafından inşa edilmiş. 2010 yılındaki döviz kuruyla 13 milyon dolar harcanmış. Kiptaş’ın zararını müfettişler hesaplamış. Savcılığa suç duyurusunda bulunmuş. Beşinci dosya, Yenikapı Meydan düzenlemesiyle ilgili. 1. Etap ihalesini alan şirketin usulsüzlük yaparak İSTAÇ’a eksik para ödediği ortaya çıkarılmış. O günün hesabıyla 11 milyon 944 bin 606 lira zarar tespit edilmiş. Savcılığa şikayetçi olunmuş. Altıncıdaki hikaye 2015’e dayanıyor. Belediye, bir şirkete kat karşılığı proje satışı (Locamahal) yapmış. Belediyenin payına düşen gayrimenkuller değerinin çok altında satılmış. Zarar tespit edilince müfettişler yine savcılığın yolunu tutmuş. Yedinci İSBAK’taki İTaksi yolsuzluğu. 1 Haziran 2018’de, ihale edilen “araç içi kamera ve bilgisayar sistemi alım” işi adeta adrese teslim yapılmış. Bunun için teknik şartname değiştirilmiş. Rapora göre, 57 milyon lira hesaplanan iş 65 milyona ihale edilmiş. Dosya, savcılığa teslim edilmiş. Sekizincinin konusu Mega Venezia Konutları’ndaki daire. İBB müfettişlerine göre, 9 yıl önce, 1 milyon 300 bin lira değerindeki KİPTAŞ’a ait dubleks daire, yarı fiyatına, 656 bin 753 liraya, AKP milletvekili Şirin Ünal’a satıldı. Bu dosya da belgeleriyle savcılığa verildi. Dokuzuncuyu daha önce bu köşede okudunuz. Mülkiyeti Kiptaş’a ait olan Beykoz’daki özel orman alanı, 2019 yılında, seçimden önce, çok küçük bir bedelle, 49 yıllığına, NUN Vakfı’na kiralanmıştı. Ayrıca arazide imara uygun olmayan bazı inşaatlar da tespit edilmişti. İBB bunun için de savcılığa gitti. Onuncu dosya, eski İBB yöneticisi sonraki Bakan Adil Karaismailoğlu’yla ilgili. İBB Bilgi İşlem Müdürlüğü tarafından 2018 yılında gerçekleştirilen bir ihalede, sözleşme ve şartnameye uyulmadığı tespit edildi. Müfettişlere göre, o gün 15 milyon 458 bin lira (KDV hariç) kamu zararı vardı. Karaismailoğlu hakkında savcılığa suç duyurusunda bulunuldu. Müfettişlerin ""gereği yapılsın"" dediği dosyalar uzayıp gidiyor… Mesela, 2019 yılında, belediyenin araç kiralama işinde milyonlarca lira zarar yakalamışlar. Mesela, 2015’de Ensar Vakfı’na tahsis edilen yerin, otopark ve oto yıkama işletmesine verildiğini tespit etmişler. Mesela, 2017’de bir binanın İlim Yayma Vakfı’na 25 yıllığına bedelsiz tahsis edildiğini, binanın kullanımında usulsüzlük yapıldığını görmüşler. Mesela, Avcılar’da İBB’ye ait alanın, herhangi bir sözleşme olmadan bir şirket tarafından kullanıldığını bulmuşlar. Daha sıralayayım mı? Müfettişler; Esenler Erok Spor’a, AKP Genel Merkezi’ne, Genel Başkan Yardımcıları’na, İstanbul İl Başkanlığı’na ve Silivri İlçe Başkanlığı ile Türkiye Gençlik Vakfı ve Sıcak Yuva Vakfı’na toplam 87 adet aracın mevzuata aykırı bir şekilde tahsis edildiğini bulmuşlar. Bu araçların kirasının, sürücülerinin ücretlerinin, yakıtlarının ve HGS-OGS giderlerinin belediyeden karşılandığını görmüşler. Sonuç olarak… Yargı ne yapmış derseniz? Cevabı kısa: Hiçbir şey! Şikayet edilenlerin iktidar yanlısı siyasetçiler, Cumhurbaşkanı’nın akrabalarının yönettiği vakıflar, AKP’li bürokratlar olduğunu görünce; müfettişlerin dosyalarının kapağını açmaya bile cesaret edememişler. İfade bile almadan takipsizlik kararlarıyla dosyaları kapatmışlar. Dahası… Söz konusu raporlar, suç duyuruları haber olduğunda, jet hızıyla erişim engelleme kararları almışlar. Yolsuzluk iddiasını değil haberini yargılamışlar. Haliyle mesele; yolsuzluk, kamu çıkarı, halkın parası değil. Gücünü pekiştirmek için yargıyı sopa olarak kullanan iktidarın, yolsuzluğu bir bahaneye dönüştürmesi. Toplum da bunu gördüğü yolsuzluk operasyonlarıyla kanaatini değiştirmiyor. Halk; hem belediye hem devlet kaynaklarının kötü yönetildiğini düşünse de, arkadaki hesaplaşmayı daha çok önemsediğinden, süreçten etkilenmiyor. Her zamanki gibi kazananlarsa ""kamunun malı deniz"" diyenler… Kümesin halini tilkiden değil civcivlerden dinlediğimiz gün anlatılanlar inanılır olacak.",https://www.cumhuriyet.com.tr/yazarlar/baris-terkoglu/iktidar-hesaplasmasina-yolsuzluk-bahanesi-2289741
Barış Terkoğlu,Geçen yıldan kalan notlar,02 Ocak 2025 Perşembe,"Bir koca yıl geçti. İnsan hafızasının bir oyunu mu? Geri dönüp baktığımızda nedense hep olumsuzlukları hatırlıyoruz. Yine de 10, 9, 8 diye sayarken geleceğe umut biriktiriyoruz. 365 gün, 52 hafta, bir yıl. Yazıyorsun yazıyorsun yine de kara kaplı defterde üstü çizilmemiş olanlar kalıyor. Her yıl olduğu gibi bu sene de yılın ilk yazısını arda kalmış notlara ayırıyorum. Türkiye günlerdir Harbiye’den mezun olan teğmenleri konuşuyor. “Mustafa Kemal’in askeriyiz” dedikleri için, anayasaya bağlılık yemini ettikleri için ihraç istemiyle Yüksek Disiplin Kurulu’na sevk edildiler. 16 Ocak’ta kaderleri belli olacak. Evet, ama bir de öbür teğmenler var. Önceki yıl, 10 Kasım töreninde, Tuzla Piyade Okulu’nda yakasına Atatürk fotoğrafı takmayan bir cemaatçi teğmeni ve iki arkadaşını, dört Atatürkçü teğmen uyarmıştı. Olayın büyümesinin ardından yedisi birden TSK’den atılmıştı. Dört Atatürkçü teğmen, haklarındaki ihraç kararının kaldırılması için süreci mahkemeye taşıdı. Konuştuk ve unuttuk. Sonra neler mi olmuş? Zor şartlar altında üniformalarını giyip teğmen olan gençler TSK’den atılınca aylarca işsiz kalmış. Ülkenin korku ikliminde “Başıma bir iş gelir” diye kimse onlara iş vermemiş. Sonunda... Durumu öğrenen Mansur Yavaş dört teğmene de sahip çıkmış. Ankara Büyükşehir Belediyesi iştirak şirketlerinde alın teriyle geçinebilecekleri görevler vermiş. Konuştuğum teğmenlerin avukatı, TSK’ye dönüş için davalarının devam ettiğini, teğmenlerin en büyük hayalinin üniformalarına tekrar kavuşmak olduğunu, bu ay sonunda duruşmalarının olduğunu anlattı. Öte yandan iktidardan birilerinin devreye girip “Onları çalıştırmayın” diye belediyeye baskı yapmalarından da korktuğunu söyledi. O kadarına cüret ederler mi bilmiyorum ama bunun halkın tepkisini çekeceği açık. Emekli Albay Orkun Özeller hakkındaki soruşturmayı daha önce anlatmıştım. Uzun yıllar sınır ötesinde operasyonlara katılan Özeller, Devlet Bahçeli’nin Öcalan’ın hapisten çıkarılıp Meclis kürsüsüne çıkarılması çağrısına tepki gösteren bir paylaşım yapmıştı. “Ey terörist sevici Bahçeli” diye başladığı mesajına, “Sen kimden icazet aldın da benim arkadaşlarımın katilini affederek onu Meclis’e davet ediyorsun” diyerek devam ediyordu. Özeller hakkında Ankara Cumhuriyet Başsavcılığı soruşturma başlatmıştı. Ve o soruşturmada karar çıktı. Ankara Cumhuriyet Savcısı M.S., Özeller hakkında kovuşturmaya yer yok kararı verdi. Savcı M.S. 19 Aralık tarihli kararında şu ifadeleri kullandı: “Siyasetle iştigal eden mağdurun toplum önünde belirli bir sıfat ve görevi üstlenmiş, tanınmış bir kişi olması, eleştiriler karşısında diğer kişilere göre daha esnek bir yaklaşım tarzı göstermesi gerekliliği, bu nedenle kendisi ile ilgili eleştiriler karşısında esneklik sınırının geniş tutulması zorunluluğu…” Kısacası savcılık, Apo’ya özgürlük çıkışı yapan Bahçeli’ye “Eleştirilere karşı tahammüllü ol” dedi. Darısı ülkenin geri kalanının başına. Ankara savcılığı demişken... Ankara Cumhuriyet Başsavcılığı’nda ilginç bir “çalışma” bu aralar kulislerde konuşuluyor. Neden mi? Şöyle anlatayım. Malum, hem Sinan Ateş cinayeti soruşturmasını hem de Ayhan Bora Kaplan operasyonunu Ankara Cumhuriyet Başsavcılığı yaptı. İki davada da cezalar çıktı. İki davadan da MHP’nin rahatsızlığı sır değil. Öyle ki sanıkların üzerine gidenlere MHP sık sık tepki gösterdi. Hatta MHP lideri operasyonu yapan polisleri “darbe” ile suçladı. Dosyanın üzerine giden gazetecileri de sık sık hedef gösterdi, bir listeyle şikâyet etti. Gelelim meseleye. Savcılıkta MHP’ye çok yakın üst düzey bir savcı var. MHP ile ilişkileri herkesçe bilinen o savcı, dosyanın üzerine giden ve kamuoyunun yakından tanıdığı bazı gazeteciler hakkında bir “çalışma” başlatmış. “Çalışma” diyorum. Çünkü soruşturmaların UYAP sistemine kaydedilmesi ve soruşturma numarası alınması bir zorunluluk. Bir soruşturmaya benzeyen “çalışma”, savcıların kaydetmek zorunda olduğu UYAP sistemine girilmemiş. Haliyle resmi olarak bir soruşturmaya dönmemiş. Ama bir “soruşturma çalışması” olarak savcının arşivinde bekliyormuş. Kim bilir belki de bir gün arşivler açılır ya da soruşturmaya döner de bütün Türkiye meselenin aslını öğrenir. Her şeye rağmen “bir gün mutlaka” diyenlerin, bir yıla bir tarih sığdıranların yeni yılı kutlu olsun.",https://www.cumhuriyet.com.tr/yazarlar/baris-terkoglu/gecen-yildan-kalan-notlar-2285123
Barış Terkoğlu,Kapansın tarikatlar kurtulsun Müslümanlar,20 Ocak 2025 Pazartesi,"Yıldızlı göklerdeki mucizeyi anlatanlar, sen maviliğe bakarken bastığın toprağı götürüyor. Ah şu Kemalistler! Ah şu solcular! Ah şu CeHaPe zihniyeti! Bizim İslamcılar tam ümmeti birleştirecekti, tam İslam dünyasını buluşturacaktı, tam Müslümanları zafere koşturacaktı... Onlar yüzünden yine olmadı! Şaka bir yana, Menzil cemaatindeki kavgadan söz ediyorum. Muhabirimiz Aytunç Ürkmez ve BirGün’den İsmail Arı an an haberleştiriyor. Peki biz bu savaşı nasıl okuyacağız? Önce silsileyi sıralayalım. “Bin yıllık Halidiyye geleneği” deseler de Menzil, şeyh Abdulhakim Erol’un 1971’de Adıyaman’ın Menzil köyüne yerleşmesinden adını aldı. Ölümünün ardından oğlu Muhammed Raşit Erol tarikatın başına geçti. 1993’te o ölünce kardeşi Abdulbaki Erol geçti. Tarikatta büyük kavga, yeni şeyh Abdulbaki Erol (Semerkandçılar) ile Muhammed Raşit Erol’un oğlu Fevzettin Erol (Buharacılar) arasında yaşandı. Abdulbaki Erol iki yıl önce ölünce ardında yedi halifelik bir konsey bıraktı. Ama konseydeki üç kişi oğulları Saki, Fettah ve Mübarek’ti. Babaları ölünce konsey monsey unutuldu. Kardeşler arası savaş başladı. Kim hangi araziyi alacak, hangi vakıf kimin elinde olacak, cemaatin milyarlarca parası nasıl paylaşılacak? Müritlerin paralarıyla biriken mülkler, babadan oğula miras sayılarak pay edildi. Başlangıçta ağabey Saki Erol’un cemaatin hâkimi olacağı düşünülüyordu. Miras paylaşımıyla güç savaşı tepetaklak oldu. İşte son taşlı sopalı çatışma, köydeki yazlık caminin ön cephesinde bulunan arazi üzerine çıktı. Ders bir: Tarikatlar müritlerine parmaklarıyla gökyüzünü gösterseler de dünyevi organizasyonlardır. Güçlerini yerdeki varlıklardan alır. Ders iki: Tarikatlarda post, Tanrı’nın ilmiyle değil, miras hukukuyla devredilir. Babadan çocuklara devredilen servetle birlikte tarikatın sarığı da yer değiştirir. Unutmayın, Menzil’de dini mekânlar bile mirasla dağıtıldı. Ders üç: Tarikatların yoksul müritlerin emekleriyle biriktirdikleri servetlerinin sahipliğini şeyhler yapar. Her patron şeyh değildir ama her şeyh bir patrondur. Tarikat bir yol. Sorarsanız sizi dünyadan alıp cennete götürüyor. Yolculuk biat ile başlıyor. Gelgelelim, Abdulbaki Erol öldü. Tarikatın duyurusuyla biatlar iptal oldu. Her müridin kendisine çocuklardan yeni bir şeyh seçmesi ve ona biat etmesi istendi. Sonra... Verilen “fetva”yla, bir kardeşe biat eden müridin diğer kardeşin arkasında namaz kılması, sohbetlerine katılması, kurumlarına girmesi yasaklandı. Çin Seddi’nden Afrika’ya Müslümanları yanyana getirecek liderlik; bir köyün içinde üç ayrı cemaat, üç ayrı namaz, üç ayrı zikir, üç ayrı tövbe yarattı. Ders dört: Tarikatlar müritlerini örgütler ama Müslümanları ayrıştırır, bölücüdür. Menzil sadece köyde değil devlette de etkili. Jandarmada, yargıda, bakanlıklarda, bürokraside adamları var. Haliyle köyde başlayan kavga devletin içinde devam ediyor. Kavga büyüdükçe yasadışılıklar da ifşa oluyor. Örneğin Menzil’in siyasetteki iki önemli ismi, Taner Yıldız ve Recep Akdağ, dergâhta konuşulanlara göre Ağabey Saki’nin değil, Mübarek’in tarafında yer aldı. Bunun üzerine sosyal medyada Saki’nin takipçileri tarafından topa tutuldular. Köydeki çatışmada ilk taşı atana dikkat ettiniz mi? Bir polisti. Savaşı durdurmak için köye savcı geldi. Jandarma sevk edildi. İki slogan atana ters kelepçe takan görevliler, cemaat kavgasında “Sofiler sakin olun” diye yalvardılar. Savaş büyüyünce misilleme yapıldı, olay Sakarya’da Menzilcilerin inşa ettiği kaçak evlere sıçradı, yıktırıldı. Ölen Abdulbaki Erol’un bir zamanlar kaldığı ev de kepçeyle yerle bir edildi. Ders beş: Tarikatlar siyasal örgütlenmelerdir. Güçlerini devletin içinde elde ettikleri mevzilerden alırlar. Tarikatların yön değişimi, kadrolarını liyakate göre değil, tarikat referansına göre seçen devletleri krize sokar. Önümüzdeki dönem belki de birbirine silah çeken polisler, lojmanlarda kapışan yargı mensupları göreceğiz. Zira sızan WhatsApp yazışmaları, silahlı saldırı tehditlerinin havada uçuştuğunu gösteriyor. Ortadaki mesele Tanrı’nın buyruğu. Gelgelelim, Menzil şeyhleri dini konularda hiçbir birikime sahip değil. Dini tahsilleri yok. İrşad sohbetleri yapabilecek derinliğe sahip değiller. “Nazarla irşad ediyoruz” gibi tuhaf çözümler bulmuşlar. Açığı kapattıkları iddia, seyid (peygamber soyundan) oldukları. Ancak Osmanlı’da tutulan nakıbül eşraf kayıtlarında bunu destekleyen bir delil yok. Olsa ne olur diyebilirsiniz. Ancak aile de sahih bir delil sunamıyor. Taşıdıkları Erol soyadı yerine “Elhüseyni” kullanarak kendilerine bir kisve örüyorlar. Gavsın depremi durduğu, meleklere hükmettiği, Tanrı ile konuştuğu gibi ipe sapa gelmez hikâyelerle aile etrafında bir efsane örüyorlar. Ders altı: Tarikatlar dini yönü ön plana çıkan bir şeyhin kuruculuğuyla anılsalar da, onun ardından ailenin kutsandığı ancak dini derinliğin olmadığı aşiret örgütlenmelerine dönüşürler. Varoluşları da savaşları da bir aile etrafında şekillenir. “Seçilmiş soy” tarikatın motoru olur. “Bir lokma bir hırka” efsanesine dayanan Menzilciler’in yaşamlarındaki tezat görüldü. Son model Mercedeslerle gezen, lükste sınır tanımayan tarikatta; servet savaşı ailenin hükmettiği milyarları da ortaya koydu. Menzil’e gelen müridlere koca tencerelerden ekmek ve buğday çorbası kaşıklatan tarikat, yoksulların emeklerinden aile bireylerine servet kulesi biriktirmiş. Cemaat paralarıyla satın alınan mülklerin tapularını, ailenin malına çevirmiş. Ders yedi: Tarikatların ana gücü sömürüdür. Siyasetin koruması altında birikmiş emek, şeyhin servetine dönüşür. Bu nedenle tarikat dağıtılırken paranın kanunları konuşur. Biz “Tarikatlar kapatılsın mı denetlensin mi” diye tartışırken Menzil kendini kapattı. Yerini birbirlerine sopayla saldıran, “Kutsala kazma vurdular” diyen, “Cami duvarına işediler” açıklaması yapan, “Ümmetin malını miras yaptınız” diye slogan atan topluluk kaldı. Şimdi Menzilciler değil Sakiciler, Fettahçılar, Mübarekçiler, Fevzettinciler var. Başka isimlerdeki şeyhlerin zenginliği ise yoksulların öfkesi ve nasırlarıyla büyümeye devam ediyor. İslam İslamcılardan kurtarıldığı gün, Müslümanların yüreği de bileği de zincirlerinden kurtulacak.",https://www.cumhuriyet.com.tr/yazarlar/baris-terkoglu/kapansin-tarikatlar-kurtulsun-muslumanlar-2290933
Barış Terkoğlu,Çocukları öldüren mülakat düzeni,13 Ocak 2025 Pazartesi,"Deprem yok, savaş yok, salgın yok. Ama babalar çocuklarını gömüyor. Aylarca bu köşede yazdım. Defalarca ""mülakat düzeni ülkeyi felakete götürüyor"" dedim. Bir çözüm bulacaklarına bıyığı yeni terlemiş çocuklarla uğraştılar. Sonunda Türkiye intihar haberleriyle sarsılınca resmi açıklamaların gölgesine sığındılar. Önümde iki gencin iki ayrı hikayesi duruyor… İlki avukat Mert Akdoğan. Osmaniyeli bir baba ile Manisalı bir annenin çocuğuydu. Hayali savcı olmaktı. Hukuk Fakültesi’ni başarıyla bitirdi. Yetmedi, hakimlik-savcılık sınavına çalıştı. Yazılı sınavda Türkiye derecesi yapıp 115. oldu. Gelgelelim, geçen aylarda girdiği mülakatta anlayamadığı şekilde elendi. İntihara giden süreç böyle başladı. Dün, acılı baba Tufan Akdoğan’ı aradım. Oğlunun yaşadıklarına isyan ediyordu: ""55 yaşındayım. Bıktım torpilden. Bu işin partisi, ideolojisi yok. Oğlum hakimlik sınavında derece yaptı. Mülakatta elenince bunalıma girdi. Ana neden bu. Mülakatta elenince İstanbul’da bir hukuk bürosunda birkaç ay önce işe başladı. Oğlum dertlerini pek anlatmazdı. İşyerindeki arkadaşlarından öğrendiğimize göre orada da işleri yolunda gitmemiş, istifa etmiş. O gün halı saha maçı varmış, gitmemiş. ‘Benden bu kadar’ deyip canına kıymış."" Arama motoruna ""mülakat"" ve ""intihar"" kelimelerini yazın. Maalesef birer birer ölen gençlerimizi nasıl unuttuğumuzu görün. İkincisi Adana Adliyesi’nde intihar eden savcı adayı Mithat Can Yalman. Evet, Yalman mülakatı geçti, savcı adayı oldu. Ancak staj esnasında baskı gördüğü gerekçesiyle intihar etti. Meseleyi her iki taraftan inceledim… Hayır, Yalman muhalif biri değil. Yolladığı bir mesajda kendisini şöyle tanıtıyor: ""Hakim-savcılığa geçmeden önce 2 buçuk sene kadar gerek MHP’de, gerek Türk Hukuk Enstitüsü’nde, gerek TÜGVA’da çeşitli görevlerde bulundum. İster istemez siyasilerle içli dışlı oldum. Instagram hesabımda AK Partimizin il başkanıyla ya da MHP il başkanımızla fotoğraflar paylaştım."" Yalman, özellikle siyasilere anlatırken, AKP-MHP destekçisi olduğu için koordinatör hakim Mustafa Çelik tarafından baskı gördüğünü söylemiş. Adalet Bakanlığı kaynakları ise olayın siyasi boyutunun olmadığını anlatıyor. Yalman, intihar öncesinde resmi bir şikayet başvurusunda bulunmamış. Ancak mentör savcı Salih Ümit Yücel’le, Başsavcı Bilal Gümüş’le, Komisyon Başkanı Mehmet Ali Çolak’la konuşmuş. Ayrıca Adana Ülkü Ocakları Başkanına ve Adana MHP İl Başkanına şikayet etmiş. Sosyal medya üzerinden de kimi siyasetçilere ve gazetecilere sorunlarını aktarmış: ""Adliyedeki en saçma görevler bana verildi. Kendileri diğer arkadaşlarla yemeğe çıktığı vakitte bizi noter denetimine yolluyorlardı. En son görevi takip etmediğim hususunda bir operasyona giriştiler. Yakın zamanda koordinatör hakime (Mustafa Çelik) bu durumdan rahatsız olduğumu belirttim. Beni odasına çağırtıp verilen görevi mecburen yapmam gerektiğini aksi takdirde soruşturma açacağını stajımı yakacağını söyledi."" Bir de ses kaydı var… Savcı adayı Yalman, kendisiyle ilgilenen mentör savcı Salih Ümit Yücel’le görüşürken, gizli bir ses kaydı almış. Orada kabul etmek istemediği görevi anlatıyor. Özetle, stajyerler arasında, eğitim için, kurgusal bir dava ortamı yaratılıyor. Herkes bir rolü üstleniyor. Kimi hakim, kimi savcı, kimi avukat oluyor. Mithat Can Yalman'a avukat rolü verilmiş. Yalman bu rolü beğenmemiş, oynamak istememiş, itiraz etmiş. Ses kaydında mentör savcı Yücel, dakikalarca şikayeti dinliyor. Savcı adayı Yalman, koordinatör hakim Mustafa Çelik’e hakaret ettiğinde devreye giriyor. ""Sakin ol, öyle konuşma, o benim meslektaşım"" dedikten sonra, uyarmaya devam ediyor: ""Staja geldin mi yanıma? İki defa ya geldin ya gelmedin. ‘Savcım benim şuna ihtiyacım var, şu dosyayı inceleyebilir miyim, bana yardımcı olur musunuz’ dedin mi bana? Sen koordinatör hakime nasıl bunu söylüyorsun? Sen nasıl adaysın, nasıl yapacaksın bu mesleği? Bu şekilde konuşamazsın. Meslektaşımız o bizim, büyüğün. Gelmiyorsun adliyeye, biliyorum. Seni sosyal medyada da takip ediyorum. Yok AKP İl Başkanı yok MHP İl Başkanı ile paylaşımlar. Yakışıyor mu bir savcıya? Savcının siyasetle işi olmaz oğlum. İsterse babası olsun fotoğraf atmaz (siyasetçiyle), yakışmaz. Yanlış yoldasın. Stajı nasıl bitireceksin böyle? Bir şey öğrendiğini düşünüyor musun adliyede? Ben de staj yaptım iki sene. Savcı odama gelme dese adliyede otururdum. Her ay 60 bin lira (maaşın) yatıyor mu hesabına? Ayıp ayıp olmaz."" Mentör savcı Yücel, konuşma boyunca, savcı adayı Yalman'a, aslında dikkate alması gereken önemli uyarılarda bulunuyor. Siyasetçilerle fotoğraf paylaşmak yerine adliyeye gelmesini, mahkeme dosyaları ile ilgilenerek kendisini eğitmesini, stajın hakkını vererek savcı ve hakim büyüklerinden mesleği öğrenmesini, meslektaşlarına hakaretsiz bir dil kullanmasını tavsiye ediyor. Keşke nasihatleri dinleseydi… Hayır, hemen gencecik bir çocuğa kızmayın. Zira genç savcı adayının sağlık geçmişine bakıldığında, 2013’ten beri çeşitli psikolojik sorunlarla boğuştuğu, ağır psikoloji ilaçları kullandığı, kendisine son olarak ""obsesif kompulsif bozukluk"" tanısı konulduğu görülüyor. Belli ki savcı adaylığı onun psikolojisini daha da yıpratmış. Söylemek istediğim şu: Eğer Mithat Can Yalman’a, başından, savcılığa uygun olmadığı anlatılsaydı, eğer devlet siyaset kriteri yerine objektif kriterler (örneğin sağlık) koysaydı, gencecik bir savcı adayı intihar etmeyecekti. İş yine gelip mülakata dayanıyor. İşin ilginç yanı… Savcı adayı Mithat Can Yalman, daha önce, mülakatta elenmiş. Hem de mülakattaki tavır ve davranışlarına yansıyan psikolojik durumu nedeniyle. Ancak nasıl oluyorsa sonraki yıllarda Yalman’ın göreve alınmasına karar verilmiş! Evet, Adalet Bakanlığı hem adli hem idari soruşturma başlattı. Ama bu hiçbir şeyi çözmeyecek. Mert Akdoğan da Mithat Can Yalman da bizim çocuğumuz. Hakim ve savcı seçiminde siyaset-tarikat-teşkilat referansını işin dışında tutsak, hak edenin kazandığı etmeyenin kaybettiği bir sistem kursak, bugün iki genç hukukçu da yaşıyor olacaktı. Ama yine hesaplaşmak yerine unutmayı seçeceğiz! Yaşam umutla büyüdüğü gün, babaların omzunda çocuk tabutları taşınmayacak.",https://www.cumhuriyet.com.tr/yazarlar/baris-terkoglu/cocuklari-olduren-mulakat-duzeni-2288642
Barış Terkoğlu,Mülakat mülakat Cumhuriyeti yıkıyorlar,06 Ocak 2025 Pazartesi,"Ayrıcalık hakkın en büyük düşmanıdır. Bunu kapılar yüzüne kapandığında daha iyi anlarsın. Pazarlıklar başladı. Öcalan ikna olursa dolapta açılım var. Oysa Cumhuriyetimiz, hiçbir pazarlığın insafına bırakılamayacak büyük bir krizin içinde. Çözümü ise mayasında saklı. Şöyle anlatayım. Emre Pişiren’in hikâyesini bu köşede okudunuz. 2021 yılında yapılan İdari Yargı Hâkim Adaylığı Yazılı Sınavı’nda Türkiye 8.’si olmuş. 2022’de Türkiye 1.’si olmuş. 2023’te 98.5 puan ile rekor kırarak yine Türkiye 1.’si olmuş. Ancak hepsinde mülakatta elenmişti. Pişiren’in geçmişinden de bahsetmiştim. Yoksul bir aileden gelen Pişiren, 17-25 Aralık öncesinde, henüz bir çocukken FETÖ’nün eğitim ağına düşmüş, onlar tarafından TSK’ye sokulmak istenmişti. Ancak kendi isteğiyle hem askeriyeden hem FETÖ’den kaçmış, 17-25 sonrasında örgütü MİT’e şikâyet etmiş, yeniden üniversite sınavına girerek kendisine yeni bir gelecek kurmuştu. Gelgelelim, birilerinin “17-25 öncesi” diyerek kendisini akladığı sicil, Pişiren’in peşini bırakmamıştı. Üstelik, mülakatı yapan komisyonun başındaki Adalet Bakan Yardımcısı Ramazan Can’ın bir zamanlar yükselmek için Pensilvanya’ya gittiğini itiraf ettiği videolar ortada dururken. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Yazımdan sonra çok sayıda mesaj, mektup, dosya aldım. Hemen hepsi devlet kurumlarında görev almanın referansınız yoksa artık çok zor olduğunu söylüyordu. Birçoğu sınav sonucunu paylaşıyor, yazılıda dereceye girdiği halde kendisine komik soruların sorulduğu, hiçbir ciddi tutanağın tutulmadığı sözlü mülakatlarda nasıl elendiğini anlatıyordu. İşin ilginci çoğu da korkuyordu. Adının yazılması durumunda mevcut işinden olabileceğinden ya da ailesinin zarar görebileceğinden bahsediyordu. Kurumların yozlaşması korku düzeni ile eşzamanlı yürüyordu. Artık mahkemeye düşmüş bir dosyayı anlatmak hepsinden mümkün görünüyordu. Selim Akkoyun, Afyon Merkez’de bulunan bir ilkokulda rehber öğretmen. 37 yaşında. Bundan 15 yıl önce, öğretmenliğinin ilk yılında, ikinci bir üniversite okumak için sınava girdi. İstanbul Üniversitesi Siyasal Bilgiler Fakültesi Siyaset Bilimi ve Kamu Yönetimi bölümünü kazandı. 2016’da mezun oldu. Hayali kaymakam olmaktı. İmkânsız da değildi. 15 Temmuz sonrasında İçişleri Bakanlığı tarafından, 2016-2022 aralığında her yıl 100, son yıl 200, yani 7 yıl boyunca toplamda 800 kaymakam adayı alınıyordu. Çalışıp hak edeceğini düşünüyordu. 2021’deki evlilik yılı hariç yoğun şekilde çalıştı da. Ancak kazın ayağı öyle değildi. Zira girdiği altı yazılı kaymakam adaylığı sınavını da kazandı. Bayağı da iyi puanlarla. Örnek olsun, 2017 yılı kaymakam adaylığı sınavında 97 buçuk puanla Türkiye üçüncüsü oldu. Mülakata girdi. Üç komisyon üyesi vardı. 70’er puan alsa nihai listeye giriyordu. Kaç mı aldı? Üç üye de 69 verdi! Yazılı sınavın üçüncüsü, mülakatla elenenler listesinin birincisi oldu! Kaymakam adayı yapılan 100 kişiden 98’i yazılı sınavda ondan düşük almıştı. Önümdeki dosyadan Akkoyun’un diğer yıllardaki derecelerine bakıyorum. - 2016’da girdiği sınavda 61. olmuş. Mülakatta elenmiş. Alınan 100 kişiden 77’sinin yazılı sınavı Akkoyun’dan daha düşük. - 2018’deki sınavda 9. olmuş. Mülakatta elenmiş. Kaymakam yapılan 100 kişiden 95’inin yazılı sınavı Akkoyun’dan daha düşük. Liste sürüp gidiyor. Haliyle olayı yargıya taşımaya karar verdi. “Mülakatta göz göre göre hep birlikte 69 vermenizin nedeni nedir” diye sordu. Elbette biliyordu. Alınması gereken “hatırlı kişiler” vardı. Referans mektupları mülakatlardan daha işlevliydi. Zaten bu nedenle mülakatlar kayda alınmıyor, verilen cevaplar tutanağa geçirilmiyordu. Dönemin İçişleri bakanını biliyorsunuz. Hiçbir güvenlik makalesi okumadan İçişleri’ni yönetmekle övünen bakan, “Mahkeme arkamızdan gelsin” sözüyle biliniyor. Akkoyun’un dilekçeli sorularına bir yanıt vermediği gibi dava boyunca yerel mahkemeye de doyurucu bir açıklama göndermedi. Mahkeme ise “takdir hakkı” diyerek Akkoyun aleyhinde karar verdi. Üst mahkemelere olayı taşımak istese de halihazırda devlet memuru olduğu için fazla ileri giderek elindekini de kaybetmek istemedi. Yenilgiyi kabul etti. Zaten 35 yaş geçince artık resmi hakkını da yitirmişti. Sakın FETÖ filan diye bahane aramayın. Akkoyun bütün sınavlara 15 Temmuz’dan sonra girmiş. Yani çalıntı şüphesi yok. Zaten 15 yıllık devlet memuru. Hakkında ne görevden el çektirme ne ihraç ne de benzer bir süreç yaşanmış. İki kardeşler. Ablası öğretmen, babası da kamu emeklisi. Annesi ev hanımı. Kendi imkânlarıyla ulaştığı dosyasında kendisi ya da ailesi üzerinden FETÖ bahanesine sığınılacak bir nokta da görünmüyor. Önümdeki sayısız mesaj akıp gidiyor. Çoğu kişi aldığı başarılı sonuçlara rağmen hâkimlik ya da kaymakamlık mülakatlarında nasıl elendiğini anlatıyor. Pek çok kişinin mülakata çalışmak yerine referans arayarak sorununu çözdüğünü hemen herkes kabul etmiş durumda. Kuşkusuz başta zengin ile yoksul arasındaki olmak üzere birçok eşitsizlik sorunumuzu çözemedik. Ancak 102 yıl önce kurulan Cumhuriyetin mayasında yurttaşların eşitliği vardı. Ispartalı çobanın ya da Rizeli bir kaptanın çocuğu Cumhuriyetin eşitlik düzeni sayesinde kurumların en tepesine yükselebildi. “Erdemliler rejimi” olan Cumhuriyet, Atatürk’ün deyimiyle “kimsesizlerin kimsesi”ydi. Şimdi ise referansı olmayanlar Cumhuriyetten mahrum bırakılıyor. Parti bağı, tarikat biatı, hatırlı kişi ricası Cumhuriyetin yerine geçiyor. Öcalan ile yaptığı pazarlıkla Kürt yurttaşlarımıza demokrasi-özgürlük-hukuk vaat eden iktidar, kendi elleriyle yarattığı büyük krize, Kürt yurttaşlarımız da dahil olmak üzere herkes için çözüm getirecek bir adalet-demokrasi-özgürlük formülü, kurumları onaracak bir restorasyon programı önermiyor. Zira Cumhuriyeti içten çürütüp yıkıma götüren ayrıcalık rejiminden en çok kendi oligarşisi faydalanıyor. Özgürlüğün pazarlık konusu olduğu yerde, ayrıcalıklar hakkın mezarının üstünde kendi mevsimini yaratır.",https://www.cumhuriyet.com.tr/yazarlar/baris-terkoglu/mulakat-mulakat-cumhuriyeti-yikiyorlar-2286317
Barış Terkoğlu,Bombacı Mülayim neden tutuklandı,23 Aralık 2024 Pazartesi,"Ne garip bir düzen… Sabah polis uyanıyorsun akşam terörist oluyorsun. Geçen hafta, polis sendikası kurmaya çalışan, bunun için sosyal medyada Polis Sendikası hesabını yöneten Polis Levent A.’nın hikayesini anlatmıştım. Soylu’nun kızının Baltalimanı Polisevi yerleşkesi içindeki konutta kalmasını sorgulayan bir mesaj paylaşınca evi basılmış, kelepçelenmiş, tutuklanmıştı. Yazıdan sonra polislerden pek çok mesaj aldım. Çoğu ""bir de Bombacı Mülayim var"" diyordu. Hikayesinden bu sayede haberdar oldum. Herkes onu ""Bombacı Mülayim"" olarak tanıyor. Adı: Vedat Kılıçel. Lakabını Kemal Sunal’ın Korkusuz Korkak filmindeki karakterinden alıyor. Son olarak Trabzon Emniyeti’nde görevli Polis Vedat, ""haksızlığa karşı susan dilsiz şeytandır"" felsefesine inanıyor. Uzun süredir sosyal medyada polislerin yaşadığı haksızlıkları paylaşıyor. Örneğin polis araçlarının kaza veya görev nedeniyle zarar görmesinin bedelini polislerin ödediğini anlatıp itiraz ediyor. Kelepçenin, silahın parasını polisin vermesini eleştiriyor. 50-55 bin lira maaşla polislerin geçinememelerini gündeme getiriyor. Ayağa değil vücuda atış talimi yaptırılmasından bile bahsediyor. Bayramlarda, resmi tatillerde angarya çalıştırmalara karşı çıkıyor. Uykusuz, gecesiz-gündüzsüz, parasız yaşamanın polislerde aile dramlarına, intiharlara yol açtığını anlatıyor. Birçok polis yaşadığı sorunları duyursun diye Bombacı Mülayim’e yolluyor. Elbette polis, polisin hakkını savunmak için de olsa, ayrık otluğu yapınca başı belaya girmekten kurtulmuyor. Bitlis Cumhuriyet Savcılığı’nın hazırladığı önümdeki iddianame kopuş anını anlatıyor; oradan aktarayım. Her şey Nisan ayında yaşanmış. Bitlis Emniyet Müdürlüğü’nde görevli polis memuru Sefa B., Bombacı Mülayim sosyal medya hesabına, tanık olduğu olayı anlatmış. Hesap ise ""sizden gelenler"" adıyla bu mesajı paylaşmış: """"V.. abi Bitlis İl Müdürü'nün eşi de polis memuru. Polis Okulu’nda kadrosu. 2023 Ford Kuga araca biniyor. Ayrıca siyasi göru¨şu¨ nedir bilmem, seçimlerde açık şekilde AKP adayına oy istedi. Kafasına göre ilde terör estiriyor, müdür yardımcılarını görevden alıyor, ağzı bozuk, müdürlere saydırıyor. Üstte huzursuzluk olunca altta biz eziliyoruz"". İşte İl Emniyet Müdürü’nün polis memuru olan eşinin, başta makam otosuna binmek üzere, diğer polis memurlardan farklı bir yaşamı olduğunu gösteren bu mesajın paylaşılması, iki polisin de başını yakmış. (Elbette asıl dert polisin seçimde AKP lehine çalıştırıldığının yazılması.) Bitlis Emniyet Müdürlüğü, savcıya haber vermeden, kendiliğinden hareket ederek polislerin peşine düşmüş. Ardından savcıya gidip operasyon talimatı almış. Bitlis’ten Trabzon’a gönderilen Terörle Mücadele polisleri, Bombacı Mülayim’i görevi başındayken gözaltına almış. Konutu aranmış, çocuklarının telefonu, bilgisayar ve tabletlerine, eşinin bilgisayarına el konulduktan sonra kelepçelenip Trabzon’dan Bitlis’e götürülmüş. Devletin kurumlarının çivisinin çıktığını gösteren olay: Bitlis Emniyet Müdürü’nü eleştiren mesajdan sonra, Bitlis Emniyeti tarafından gözaltına alınan ""Bombacı Mülayim"" lakaplı Polis Vedat, Bitlis Emniyeti’nde 3 gün gözaltında kalmış. Ardından tutuklanmış. 70 gün cezaevinde tutulmuş. Sorsanız ""soruşturmanın gizliliği"", ""lekelenmeme hakkı"", ""suçu kanıtlanana kadar herkes suçsuzdur"" derler. Ancak gözaltında daha ifadesi bile alınmadan Emniyet Genel Müdürlüğü, Dezenformasyonla Mücadele Başkanlığı ve Bitlis Valiliği sırayla basın açıklaması yapmış.  Evinde 3 bin sayfa gizli belge geçirildiğinden haksız kazanç elde ettiğine, hakkında çok sayıda şikayet olduğundan emniyet müdürünün eşini terör örgütlerine hedef gösterdiğine kadar çok sayıda suçlamada bulunmuşlar. İşin ilginci, bu süreçte yapılan araştırmada, Emniyet Müdürü’nün polis olan eşinin, il Emniyet Müdürlüğü’ne kayıtlı araçla işe gidip geldiği ortaya çıkmış. Mesajda sadece aracın markası yer aldığı halde, Bombacı Mülayim ""terör örgütlerine hedef göstermek""le suçlanmış. Bahse konu 3 bin sayfanın, polislerin dertlerini anlatmak için Bombacı Mülayim’e yolladığı, aslında saklı olmayan belge olduğu anlaşılmış. ""Menfaat elde etme""nin sokak hayvanlarına toplanan yardım olduğu ortaya çıkınca ""yardım kanununa muhalefet""ten hakkında soruşturma açılmış. Sonuç olarak Bombacı Mülayim ""terörle mücadele eden kamu görevlisini hedef göstermek"" suçundan halen yargılanıyor. Sokak hayvanları için toplanan yardım nedeniyle, hakkında kademe durdurma cezası ile 26 bin lira idari para cezası verilmiş. “Amir ve üstlerinin iş ve işlemlerini eleştir mahiyette tek başına veya topluca bildiri dağıtmak ya da radyo, televizyon ve diğer iletişim vasıtaları aracılığıyla kamuoyuna yönelik yazı, bilgi ve demeç vermek"" disiplin suçu kapsamında üç defa ayrı ayrı meslekten çıkarılmış. 70 günün sonunda cezaevinden çıkıp, meslekten ihraç olduktan sonra, vatandaş haliyle attığı sosyal medya mesajları nedeniyle yeni disiplin soruşturmaları da açılmış. Bütün polislere ibret olsun diye ""sallandırılan"" Bombacı Mülayim yine de vazgeçmemiş. Polislerin yaşadıklarını sosyal medyada anlatmaya devam ediyor. Gelgelelim… Eylem yapan işçiyi-öğrenciyi polise dövdürenler, ağzını açanı polise kelepçeletenler, halkla polisi karşı karşıya getirenler, bütün bunları yaparken ""polisimizin arkasındayız"" diyenler… Eğer polis uyanır da kendi hakkını isterse onu terörist ilan ediyor, bileğine kelepçe vurup hapsediyor, soruşturmalarla-davalarla yok ediyor. Bu da iktidardakilerin aslında polisi değil kendilerini sevdiğini gösteriyor. Elbette asıl korkuları, bir gün polislerin çıkarlarının iktidar fedailiği yapmakta değil halkının çıkarını savunmakta olduğunu görmesi. Meşhur filmde, Mülayim yanlışlıkla kahraman olmuştu. Gerçek hayatta çıkar üretenler ise hiçbir kahramanlığa fırsat vermiyor.",https://www.cumhuriyet.com.tr/yazarlar/baris-terkoglu/bombaci-mulayim-neden-tutuklandi-2281816
Barış Terkoğlu,Bir garip İmamoğlu belgesi,02 Aralık 2024 Pazartesi,"Çizgileri çizenler çizgileri geçiyor. Düzenin kuralsızlaşmasının nedeni bu. Perşembe günü bu köşede okudunuz. Aksaray’dan başlayan bir yargı hikâyesini anlatmıştım. Hakkında inceleme yapılan bir hâkim, aleyhindeki dosyanın peşine düşünce koca bir arşive ulaşmıştı. Arşive göre, kimi savcı kimi hâkim, hakkındaki FETÖ bulgularıyla göreve devam etmiş, yetmemiş kritik koltuklara atanmıştı. Belli ki birileri yargı mensuplarının tepesinde haklarındaki dosyaları sallandırıyordu. İstenmeyen bir karar verdiğindeyse arşiv ortalığa saçılıyordu. Şimdiki hikâyede benzer bir durum var. Hem de Ekrem İmamoğlu ile ilgili. Şöyle anlatayım... Biliyorsunuz İstanbul Büyükşehir Belediye Başkanı Ekrem İmamoğlu’nun da başının üzerinde bir dosya sallandırılıyor. Ahmak davasından söz ediyorum. Eski İçişleri Bakanı Süleyman Soylu, ona “ahmak” dedi. O da “Asıl 31 Mart’ta seçimi iptal edenler ahmaktır” diye cevap verdi. Bu cevap, sanki Soylu’ya değil de YSK’ye söylenmiş gibi “kamu görevlisine zincirleme hakaret”ten yargılandı. 2 yıl 7 ay 15 gün hapis cezası aldı. Dosya şimdi istinafta. 2 yılın üzerindeki bu ceza onanırsa, İmamoğlu’na siyasi yasak da gelecek. Ceza, İmamoğlu’nun önünü kesebilecek adrese teslim taş işlevi görüyor. Peki bu karar nasıl alındı? Yine bu köşeyi okuyanlar hatırlayacaktır. Davaya bakan mahkemenin hâkimi Hüseyin Zengin’di. Zengin aslında muhafazakâr kesimden gelen, hatta bir zamanlar cumhurbaşkanının elinden ödül almış bir yargı mensubuydu. Ancak kendisinden isteneni yapmadı. İmamoğlu’nu sadece siyasi yasaklı hale getirmek için iki yılın üzerinde bir ceza vermenin hukuka uygun olmayacağını düşünüyordu. Bunu da çevresine söylüyordu. Bir anda görevden alındı. Samsun’a sürüldü. “Sürüldü” diyorum çünkü geçenlerde İBB Meclisi’nde yaşanan tartışmada, AKP Grup Sözcüsü Faruk Akkuş, “sürdük” kelimesini kullandı. Bu kadar da değil. Hâkim Hüseyin Zengin, hükümet medyasında adeta linç edildi. FETÖ bağlantılı olduğu yazıldı, hakkında soruşturma olduğu söylendi. Üniversite yıllarında kaldığı öğrenci evi bile gündeme getirildi. Tüm olan biteni anlattığı için bir kişi yargılandı. Hayır, işine gelmeyen hâkimi FETÖ’cü ilan eden hükümet medyası değil, ben! Ahmak davasında sürülen hâkimin hikâyesini anlatan yazılarım nedeniyle savcılar harekete geçti. İstanbul 2. Asliye Ceza Mahkemesi’nde yargılanmaya başladım. Açık söyleyeyim, gerçek açığa çıksın diye bu kez ben de yargılanmak için uğraştım. Zira tarih beni haklı çıkarmıştı. Sürülen hâkimin yerine göreve gelen hâkim Mehdi Komşul, bahsettiğim kararı verip İmamoğlu’nu siyasi yasaklı hale getirmişti. Son duruşmada makûl bir talebim oldu. Sonuçta, ben sürülen hâkimin başına gelenleri anlatıyordum. Doğru mu yanlış mı yazmışım anlaşılması için kendisinin mahkemeye tanık olarak çağrılıp dinlenmesi gerekiyordu. Öyle ya, başka neye dayanarak karar verilecekti. Beni yargılayan hâkim, talebimi bir dahaki celsede değerlendirme kararı aldı. Bu arada hâkimler Savcılar Kurulu’na (HSK) yazı yazarak İmamoğlu’nun ahmak davasında rolü olan hâkim ve savcılar hakkında bir soruşturma olup olmadığını sordu. Bu talep hukuka uygundu. Öyle ya, hükümet medyasında yerden yere vurulan hâkim Hüseyin Zengin hakkında belki de bir soruşturma açılmış ve orada başına gelenleri anlatmış olabilirdi. Böylece durum aydınlanırdı. İmamoğlu’nun “Hâkim Hüseyin Zengin dinlenilsin” başvurusunun geçen hafta bir kez daha reddedildiğini görünce açıp benim dosyama bakayım dedim. Acaba HSK, benim davama ne yazmıştı? Gelen yanıtı görünce “İşte bu” dedim. HSK, Hüseyin Zengin hakkında bugüne kadar herhangi bir inceleme/soruşturma kaydı olmadığını söylüyordu. Hükümet medyasının üniversite yıllarında kaldığı eve kadar anlattığı hâkim Zengin aleyhinde herhangi bir suçlama yoktu. Bu da “yargı üyeleri hakkında arşiv biriktiriliyor” tezimi doğruluyordu. Benim dosyamla ilgili bir sonuca varamamıştık. Ancak Zengin’in “sürülmesini” gerektirecek bir olay olmadığını anlamıştık. Asıl bomba ise devamındaydı. Benim yazılarımda, sonradan gelen ve İmamoğlu’na ceza veren hâkim Mehdi Komşul hakkında bir ifade yoktu. Fakat HSK onun durumunu da not etmişti: “Büromuz kayıtlarının yapılan sorgulamasında; Mehdi Komşul hakkında 2013/5757 sayılı dosyada soruşturma izni verildiği, yapılan soruşturma sonucu düzenlenen soruşturma raporu ve dosyanın kurulumuz ikinci dairesi disiplin bürosuna gönderildiği...” HSK, İmamoğlu’na ceza veren hâkim hakkında başka bir nedenle soruşturma izni verildiği ve ciddi bulunarak disipline sevk edildiğini yazılmıştı. Verdiği kararları ne kadar etkiledi, bilmem. Fakat belli ki onun da başının üstünde bir dosya sallanmıştı. Üstelik nedense İmamoğlu kararını “sicili temiz” hâkime değil de ona verdirmişlerdi! Mehdi Komşul hakkındaki disiplin soruşturmasının konusu gelen evrakta yazmıyor. Ancak arama motoruna “Mehdi Komşul” yazdığımda gazeteci Seyhan Avşar’ın “İmamoğlu davasının hâkimi tacizden soruşturma geçirmiş” başlıklı haberi çıkıyor. Aynı olay mı farklı mı, bilemiyorum. Bir gün bütün dosyalar açılıp herkes özgürleştiğinde anlayacağız. “Hiçbir şey yasadışı değildi çünkü artık yasa yoktu” diyor ya Orwell. İlk adım ilk çizginin çekilmesiyle başlayacak.",https://www.cumhuriyet.com.tr/yazarlar/baris-terkoglu/bir-garip-imamoglu-belgesi-2274851
Barış Terkoğlu,Türk ordusunun Kubilaysızlaştırılması,25 Kasım 2024 Pazartesi,"Ordu, top mudur tüfek mi? Yoksa ete de tırnağa da hükmeden bir ruh mudur? “Ey Müslümanlar! Ne duruyorsunuz, Halife Abdülmecit hududa geldi, sancak-ı şerif çıktı. Gelin altında toplanalım, şeriat isteyelim.” Mehdi olduğunu söyleyen Derviş Mehmet ismindeki yobaz, 23 Aralık 1930 günü Menemen’de halka böyle çağrı yapıyordu. Etrafına kalabalık da toplamıştı. Halk ise olan biteni sadece izliyordu. Yer yer alkışlayan da vardı. Çok değil 10 yıl önce işgal altında olan topraklarda, Yunan işbirlikçisi bir Nakşibendi şeyhi, Cumhuriyete karşı isyan başlatmış, karşısına çıkan olmamıştı. Atatürk’ün anlayamadığı da affedemediği de buydu. Aslen öğretmen olan Teğmen Kubilay, bir grup askerle olay yerine geldi. Mühimmatı olmayan erleri geride bırakıp tek başına kalabalığın karşısına dikildi. “Teslim olun” dedi. Cevabı mermi oldu. Kubilay’ı vurdular. Kanının tadına baktılar. Ardından kör bıçakla başını kesip sopaya astılar. İsyan bastırılırken 24 yaşında Cumhuriyet için baş verip baş eğmeyen Kubilay sembol oldu. “Yalnız başına, kuvvet hesabı yapmayan bir idealist vatanseverlik”, İsmet Paşa onun iradesini böyle tanımlamıştı. O günden sonra Türk ordusu Teğmen Kubilay, Teğmen Kubilay Türk ordusuydu. Günlerdir Harbiye’den mezun olanların teğmenler hakkındaki soruşturmayı konuşuyoruz. Resmi tören bittikten sonra, geçmiş yıllarda olduğu gibi kılıç çekip anayasaya bağlılık yemini ettiler. Gelgelelim, günlerce hakarete uğradılar. Cumhurbaşkanı, öz evladı saydığı imam hatiplilerin toplantısında onları üvey evlat gibi hedef aldı. İhraç istemiyle disiplin kuruluna sevk edildiler. Neden rahatsızlar? Söyleyeyim. Yemin metnindeki “laiklik” kelimesinden! Askerin bağlılıklarının arasında laikliğin olmasını istemiyorlar. Derviş Mehmet’in karşısına dikilen Teğmen Kubilayların ruhunu TSK’den ihraç ediyorlar. Askerler arasında bu konu tartışılıyor. Teğmenler üzerinden tüm TSK’ye laiklik sopası gösteriliyor. Örnek mi? Size Topçu Okulu’nda neler olduğunu anlatayım. Teğmenlerin Topçu Okulu’ndaki Tabur Komutanı Binbaşı S.İ., teğmenlere sahip çıktığı suçlamasıyla görevden alındı. Yıllardır atama yapılmayan bir kadroya görevlendirildi. Binbaşı S.İ., sitem dolu bir mesajla veda ederek ortak gruplardan ayrıldı. Veda mesajını okuyunca neler olduğunu daha iyi anlayacaksınız: “An itibarıyla ...’ya görevlendirildim. Sebep olarak teğmenler ile ilgili bir durum olduğunu değerlendiriyor ve biliyorum. Komutanlık makamı tarafından teğmenlere sahip çıktığım onları tebrik ettiğim yönünde değerlendirme oldu. Şunun bilinmesini isterim ki...buradan haykırıyorum. Ben teğmenlerden önce de Mustafa Kemal, onun silah arkadaşları ve tüm Milli Mücadele şehitlerinin askeri idim şimdi de Mustafa Kemal, onun silah arkadaşları ve tüm Milli Mücadele şehitlerinin askeriyim. Bu vatanı kuran bize emanet bırakanların izinde olmanın bunlara sebep olacağını bilmiyordum. Bilse idim yine yapardım. Çizgimden bir an olsun sapmayacağım. WhatsApp profilimde de yıllardır yazdığı gibi ‘Herkes hak ettiğini bir gün alır’ diyor ve hepinize hayırlı görevler diliyorum.” Aslında Türk ordusunun kolu kırılmakla kalmıyor, ruhu bedeninden sökülmek isteniyor. Sonuçta “kurul inceler adil bir karar verir” demeyin. Kazın ayağı hiç öyle değil. Teğmenlere soruşturma dosyası verilmeden savunma istenmesini geçtim. Hükümet medyasındaki “teğmenler hakkında MİT raporu istendiği” haberlerinin sonucunda “rapordan ne çıktığı”ndan kimsenin bahsetmemesini geçtim. Cezalandırmak için yönetmeliklerin altüst edilmesini geçtim. Yüksek Disiplin Kurulu dosyası için teğmenlerin sıralı üç amirinden kanaat formu doldurmaları istenmiş. TSK’de konuşulanlara göre, birileri amirlerinden olumsuz kanaat çıkması için bayağı uğraşmış! Sonuç olarak... Mesele ne beş teğmen ne disiplinsizlik ne yemin. Bir süredir Teğmen Kubilay’ın yıkılan büstlerini, anmalarının temsili düzeye indirilmesini, Kubilay’ın başını kesenlerin yüceltilmesini okuyorduk. Tanrı’ya kiliseden daha bağlı Jan Dark’ın, İngiliz kilisesi tarafından yargılanıp herkesin gözü önünde ibret olsun diye yakılarak ruhunun çıkarılması gibi... Şimdi, teğmenler herkesin gözü önünde süründürülüp, hakarete uğrayıp, cezalandırılarak TSK’den Teğmen Kubilay’ın ruhu çıkartılmaya çalışılıyor. “İyi ki de yaptım” diyen Jan Dark yıllar sonra aziz ilan edildiğinde tarih, hain ile kahramanı tersinden yazmaya başlamıştı.",https://www.cumhuriyet.com.tr/yazarlar/baris-terkoglu/turk-ordusunun-kubilaysizlastirilmasi-2272314
Barış Terkoğlu,Kelepçeli burjuvanın duyulmayan çığlığı,07 Kasım 2024 Perşembe,"Yargı dedikleri koca bir paspas. Kim isterse o çiğniyor. Esenyurt Belediye Başkanı Ahmet Özer, “terör örgütü üyeliği” suçlamasıyla hapiste. Tutuklamaya sevk yazısına bakarsanız en büyük delil, kardeşi PKK’li birinin annesinin ölümünün ardından açılan başsağlığı telefonu. Yani savcılık diyor ki: Kardeşi PKK’li birine annesi ölse de başsağlığı dileyemezsin, bu seni örgüt üyesi yapar! Tutuklamanın ardından, İstanbul cumhuriyet başsavcısının yaptığı bir ziyaret medyada aynı başlıklarla yer aldı: “Başsavcıdan Mansimov’un kanalına ziyaret”. Kastedilen kişi Mübariz Mansimov. Kanal ise Ekol TV. Resmi sahibi kayıtlarda Mansimov olarak görünmese de Mansimov’un kanalla ilişkisi sır değil. Dünyanın en zenginler listesinde yer alan Mansimov, hissedar olmadan kanalın kuruluşunda yer aldı. Bu yüzden de kamuoyunda da devlet katında da medyada da Ekol TV denince akla hep onun adı geldi. Hayır, yanlış anlamayın. Bunları Mübariz Mansimov’u ya da Ekol TV’yi eleştirmek için yazmadım. Aksine mesele başka. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Önümde yeni çıkmış bir kitap duruyor. Adı: Gurban-Kızıl Ordu’dan Silivri’ye (Tekin Yayınları). Yazarı: Furkan Karabay. Tahmin ettiğiniz gibi Mansimov’un bir Kızıl Ordu subayından işadamına dönüşümünün hikâyesi anlatılıyor. Sovyetler’in yıkılışının ardından yaşanan özelleştirme dalgasıyla büyüyen Mansimov, 22 Ekim 1998’de Palmali isimli şirketi kurarak Türkiye’ye adım attı. AKP dönemi ise Mansimov’un hızla büyüdüğü yıllar oldu. 2006’ya gelindiğinde Palmali’nin 21 ülkede ofisi vardı. Çalışan sayısı 45 bin kişiyi bulmuştu. Filosu 130 gemilik bir dev olmuştu. Yıllık cirosu 3 milyar doları geçmişti. Rusya petrollerinin yaklaşık yüzde 75’ini o taşıyordu. 17 Temmuz 2006’da Türk vatandaşı olup Gurbanoğlu soyadını aldı. Aynı dönemde Azerbaycan Devlet Petrol şirketi SOCAR ile çalışmaya başladı. Azerbaycan’dan Türkiye’ye gelen tüm ham petrolü taşıma yetkisine sahip tek şirket oldu. Elbette iktidar ile hep iyi ilişki kurdu. O kadar ki adını Erdoğan ailesinin üyelerinden alan BUMERZ’in (“BU”su Burak Erdoğan’ı, “M”si Mustafa’yı “ER”i Erdoğan’ı “Z”si ise Ziya İlgen’i temsil ediyor) büyümesinde, Mansimov ile yaptığı alışverişin etkisi vardı. Erdoğan ailesinin diğer şirketleriyle de partner oldu. Azerbaycan-Türkiye ticari ilişkilerinin yükselen yıldızı olan Mansimov’un bir dostu daha vardı: Mehmet Ağar. Kitapta Ağar-Mansimov ilişkisi şöyle anlatılıyor: “Bakü’de görüşmelerinin ardından Ağar’ı yanına almayı teklif etti. Ve ona ofis verdi, yıllarca hiç kira almadığı bir ev tahsis etti. Yurtdışı seyahatlerini Ağar’sız yapmamaya başladı. 2004 yılından sonra Ağar adeta Mansimov’un gölgesi haline gelmişti.” Yedikleri içtikleri ayrı gitmiyordu. Ağar hapse girdiğinde en sadık ziyaretçisi Mansimov’du. 2013 yılında, Ağar Pensilvanya’da Fethullah Gülen’i ziyaret ederken Mansimov’u da götürmüştü. Sanatçılarla özel buluşmalar... Pahalı arabalar ve saatler... Futboldan magazine medyada öne çıkan rüya gibi bir yaşam. Forbes’un dünyanın en zenginleri listesindeki Mansimov’un yıldızının kayışı SOCAR ile iş ilişkilerinin bozulmasıyla başladı. Sizi detaylara boğmayayım. Ama Mansimov, önce Sedat Peker’in videolarına konu olan Yalıkavak Marina’yı, ardından 7 yıldızlı Edition Oteli’ni kaybetti. Hükümet, SOCAR ile Mansimov arasında elbette SOCAR’ı seçmişti. Rus Lukoil ile de kavgalı olan Mansimov aleyhinde yağmur gibi hamleler yapılıyordu. 22 Haziran 2017 tarihinde CİMER’e FETÖ üyeliğine dair ihbar geldi. Ne Bank Asya ne ByLock. Savcılık bir delil bulamayınca kovuşturmaya yer yok kararı verdi. Ancak Mansimov, kendi anlattığına göre SOCAR ve Lukoil ile kavga ediyordu. Sonunda, 15 Mart 2020’de FETÖ’den gözaltına alındı, tutuklandı. Savunması, tam bir Türkiye klasiğiydi: “17-25 Aralık’tan çok önce, Amerika’ya aralarında tanınmış bakanların, büyük işadamlarının olduğu yüzlerce kişilik bir resmi heyetle gittik. (...) Bu ziyaretten dolayı FETÖ’cü olunuyorsa o zaman Türkiye’deki devlet adamlarının, belediye başkanlarının ve işadamlarının çoğu FETÖ’cüdür!” Bir yıl hapiste kaldı. Sonra tahliye edildi. Gülen’in sadık takipçisi Fettah Tamince aynı adliyede kurtarılırken Mansimov “örgüte üye olmamakla birlikte yardım etme”den 5 yıl hapis cezası aldı. İstinaf dosyayı onayladı. Şimdi Yargıtay kararını bekliyor. 2020 yılında, Silivri Cezaevi’nde ben hapiste doktor sırası beklerken önümde Mansimov vardı. FETÖ torbasına atıldığını söylüyordu. İsyan etmek için açlık grevine başlamıştı. Sağlığı bozulmuş, revire götürülmüştü. Ona bir burjuvanın açlık greviyle Türkiye’de sonuç almasının imkânsızlığından bahsettim. Türk yargısının yolu başkaydı! Mansimov her gün yandaş televizyonlarda FETÖ’cü ilan edilmekten ötürü kızgındı. Belki de bu yüzden, çıkınca, “Sesimi duyurmak istiyorum” diyerek Ekol TV’yi kurmak için kollarını sıvamıştı. Son olarak duyduğuma göre, Mansimov iktidarla arasını düzeltmiş. Artık “lanetli” sayılmaktan kurtulmuş. Kitaptan öğrendiğim bir detay da Mansimov ile ABD Başkanı Trump’ın geçmişe uzanan arkadaşlığı... Mansimov’a yapılan operasyonu dönemin başsavcısı İrfan Fidan yönetmişti. Fidan’ın iktidarla ilişkileri iyiydi. Biliyorsunuz, kısa sürede sıçrayarak AYM üyesi oldu. Aradan yıllar geçti. Bu kez, yeni başsavcı, Esenyurt Belediye başkanını kardeşi PKK’li olan birine başsağlığı telefonu açtığı için tutuklatırken İstanbul Adliyesi’nden FETÖ cezası alan Mansimov’un kurduğu kanalı bizzat ziyaret etti. Haliyle durum, “Bu ne perhiz bu ne lahana turşusu” dedirtti. Mesele ne Mansimov ne Ahmet Özer, ne İrfan Fidan ne Akın Gürlek... Mesele eline geçirenin paspasa çevirdiği, karşıtını tasfiye için kullandığı, bizzat adaletsizliğin kaynağı olmuş yıkılası yargı!",https://www.cumhuriyet.com.tr/yazarlar/baris-terkoglu/kelepceli-burjuvanin-duyulmayan-cigligi-2265964
Barış Terkoğlu,Soylu’nun istemesi gereken helallik,19 Aralık 2024 Perşembe,"“Haksızlığa uğramak haksızlık yapmaktan iyidir” diyor Cicero. Ayhan Bora Kaplan’a dokunduktan sonra bir alınıp bir bırakılan polislerin trajedisi. Süleyman Soylu ile Sırrı Süreyya Önder arasındaki güldüren “Hakkını helal et” diyaloğu... Haberler geçip giderken ben de içimden geçirdim: Acaba o polis de Soylu’ya hakkını helal eder mi? Levent A’dan söz ediyorum. Sadece polis değil, aynı zamanda akademik çalışmaları olan bir düşünce insanıydı. Arama motoruna adını yazdığımda görüyorum. Özellikle 1918-1925 aralığında Kürt-İngiliz ilişkileri üzerine doktora tezi yazmış. Örneğin tütün ekonomisi üzerindeki emperyal politikalar üzerine makaleleri var. Doçent olmak için çalışan Levent A., Soylu ile yıldızı barışmayan Mustafa Çalışkan’ın İstanbul Emniyet Müdürlüğü döneminde özel kaleminde görev yapmıştı. Çalışkan’ın da doçent olması iki isim arasında fikri bir yakınlığa da neden olmuştu. Sonrasında Levent A., Antalya’ya tayin oldu. Levent A’yı farklı kılan bir nokta daha vardı. Polislerin haklarını savunmak için örgütlenmesi gerektiğini anlatmaya çalışıyordu. Elbette Türkiye şartlarında sosyal medyada gizli saklı şekilde olabiliyordu. Yine de bu şartlarda Ankara’da 200 polis böyle bir meslek örgütlenmesi için toplantı bile yaptı. Birlik olup, insanlık dışı şartlarda çalışarak intihara sürüklenen arkadaşlarının haklarını savunacaklardı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Evet, doğru tahmin ettiniz. Sosyal medyada zaman zaman karşınıza çıkan “Polis Sendikası” hesabını o yönetiyordu. Polis kaynaklı, somut bilgilere dayanan, delilli, polislerin hakkını savunan paylaşımlar yapıyordu. Sosyal medya hesabının ekranında Atatürk’ün “Polis kanun adamıdır” sözü vardı. Amaçları ise “Polisin sendikalı olmasının anayasal bir hak olduğunu savunuyoruz” ifadesiyle anlatılmıştı. Hayatı, 22 Ekim 2022 tarihinde yaptığı o paylaşımla değişti: “Sayın Süleyman Soylu, kızınızın hangi sıfatla Baltalimanı Polis Evi’nde kaç gün kaldığını ve kaç polisin emrine görevlendirildiğini açıklayabilir misiniz? Yok hiç kalmadı diyorsanız görüntüleri yayımlayabiliriz! Baltalimanı Polis Evi içerisindeki villada kalabilen polis arkadaşımız var mı? İçişleri Bakanlığı’ndan cevap bekliyoruz. Baltalimanı Polis Evi bünyesindeki villada bakan kızı aylardır ve hatta belirli aralıklarla bir yılı aşkın süredir nasıl kalabiliyor? Masrafı nasıl karşılanıyor? Açıklayın! Buyurun bu habere de yalan deyin!” Mesaj, Soylu’nun namaz kılarken verdiği bir poz ile paylaşılmıştı. Sonradan anlattığına göre bunu, “inanan bir insanın böyle bir hakka girmesini kabul edemediği için” yapmıştı. Öyle ya, polisler için boğaza nazır bir polis evi yapılmıştı ama polisler yerine başkaları kalıyordu! Elbette cevap iki gün sonra başka şekilde geldi. Konu terörle ilgili olmadığı halde, Antalya’da terörle mücadele şubesinden 7 polis, Levent A’nın evini bastı. Baskın sırasında Levent A. ile evi basan polisler arasında bir tartışma da yaşandı. Zira Levent A. haklarını çok iyi biliyordu. Arama kararı, istihbarat raporu araştırma tutanağı haline getirilerek alınmıştı. Kanuna göre bu mümkün değildi. (Bu uygulama halen birçok vatandaşa karşı yapılıyor.) Elbette yaşanan tartışmada kaybeden Levent A. oldu. Polis arkadaşları, sendikayı savunan polisi, kendi hakları için İçişleri bakanına karşı çıktı diye kelepçeleyip götürdüler. Dahası var. Levent A’nın Mustafa Çalışkan ile geçmişte bir buçuk yıl kadar çalışmış olması özel bir mesele haline geldi. Gözaltında, Çalışkan ile ilişkileri ısrarla soruldu. 15 Temmuz’da darbecilerle mücadelesi sayesinde tanınan ancak Soylu tarafından kızağa çekilen Çalışkan’ın bu işle bir bağlantısının olup olmadığı sorgulandı. Adı, polisin mülakat tutanağına girdi. Levent A. 24 saat gözaltında kaldı. Bu süreçte yeme-içme izni bile verilmedi. Poliste ifade vermeyen Levent A. ile görüşen polislerin tuttuğu “mülakat tutanağı” önümde duruyor. Levent A., amiyane tabirle “geri basmamış”: “Pişman olmadığını, gelecek her türlü cezayı kabul edeceğini, sonraki zamanlarda bu ve buna benzer paylaşımlar yapmaya devam edeceğini, Avrupa’da hayvanlara verilen hakların Türkiye’de insanlara verilmediğini, polislere verilmesi gereken hakların başka insanlara verilmesinin zoruna gittiğini, personeli olduğu teşkilatın fonlarından yapılan Baltalimanı Polis Evi’nin amacına uygun kullanılmadığından rahatsız olduğunu, bu husus ile ilgili tutuklanması halinde içeride rahat bir şekilde ders çalışarak içeriden profesör olarak dışarı çıkacağını...” Polislerin haklarını poliste polise karşı savunan polis! 15 dakika savcılık sorgusu, 4 dakikalık hâkim huzurunun ardından tutuklandı. Alanya Cezaevi’ne kondu. Girişte çıplak aramaya maruz kaldı. Toplam 40 saat aç bırakıldı. Bir Türkiye tuhaflığı, koğuş arkadaşları kısa süre önce yakaladığı kişilerdi. Toplam 7 gün cezaevinde kaldı. İtirazla dışarı çıktı. Çıktıktan sonra Ayhan Bora Kaplan’ın Alanya’da yaşayan kardeşi Muhammet Kaplan’ın adamları tarafından tehdit edildi. Bakanın hesabını mafya soruyordu. Bir gün motosikletini farları kırılmış olarak buldu. Soylu sonrası dönem kuşkusuz bazı şeyleri değiştirdi. Levent A. 14 ay açıkta kaldıktan sonra, Yozgat’a sürgün edilerek göreve başlatıldı. Yargılamalarda, kişisel verilerin ele geçirilmesi suçlamasından beraat ederken, Soylu’ya yönelik ifadeleri nedeniyle 14 ay hapis cezası aldı, hükmün açıklanması geriye bırakıldı. Levent A., Antalya’daki disiplin soruşturmasından ceza almadan kurtuldu. Son olarak Yüksek Disiplin Kurulu’na ihraç istemiyle sevk edilmişti. Emniyet’te konuşulanlara göre orada da 24 ay kıdem durdurma cezası ile ihraçtan döndü. Levent A. yıpranmış, yorulmuş ama yıkılmamış. Yakınlarından duyduğuma göre “Adamları, koltukları değil mesleğimi ve onurumu savundum” diyormuş. Her şeye rağmen polisliğe devam ediyormuş. Bugün olmasa da yarın meslektaşları tarafından anlaşılacağına inanıyormuş. Bir başlasa eminim çok kişiden helallik istemesi gerekecek Soylu’nun. Levent A.’dan başlaması belki de en kolayı olur. Haklı olanın çoğu zaman gücü yoktur. Yine de zaman, güçlü olandan haklı olana doğru akan bir kum saati gibidir.",https://www.cumhuriyet.com.tr/yazarlar/baris-terkoglu/soylunun-istemesi-gereken-helallik-2280628
Barış Terkoğlu,Biri hukuk devleti mi dedi?,05 Aralık 2024 Perşembe,"Bir başkasının duvarını yıkıyorsa hukuk göze ne güzel görünür. Önce “Kreşleri kapatırız” yazısı gönderdiler. Kendilerinin seçimlerde kreş açma vaatleri, kurdelesini kestikleri kreşler ortaya çıkınca “Kreşleri kastetmedik” dediler. Özel okullara “Belediyelere kreş açtırmayacağız” vaadinde bulundukları görüntüler ortaya çıkınca döndüler dolaştılar bu kez, “Her şeyin başı hukuk” noktasına geldiler. Evet, milli eğitim bakanının muhalefete söylediği “Biz hukuk devletinin prensiplerine göre yaşıyoruz” sözlerini kastediyorum. Sahi emin misiniz? Hukuk devletinin prensiplerine göre mi yaşıyorsunuz? Önümde bir dosya duruyor. Milli eğitimden başlayan mahkemelere taşan bir hikâye. Hayır, bu kez tarafı belediyeler ya da muhalifler değil. Tam tersine, Milli Eğitim Bakanlığı (MEB) çalışanları. Hem de AKP dönemlerinde görev yapmış, AKP’li bakanlarla birlikte çalışmış iktidarla uyumlu beş yönetici. Biliyorsunuz, Yusuf Tekin’i bir zamanlar rektör yapmak için kişiye özel kanun değişikliği yapılarak kıdemli profesörlük şartı kaldırıldı. Ardından Ankara Yıldırım Beyazıt Üniversitesi rektörü olarak atandı. Kanunlar gerektiğinde onun adına eğilip büküldü ama konumuz bu değil. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Tekin, 4 Haziran 2023’te başladığı bakanlık görevinde, ilk iş olarak bakan yardımcıları ve genel müdürleri değiştirdi. Ardından bakanlıktaki daire başkanlarının neredeyse tamamını görevden alıp yerlerine kendine yakın isimleri atadı. Mevcut “daire başkanları” ise “araştırmacı” olarak geçen pasif (depo) kadrolarına kaydırıldı. Kızağa çekilen bu isimler daha önceki bakanlar Mahmut Özer ve Ziya Selçuk ile çalışmıştı. Peki neden görevden alındılar? MEB, kendisine sorulduğunda, bu atamaların herhangi bir kusur (disiplin soruşturması, adli/idari tahkikat, görevde yetersizlik/başarısızlık) nedeniyle gerçekleşmediğini, sadece idarenin takdir yetkisini kullandığını söyledi. Herkes ise asıl gerekçeyi biliyordu. Yusuf Tekin, AKP’li de olsa eski bakanın atadığı isimlerle çalışmak istemiyordu. Daha açık söyleyelim: Yeterince söz dinler bulmuyordu! “Hukuk devleti” diyoruz ya. Elbette Yusuf Tekinzede olan daire başkanları hukuk yolunu tuttular. İdari yargıya iptal davaları açtılar. Mahkemeler de bu keyfi kararları hukuksuz bularak iptal etti. Görevlerine döndüler. Yusuf Tekin ne mi yaptı? Mahkeme kararıyla göreve geri dönen isimleri birkaç gün kâğıt üzerinde koltuğa oturtup, yeniden görevden alıp hukuka aykırı uygulamayı devam ettirdi. Yine mahkemeye gittiler, yine döndüler. Yine aynısı oldu. Bir kez daha mahkemeye gidip göreve döndüler. Yine aynısı oldu. “Hukuk devletiyiz” diyen Yusuf Tekin, hukukun verdiği kararları, bizzat bakanlık içerisinde ayaklar altına aldı. Örnek vereyim. N. isimli daire başkanı 19 Eylül 2023’te görevden alınmış. N’nin avukatı Ümit Ercan’ın başvurusuyla Ankara 12. İdare Mahkemesi, 22 Aralık 2023’te, “açıkça hukuka aykırı” olması ve “telafisi mümkün olmayacak zararlara” yol açacak nitelikteki olması nedeniyle yürütmeyi durdurmuş. MEB’in itirazı da reddedilmiş. Bunun üzerine MEB, 8 Şubat 2024 tarihinde, N’yi tekrar daire başkanı olarak atamış. Fakat 8 gün sonra, 16 Şubat 2024 tarihinde, tekrar görevden alıp yine “araştırmacı” yapmış. N. tekrar mahkemeye gitmiş. Ankara 15. İdare Mahkemesi 24 Nisan 2024 tarihinde, MEB’e “liyakat” hatırlatması yaparak geri dönüş kararı vermiş. N. 4 Haziran 2024 tarihinde tekrar “daire başkanlığı” görevine atanmış. Aradan 60 gün geçmiş. 5 Ağustos 2024 tarihinde, tekrar “daire başkanlığı” görevinden alınarak “araştırmacı” kadrosuna atanmış. N., tekrar mahkemeye gitmiş, Ankara 13. İdare Mahkemesi 27 Kasım 2024’te tekrar geri dönüş kararı vermiş. Uzayıp gidiyor. Diğer daire başkanlarının dosyaları da önümde duruyor. Sonuç hep aynı. H. için mahkemenin geri dönüş kararından 35 gün sonra, E. için 41 gün sonra, Z. için iki buçuk ay sonra, Ö. için 40 gün sonra tekrar hukuk dışı atamalar yapılmış ve “araştırmacı” kadrosuna atanmışlar. Milli eğitim bakanı ne mahkemelerin kararlarını ne de Danıştay’ın kararlarını kaba tabirle takmamış! Mahkeme ne karar verirse versin ne kadar “Liyakate uy” derse desin hukuka da mahkemelerin kararlarına da uymamış. Dahası var. Ben bu yazıyı yazarken ilginç bir atama kararını öğrendim. Ankara cumhuriyet başsavcısının eşi olan A.K’nin atamasıydı. Aslen hemşire iken milli eğitimde sağlık bilgisi öğretmenliği yapmıştı ve Ankara’da bir meslek lisesinde müdür yardımcılığı görevindeydi. A.K., tam da bugünlerde milli eğitimden Rekabet Kurumu’na “uzman” pozisyonunda bir göreve atanmıştı. Milli eğitimin daire başkanları liyakatlerinden koparılırken milli eğitimdeki hemşire kökenli bir öğretmen, başsavcı eşi olmanın rüzgârına kritik bir koltuğu ekliyordu. Üstelik yeni kurumunda ülkedeki rekabetin adaletli olması için çalışacaktı! Sonuç olarak. İş liyakate gelince hukuk devleti değiliz. İş mahkeme kararına gelince hukuk devleti değiliz. Ancak iş üç yaşındaki çocukların ve çalışan annelerinin kreşlerini siyasi kavganın merkezi haline getirmeye gelince hukuku hatırlıyoruz. Haliyle mesele hukuk filan değil. Hukuku siyasete alet etmek. Birilerine hizmet ettiği zaman değil, herkese eşit dağıldığı zaman hukuk adaletin aracı olacak.",https://www.cumhuriyet.com.tr/yazarlar/baris-terkoglu/biri-hukuk-devleti-mi-dedi-2276021
Barış Terkoğlu,Mustafa Kemal’in askerleriyiz!,18 Kasım 2024 Pazartesi,"Ellerini kollarını bağlamışlar. Ağzına bez sıkıştırmışlar. Sürekli vuruyorlar. Buna da yargı diyorlar. Sadece “Mustafa Kemal’in askerleriyiz” diye bağırdılar. Sadece yıllardır TSK’nin geleneği olan mezuniyet yeminini ettiler. Ardından günlerce hakarete uğradılar. Haklarında soruşturma açıldı. Öğrendik ki Kara Harp Okulu dönem birincisi Teğmen Ebru Eroğlu’nun da aralarında olduğu askerler ihraç talebiyle Yüksek Disiplin Kurulu’na sevk edilmiş. Önümde üç tane yargı dosyası duruyor. Üçünün de konusu hakaret. Neyle mücadele ettiğimizi, Teğmen Ebruları harcayan düzenin nasıl kurulduğunu, Cumhuriyet kurumlarının ne hale getirildiğini anlayın diye anlatacağım. İlki Teğmen Ebru ile ilgili. Dedim ya, yemin töreninden sonra binlerce hakarete uğradılar diye. Baş etmek mümkün değildi. Ama fotoğrafının altına yazılanlardan bir tanesi Teğmen Ebru’ya “Yeter artık”dedirtti. Genç bir kadın olarak savcılığa şikâyet etti. Bu köşede küfür görmezsiniz. Ama madem faili etmiş, madem savcı birazdan okuyacaklarınızı yazmış, ben de utanmadan yazayım, kızaran senin yüzün olsun okuyucu: “Bunu insan s... bile, o kadar çirkin bir Kemalist kaşar ama Kemalist olduğu için tecavüz edebilirim buna.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Savcı bu paylaşımda bir suç görmedi. Geçen 21 Ekim’de kovuşturmaya yer yok kararı verdi. Ebru’nun fotoğrafının altına yazılan bu küfrü, “Ebru’nun adını yazmamış sonuçta” diyerek ifade hürriyeti saydı. Devlete göre “Mustafa Kemal’in askeri” demek suç, “Kemalist askere tecavüz edebilirim” demek ifade özgürlüğüydü! Şaşırmayın. Türkiye’de bir kısım yargı, adaleti tecelli ettirmek için değil, bu zorbalığı millete zorla kabul ettirmek için çalışıyor. İkincisi bir başka askerin, emekli Albay Orkun Özeller’in soruşturması. Uzun yıllar sınır ötesinde operasyonlara katılan Özeller, sosyal medya hesabından bir paylaşım yaptı. Hakkında resen soruşturma başlatıldı, şak diye ifadeye çağrıldı. Özeller, Devlet Bahçeli’nin Öcalan’ın hapisten çıkarılıp Meclis kürsüsüne çıkarılması çağrısına tepkisini gösteriyordu. “Ey terörist sevici Bahçeli” diye başladığı mesajına, “Sen kimden icazet aldın da benim arkadaşlarımın katilini affederek onu Meclis’e davet ediyorsun” diyerek devam ediyordu. Savunmasında “Kucağında şehitler vermiş biri olarak haklı tepkimi gösterdim”, “Düşünce özgürlüğümü kullandım”, “Terörist diyerek Öcalan’ı kastettim” dese de önümüzdeki günlerde yargılamasının başlaması bekleniyor. Üçüncü dosya ise yargının hakaret çifte standartlarını anlamamız açısından önemli. Tarih: 23 Kasım 2023. İsrail’in Gazze’ye başlattığı saldırıdan bir ay sonraydı. Hükümet, İsrail ile ticareti askıya aldığını henüz açıklamamıştı. İsrail protestolarında “Ticareti bitir” çağrıları yapılıyordu. İşte o gün, Mehmet Altın isimli Bursa-Gemlik’te yaşayan bir vatandaş İsrail’i protesto etmeye karar verdi. Kola firmasına verilen teşvik haberlerini okumuştu. Altın, Yıldırım Doğan isimli arkadaşını aradı. Birlikte bakkaldan kola aldılar. AKP Gemlik ilçe binasına gittiler. Planlarına göre, Mehmet Altın kapıyı çalıp kolaları AKP yöneticisine bir protesto konuşmasıyla “Alın için” diye hediye edecekti. Doğan da onu videoya çekecekti. Kapıyı çaldılar ama bina kapalıydı. Bunun üzerine Mehmet Altın protesto için kolayı binanın kapısına döktü. Bu sırada Yıldırım Doğan da onu çekti. Görüntüleri paylaştılar. Ancak... AKP ilçe binasının camdan olan kapısında, Erdoğan’ın fotoğrafı vardı. Dışarıya siluet halinde yansıyordu. İki isim AKP genel başkanı da olan cumhurbaşkanının siluetine kola sıçratmak suretiyle cumhurbaşkanına hakaret suçlamasıyla gözaltına alındı. Tutuklanmaktan son anda kurtuldular. Adli kontrolle serbest bırakıldılar. Haklarında cumhurbaşkanına hakaretin yanı sıra, halkı kin ve düşmanlığa tahrik ve mala zarar verme suçundan 11 yıl hapis istemli dava açıldı. 6 Kasım’da ikinci duruşma görüldü. Neyse ki bir sene sonunda adli kontrol kararı kaldırıldı. Üç yargı öyküsünün özeti böyle. “Mustafa Kemal’in askeri” yasak. Ama “Kemaliste tecavüz edelim” serbest. “Öcalan Meclis’e gelsin” serbest. Ama “Bu terörist seviciliktir” yasak. Ülkenin kurucusuna, hafta sonu milli eğitim bakanının açıkça yaptığı gibi açıktan hakaret serbest. Ama AKP genel başkanı da olan cumhurbaşkanının fotoğrafına kola sıçratmak yasak. Böyle bir tablo 12 Eylül darbesinin sabahında bile yoktu. Evet, cumhuriyet ve demokrasinin kazanımları çoktan rafa kalktı. Ancak bu tablo bize daha fazlasını söylüyor. Mustafa Kemalsiz “iç cephe”, protesto hakkı olmayan “normalleşme”, eleştirilemeyen “çözüm süreci” mümkün mü? Açıkçası ülkenin bir bölümünün elleri kolları bağlanmış, aç bırakılıyor, her gün dayak yiyor, acısını hissetmesin diye ona masallar anlatılıyor. 105 yıl önce milletin bileğindeki zinciri “Mustafa Kemal’in askeriyiz” diyenler kırmıştı, bugün de onlar kıracak! “Dilce susup bedence konuşulan bir çağda biliyorum kolay anlaşılmayacak” diyor ya İsmet Özel Amentü’de. Bir gün konuşacağız ve o gün her şey çok kolay anlaşılacak.",https://www.cumhuriyet.com.tr/yazarlar/baris-terkoglu/mustafa-kemalin-askerleriyiz-2269706
Barış Terkoğlu,Kadınlara cehennem hazırlayanlar,21 Kasım 2024 Perşembe,"Bir cehennemin içindeyiz. Acı yanı; odunu taşıyan da ateşi yakan da çok yakınımızda. Hani ölsen 45 saniye haber oluyorsun diyorlar ya. Belki aklınızda bile kalmadı. Oysa kadınların trajedisini anlamak için yaklaşıp bakmak, ateşi hissetmek gerekiyor. Semra Demirelli genç bir gazeteci. Elazığ’da yerel Fırat TV’de çalışıyordu. Güleryüzlü, sevilen biriydi. Geçen cuma yaşadıklarıyla hayatı değişti. Semra’nın, Elazığ’ın güçlü ailelerden Çetin Ailesi’nin oğlu Vahap Çetin ile gönül ilişkisi vardı. Ancak hiç de iyi gitmiyordu. Kıskançlık gerekçesiyle baskı görüyordu. Vahap, yüksek lisans yapmasını istemiyor, çalışmasına karşı çıkıyordu. Semra, sonunda Vahap’la ilişkisini bitirmeye karar verdi. Ancak Vahap kabullenmiyordu. Semra, Vahap’ın kendisine zarar verebileceğine dair endişesini çevresine anlatıyordu. Beklenen de oldu. Cuma günü, belinde silahıyla Semra’nın evine geldi. Annesinin gözünün önünde Semra’yı ensesinden vurdu. Ardından arabasına atlayıp çıkıp gitti. Bir ücrada intihar etti. Semra ise yaşam mücadelesi veriyor Çetin Ailesi’nin Elazığ’da kadına yönelik şiddetle gündeme geldiği ilk olay bu değil. Sadece 4 ay önce, temmuz ayında, Elazığ, bugünkü saldırgan Vahap Çetin’in ağabeyi Halil Çetin’i konuşuyordu. Yine bir kadının katli ve yine ardından intihar ile. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Çetin Ailesi’nin İSÇ Grup isminde bir inşaat şirketi var. Kamudan başta okul inşaatları olmak üzere çok sayıda ihale alıp büyüyen bir şirket. Şirketin şantiyelerinde çalışan, 1995 doğumlu gencecik bir mühendis olan Rukiye Yıldırım, son olarak Dumlupınar Ortaokulu’nun inşaatında çalışıyordu. Anlatılana göre Rukiye ile Halil Çetin arasında duygusal yakınlık vardı. (Konuştuğum Rukiye’nin ailesi bu iddiayı reddediyor.) Var veya yok, bunun önemi de yok. Rukiye, evli ve üç çocuklu olan Halil Çetin’le her türlü irtibatını kesmeye karar vermişti. İşten ayrılmış, telefonunu kapatmış, kendisini zaman zaman tehdit eden Halil Çetin’den korumaya çalışıyordu. Halil Çetin önce Rukiye’yi kaçırmaya çalıştı. Ailenin araya girmesiyle durduruldu. Ertesi gün, Rukiye’nin ablasının telefonundan aranarak, şirketle ilişkisinin kesilmesi için son imzalar atılması gerektiği söylendi. Rukiye, cüzdanını bile yanına almadan, başörtüsünü takıp koşarak gitti. Gelgelelim, amaç “son imza” değildi. Halil, Rukiye’yi arabaya bindirip ortadan kayboldu. Rukiye’nin babası kızına ulaşamıyordu. Sürekli olarak Halil’in ağabeyi İbrahim Sedat Çetin’i arıyor, “Bulmaya çalışıyoruz” diyordu. Babanın ifadesine göre, ağabey İbrahim Sedat Çetin kendisine şöyle söylemişti: “Kendisi bana, ‘Biz bunları bulup kafalarına sıkalım mı’ dedi. Ben de ‘Benim kızımı getirin başkasına ne yapıyorsanız yapın’ dedim.” Belli ki Rukiye kurtarılmak istiyordu. Mesajla Sedat Çetin’e canlı konum göndermişti. O gün şoför koltuğunda oturan Halil ile yan koltuğunda oturan Rukiye arasında neler yaşandığının tanığı yok. Rukiye’nin avukatı Muhammed Zülfü Aydın, Rukiye’nin vücudundaki izlere bakarak önce boğuşmanın olduğunu, Halil’in Rukiye’yi öldürdükten sonra intihar ettiğini söylüyor. Halil’in bir diğer ağabeyi Korkmaz Çetin ise, Halil’in Rukiye öldükten sonra kendisini görüntülü arayıp Rukiye’nin cesedini gösterdiğini, ardından “Şimdi bana bak abi” diyerek intihar ettiğini anlatmış. Savcılık, olaya dair ne detaylı bir adli tıp incelemesi yaptırmış ne de kullanılan silahtan mukayeseye elverişli parmak izi incelemesi aldırmış, “çifte intihar” kararı vermiş. Sonuç olarak sağ elini kullanan Rukiye’nin sol eliyle nasıl intihar ettiği, ölüm sonrasında kafasının nasıl sola yatık bir şekilde kaldığı, hayatında hiç silah kullanmamış Rukiye’nin vücuduna giren kurşunun nasıl düzgün atımlı olduğu soruları havada kaldı. Önce kaçırılmaya çalışılan, ardından kandırılarak götürülen gencecik Rukiye için “Neden intihar etsin” sorusu bile sorulmadı. Savcılık dosyayı takipsizlikle kapattı. Rukiye’nin ailesinin avukatı, savcılığın “cinayet yok çifte intihar” kararıyla, soruşturmanın derinleştirilmesinin de kendilerinin Çetin Ailesi’ne dava açmasının da önüne geçildiğini söylüyor. Dün konuştuğum Rukiye’nin babası “Savcı benim bile ifademi almadan dosyayı kapattı ama inanıyorum ki Allah’ın da adaleti var” diyerek adaleti yüce divana havale ediyor. Hastanede can çekişen Semra’nın ağabeyi ise “Kadına şiddeti gündemden düşürmeyin” diye çağrı yapıyor. Elazığ’da devletten aldığı ihalelerle zenginleşen, iktidar partisiyle içiçe olmuş Çetin ailesi. Ailenin belinde silahla gezen, kadınları tehdit eden çocukları. 4 ay içinde ailenin iki çocuğunun iki kadını ölüme sürükleyip intihar etmesi... Soruşturmaların üzerindeki güçlü aile gölgesi. Kadınlarını koruyamayan devlet. İşin daha ilginci, Çetin Ailesi’nin Elazığ’da İyilik Çeşmesi isminde bir yardım derneği var. Milli Eğitim’in izniyle, başta okul çocukları olmak üzere etkinlikler yapıyor. “Rahmetli Halil Çetin hayrına” diye duyurulan faaliyetlerde Halil Çetin için dua ettiriliyor. Çetin’in katlinden sorumlu olduğu Rukiye’nin adı bile anılmıyor. Öyle ki... Derneğin başkanı olan ağabey İbrahim Sedat Çetin, Rukiye’nin katledildiği günlerde, Fırat TV’de, Semra Demirelli’nin programına çıkıp ailelerinin hayır işlerini anlatmış. Öbür kardeşi programın sunucusu olan Semra’yı 4 ay sonra başından vurmuş. Kadınların katilleri de onların savunucuları da aslında çok yakınlarında! Cehennemi hazırlayanlarla hesaplaştığımız gün kadınlara isimsiz mezar taşları dikilmeyecek.",https://www.cumhuriyet.com.tr/yazarlar/baris-terkoglu/kadinlara-cehennem-hazirlayanlar-2270918
Barış Terkoğlu,Önümde duran üç fotoğraf,11 Kasım 2024 Pazartesi,"Türkiye’ye dair meşhur fıkra... Hapisteki tutuklu, cezaevindeki kütüphane görevlisine bir kitap sorar. “O kitap yok ama yazarı var” yanıtını alır. Geçen hafta da tam da böyle oldu. Perşembe günü bu köşede, Esenyurt Belediye başkanını tutuklatan İstanbul başsavcısının, işadamı Mübariz Mansimov’un kurduğu kanalı ziyaretini yazmıştım. Yazıdaki kaynağım, gazeteci Furkan Karabay’ın Mansimov’u anlattığı kitaptı. Cuma günü ise 28 yaşındaki Furkan, İstanbul başsavcısını eleştiren haberi nedeniyle gözaltına alınıp cumartesi tutuklandı. Esenyurt Belediye başkanıyla aynı cezaevine kondu. Karabay’ın tutuklanma gerekçesi, “terörle mücadele eden kamu görevlisini hedef göstermek” olarak yazıldı. Çok değil, 10 yıl önce, teröristlerin en kolay örgütlendiği, her üç savcı-hâkimden birinin terör bağlantılı olduğu İstanbul Adliyesi, yine terör dersi veriyordu! Öyle ya o yıllarda da Fethullahçı çetenin yargısı, kendilerini eleştirenleri aynı maddeden tutukluyordu. Ben de, tam da Furkan’ın yaşındayken, FETÖ yargısının FETÖ polisleriyle yemekli buluşmasını anlatan haberim nedeniyle aynı maddeden yargılanmıştım. Daha da ilginci var. Belki hatırlarsınız. Furkan’ın kendisi de aynı maddeden aynı şekilde hem de yine İstanbul başsavcısının taraf olduğu bir dosyada tutuklanmıştı. Sahi o dosya neydi, sonucu ne oldu? Şöyle anlatayım. Emniyet’in mafya raporları medyada sık sık haber oluyor. Hep ilk beşe giren iki grup var: Sarallar ve Şahinler. Bu iki grup, uzun yıllardır birbiriyle çatışıyor. Bu çatışmalarda onlarca kişi hayatını kaybetti, kimisi de sakat kaldı. Yıllarca sokak savaşını izleyen yargı, sonunda müdahale etti. İki grubun liderlerinin de sanık olduğu büyük bir dava açıldı. Derken... Şahinler Grubu’nun lideri Sedat Şahin, 20 Temmuz 2023’te tahliye edildi. Evindeki aramalarda, lav silahı dahil patlayıcı maddeler bulunan Şahin’in tahliyesinin siyasi olduğu yorumları yapıldı. Zira hapisten çıktıktan sonra Devlet Bahçeli’yi ziyaret etmiş, Cumhur İttifakı’nın destekçisi olduğunu göstermişti. Tahliyenin ardından, Sarallar’ın liderlerinden Barış Saral, duruma öfkelendi. 29 Kasım 2023 tarihli duruşmada, adliyede bu işlerin rüşvetle yapıldığını anlattı. Mahkemedeki konuşmasının görüntüleri sosyal medyaya düştü. Diyeceksiniz ki bunların Furkan ile ne ilgisi var? Furkan, genç bir gazeteci olarak, herkesin konuştuğu o duruşmanın tutanaklarını buldu. 27 Aralık 2023’te haber yaptı. Saral, evinden patlayıcılar çıkan Şahin’in bırakılmasına isyan ediyor, “Bahçesinde tank mı olması lazımdı, obüs mü roketatar mı füze rampası mı olması lazımdı bu adamın örgüt olması için” sorusunu soruyordu. Anlattığına göre Şahin’in tahliye kararını vermek istemeyen hâkim izne çıkarılmış, yerine gelen hâkime karar verdirilmişti. Bu iş de rüşvetle yapılmıştı. “Bana dava açın ki ben bunları ispatlayayım” diyordu. Furkan’ın haberinde, sadece herkese açık olan mahkeme tutanağı aktarılmıştı. Ancak... İstanbul Adliyesi’nde panik başladı. Herkese açık olsa da bu tutanak nasıl yayımlanabilirdi! Furkan, yine “terörle mücadele eden kamu görevlisini hedef göstermek” suçlamasıyla gözaltına alınıp tutuklandı. Oysa ne haberdeki konu terör davasıydı ne de rüşvetin terörle mücadeleyle ilgisi vardı. Adı geçen yargıç ve savcılar, varsa Furkan’ın haberinde bir hata, her vatandaş gibi tekzip edebilirdi. Ama bunun yerine ellerinin altındaki yetkiyle Furkan’ı tutukluyorlardı. Furkan, bir süre tutuklu kaldıktan sonra tahliye oldu. Yargılanmaya devam etti. Her duruşmada yaptığı haberi savundu. İki mafya liderinin yıllar süren silahlı savaşı haberdi. O davanın duruşmaları haberdi. Evinde silahlar, patlayıcılar bulunan birinin tahliyesi haberdi. Rüşvet iddiası haberdi. Bunların yayımlanmasında da kamu yararı vardı. Duruşmalarda, mahkeme başkanı, Furkan’a bayağı ters davrandı. Bir duruşmada, Cumhurbaşkanlığı basın kartı sahibi olmadığı için gazeteci sayılmayacağını bile söyleyecek kadar gazetecilikten bihaberdi. Tutanaktan aktarayım, 1 Ekim’de Furkan’a son sözü sorulduğunda şu diyalog yaşandı: -Son sözün nedir? -Son sözüm: Sizi tanımıyorum, beraat da talep etmiyorum. -Bu yaptığın saygısızlıktır, başka zaman başka yerde başına iş olur. -Sizin de başınıza iş olabilir, siz de ona göre karar verin o zaman. -Yani büyük cesaret! Herkes “ceza alacak” derken mahkeme kararını “beraat” olarak açıkladı. Uslanmadı, yazmaya devam etti. Sonunda Esenyurt kararlarını eleştiren haberlerinden aynı başsavcılıkta, aynı suçlamayla tutuklandı. Ülkenin bir sorunu da bu: İstanbul Başsavcılığı, İstanbul Başsavcılığı’nın yargı işlerini eleştirenlere, İstanbul Başsavcılığı’nda dava açıp karar veriyor. Oldu olacak yargılamalar adliye lojmanında yapılsın! 28 yaşındaki Furkan’ı, hep “Aman dikkat” diye uyardım. Çıkınca bir de muhalefet konusunda uyaracağım. Öyle ya, CHP’li belediyeye yapılan operasyonu eleştirdiği için tutuklandığı sırada, adliye kapısında gazeteci arkadaşlarından başka kimse yoktu. CHP liderinin aklına tutuklandıktan sonra tweet atmak geldi! Dahası, İBB destekli kimi medya, tutuklanmasına destek verdi! Elbette, Furkan çıkınca “iktidarın yaptıkları kadar muhalefetin yapmadıkları nedeniyle de tutuklandın” diyeceğim. Önümde üç fotoğraf duruyor: Biri; bugün, ülkenin en büyük hukuk fakültesinde yapılacak tören: Burhan Kuzu Armağanı Takdim Töreni! Biliyorsunuz, Burhan Kuzu öldüğü sırada, Cumhurbaşkanlığı’ndan İstanbul Adliyesi’ne telefon açıp uyuşturucu baronu Zindaşti’yi bıraktırdığı için yargılanıyordu. İkincisi; Sedat Şahin’in İstanbul Adliyesi’nden tahliyesi sonrası Bahçeli’ye teşekkür ziyareti fotoğrafı. Üçüncüsü; cumartesi günü, Furkan Karabay’ın bileğinde bilezik gibi duran plastik kelepçenin fotoğrafı. Mafya, baronlar, siyaset ve onların yargısı... Bakıp bakıp diyorum ki: Sen bunu hak ettin Furkan, sen bunu hak ettin!",https://www.cumhuriyet.com.tr/yazarlar/baris-terkoglu/onumde-duran-uc-fotograf-2267216
Barış Terkoğlu,Teğmenleri değil yargıçları konuşalım,28 Kasım 2024 Perşembe,"Sabah yüzüne suyu çarpıp uyanıyorsun. Bir bakıyorsun, aynadaki yansıman çamur içinde. Su kirliyse nasıl yıkanacaksın? Sosyal medyada teğmenlere ceza verilemeyeceğini söyleyen Antalya Cumhuriyet Savcısı açığa alındı. Gazeteci Alican Uludağ’ın duyurduğu o haberi okuyunca “İşte bu” dedim. Yandaşlar, Antalya’daki savcının bir anda geçmişteki paylaşımlarını ortaya dökmüş “İhraç edilsin” kampanyası başlatmıştı. Belli ki herkesin arşivinin yer aldığı dosya, istenilen zamanda açılıyordu. Önümdeki hikâye, bu konuda bambaşka bir fotoğraf sunuyor. Önce hakkı teslim edeyim. Kenan Ülkü’nün öyküsünü size bu köşede anlatmıştım. Yeni Şafak gazetesi, 22 Temmuz 2017’de, onun yaşadıklarını “İhbar etti, ihraç edildi” başlığıyla haber yapmıştı. Erdoğan, “Tanıdığınız FETÖ’cüleri ifşa edin, bu bir vatanseverlik borcudur” deyince, kurumundaki isimleri ifşa etmiş ancak kapının önüne konan kendisi olmuştu. Kenan Ülkü’nün “Yine birinin başını yiyorlar” diye yolladıkları, bu kez Aksaray’daki bir hâkimle ilgiliydi. Gelgelelim, Aksaray şehrinden bütün Türkiye’yi içine alan bir hadiseyi açığa çıkarıyordu. Şöyle anlatayım. Sabah gazetesi ile eski Adalet Bakanı Abdülhamid Gül arasında meydanlara taşan polemiği hatırladınız mı? Sabah, FETÖ’ye yönelik yürütülen ankesör ağına yüzlerce hâkimin takıldığını, bu isimlerin kritik noktalara getirildiğini yazmıştı. Eski adalet bakanı ise “Düne kadar FETÖ’cülerle aynı maklubeye kaşık sallayanlar, çıkıp bize FETÖ ile mücadele dersi vermeye kalkışmasınlar” diyerek gazeteye sert yanıt vermişti. Günlerce konuştuk, sonra unuttuk. Anlatacağım hikâye tam da bununla ilgili. 17-25 Aralık kavgasından da 15 Temmuz darbesinden de yıllar sonra... Aksaray’da 1. Ağır Ceza Mahkemesi başkanı olan Rukiye Özen Pirinççi hakkında, ankesörle aranma nedeniyle, FETÖ soruşturması başlatılmış. Hâkim Pirinççi, bu nedenle FETÖ iltisaklı olmakla suçlanmış. Hâkim ise buna karşılık kendisini savunmuş. Söylediğine göre kendisini arayan ankesörlerden biri şehirdeki AVM’nin müşteri hizmetleri numarasıymış. Askeri bir birlikteki ankesör hattından arandığı diğer numaranın ise eşinin askerlik yaptığı sırada görev yaptığı birlik olduğunu, cep telefonu yasak olduğu için eşinin ankesörlü telefondan aradığını göstermiş. Öyle konular gündeme gelmiş ki. Digitürk iptali de hâkime sorulmuş. O da Digitürk’ü iptal etmesinin FETÖ kavgasından 11 ay önce olduğunu, taşındığı lojmanda zaten Digitürk kanallarının bulunması nedeniyle iptal ettiğini belgelemiş. Öte yandan hâkim Pirinççi, 2011 yılı adli yargı sınavında ilk 500’e girmesine rağmen FETÖ’nün etkili olduğu komisyon tarafından elendiğini, ancak 17-25’ten sonra başlayan yargı düzeninde yükselebildiğini ifade etmiş. Sonuçta hâkim Pirinççi ihraç edilmemiş ama unvanı alınarak düz hâkim yapılmış. Başına gelenleri yeni yargı düzeninde kendisinden beklenen kararları vermemesine bağlıyormuş. Hâkim Pirinççi’nin sonu ne olur bilmiyoruz. Ancak mesele tam da bu noktada başlıyor. Hâkim Pirinççi, “Bana kumpas kuruldu” diye mücadeleye başlayınca, çok sayıda hâkim ve savcı hakkında FETÖ soruşturmalarının arşivde beklediği ortaya çıkmış. Listeye baktığımda ortaya garip bir tablo çıkıyor. Adli yargı komisyon başkanı, terörle mücadelede kritik önemdeki bir şehrin başsavcısı, bazı ağır ceza mahkemesi başkanları, Adalet Bakanlığı müfettişi, HSK tetkik hâkimi, uyuşmazlık mahkemesi raportörü, daire başkanı, başsavcı vekili, HSK müfettişi… İstanbul’dan Şırnak’a yargının her kademesinde görev yapan bir dizi isim FETÖ incelemelerinin, soruşturmalarının ağına takılmış. Haklarında kimi ankesöre, kimi sınav algoritmasına, kimi FETÖ soruşturmalarındaki ifadelere, kimi FETÖ’nün okullarından mezuniyete dayanan deliller toplanmış. Soruşturma ve incelemelerin tamamı gizli olduğu ve tabii lekelenmeme hakkı nedeniyle hâkim ve savcıların isimlerini yazmıyorum. Ancak ortada tuhaf bir tablo var. Listedeki hâkim ve savcılar hakkında bir yandan “FETÖ iltisaklı” diye inceleme yapılıp deliller toplanırken, hatta kiminin eşinin bağlantıları bile not edilirken, aleyhlerindeki ifadeler bir dosya yapılıp bir araya getirilirken; aynı anda kritik görevlere atanmaya devam etmiş. Gezi davasında beraat kararı veren hâkimin karar sonrasında başına gelenleri hatırladınız mı? Adeta ne zaman istenmeyen bir karar verseler arşivleri açılabilecek, “Bakın FETÖ’cüymüş” denecek arşiv oluşturulmuş. Terör yargılaması yapan yargı mensupları her an terör sanığı olabilecek tehditle görev yapar hale gelmiş. İşte yargının bir türlü dikiş tutmamasının nedeni belki de bu. Anketlerde ülkenin en güvenilmez kurumları arasında başı çeken yargı, tutanın elinde kalıyor. Bir zamanlar FETÖ’ye hizmet ederken FETÖ sonrasında kendisine yeni sahip bulmuş görünüyor. Kritik görevlere getirilen yüzlerce savcı ve hâkimin başının üstünde, gelecekteki FETÖ soruşturmaları sallanıyor. Eminim, onlar da karar verirken, “Ters düşersem yanarım” hissi yaşıyor. Sonunda olan biten adaleti artık adliyelerden aramayı bırakmış vatandaşa oluyor. Şair Birhan Keskin, “Dolanıp içinde kirinin, yine temiz geldim” diyor ya. İnsanın kiri olmasa su kendisini elbet temizleyecek!",https://www.cumhuriyet.com.tr/yazarlar/baris-terkoglu/tegmenleri-degil-yargiclari-konusalim-2273517
Barış Terkoğlu,Ayşe’yi siz öldürdünüz!,14 Kasım 2024 Perşembe,"Biliyorum, insanlar adalet üzerine konuşmayı sevmiyor. Oysa içinde olduğumuz bataklığın çamuru ondan. Geçen salı, hiç kimsenin konuşmadığı bir davanın duruşması vardı. Ne haber oldu, ne takip eden. Sanık bile ortalıkta yoktu. Memleketin uzak köşesinde, Muş’taydı. Ayşe, 20 Nisan 1997 doğumluydu. Muş’un Korkut ilçesi Azaklı köyünde yaşıyordu. Gelecekten umudu vardı. Evlenip yuva kurmak istiyordu. Aslında bir de aday vardı. Kendisinden 6 yaş büyük Cihan Oral ile bir süredir konuşuyordu. Ta ki o güne kadar. Kendisini arayan numara, Cihan’ın eşi olduğunu, 6 çocuğunun bulunduğunu, 7. çocuğa hamile olduğunu anlatıyordu. Ayşe, Cihan’ın evli olduğunu böyle öğrendi. Bunun üzerine onunla her türlü irtibatını kesti. Kendisine ulaşamaması için telefonunu bile engelledi. Ama Cihan’ı durduramadı. “Benden ayrılamazsın” diyordu. Öyle ki Ayşe’nin ailesinin evine, onu ikinci eş yapmak için aracı bile gönderdi. Kızının arkasında duran babası gelenleri kovdu. Cihan vazgeçmiyordu. 2 Kasım 2023 günü, kardeşi Hacer ile dışarı çıktığında, önlerinde lacivert bir araba durdu. Cihan, arabadan yanındaki suç ortağıyla indi. Elinde silah vardı. Hacer’in anlattığına göre, “Yalvarırım bırakın” diyen Ayşe’yi saçından sürükleyerek zorla arabaya bindirdi. Bir süre sonra ıssız bir alanda indirdi, ardından yürüttü. Ayşe’nin kıyafetlerini parçalayarak tecavüz etti. Kardeşinin “Ablam kaçırıldı” diye anlatmasının ardından, ailesi ve jandarma, Ayşe’yi aramaya çıkmıştı. Cihan, tecavüzün ertesi gün, Ayşe’yi serbest bıraktı ve teslim oldu. Tecavüzün ardından Ayşe’nin ona mecbur kalacağını, ailesinin de onay vereceğini düşünüyordu. Ayşe’ye de “Artık bana mecbursun” diyordu. Ancak beklediği gibi olmadı. Ayşe şikâyetçi oldu. Uğradığı tecavüzü anlattı. Bitlis Adli Tıp Kurumu da verdiği raporla Ayşe’nin saçının çekilmesinden tecavüze kadar bütün hikâyeyi delillerle doğruladı. Cihan ise bir her tecavüzcünün yaptığı gibi sevgililik dönemini anlatıyor, “Rızası var” diyordu. İfadesinde utanmadan, “kabul ederse imam nikâhlı olarak eşime kuma alırım” bile dedi. Ayşe, törelerden korkuyordu, öldürülebilirdi. Devlet Kadın Sığınma Evi’ne yerleştirildi. Ancak ailesinin tavrı korktuğu gibi olmadı. Ayşe’ye sahip çıktılar. Evine geri döndü. Hayır, Cihan tutuklandı sanmayın. Mahkeme, “kuvvetli suç şüphesi”ni kabul ediyordu ama Cihan Oral’ın tutuksuz yargılanmasına karar verdi. Yurtdışı çıkış yasağı, periyodik imza vermek ve Ayşe’nin konutuna yaklaşmamak şeklinde tedbir kararı aldı. Bir tweetten, bir yazıdan, bir haberden, tutuklayan yargı, iş tecavüzcülere gelince nasıl da hoşgörülü oluyordu! Sanmayın ki Cihan, “adli kontrol” kararını dinledi. Aileye sürekli haber gönderdi. Şikâyetinizi geri çekin, kızınızı verin dedi. Her seferinde reddedildi. Sonunda... Geçen 9 Mart’ta Ayşe’nin evini gece 3’te uzun namlulu silahla bastı. Ayşe’yi, ona sahip çıkan babasını ve ağabeyini katletti. Annesini de ağır yaraladı. Sonra da kaçıp gitti. İstediğinde herkesi, her şeyi bulan devlet; tecavüzcü ve katil Cihan’ı bulamadı! Yargı ne mi yaptı? “Tecavüze uğradım” diyen Ayşe’ye rağmen, adli tıp raporuna rağmen, kardeşinin tanıklığına rağmen; Cihan’ı tutuksuz yargılayan yargı, Ayşe ve ailesi katledildikten sonra harekete geçti! Cihan’a imza vermeye gitmediği için adli kontrol kararını ihlal ettiği gerekçesiyle yakalama kararı çıkardı! Üstelik Ayşe’nin ailesinden geri kalanların anlattığına göre tecavüzden önce bile “Koruyun” diye devlete başvurmuşlardı. Ancak korumak bir yana, katliamın önü açılmıştı. Ayşe’nin ve ailesinin katlinin davası halen açılmadı. Dosya, Cihan Oral’ın yakalanmasını bekliyor. Tecavüz davası ise Ayşe öldükten, tecavüzcü kaçıp gittikten sonra; sanıksız, mağdursuz devam ediyor. Mezardaki Ayşe’nin gidemediği davasını Önce Çocuklar ve Kadınlar Derneği avukatı Çisel Demirkan takip ediyor. Ayşe’nin hayatta kalan akrabaları ise Cihan’ın yakınları tarafından tehdit ediliyor. Sahi, bir tecavüzcü katile bu cüreti kim veriyor? Devletin gücü yetmiyor değil ya... Yargıda, jandarmada belki de siyasette Cihan’ı ve suç ortaklarını kimler koruyor? Adalet bakanının bir cevabı var mı bilmiyorum. Umarım koruyanlar ellerini çeker de Ayşe’ye tecavüz edip ailesiyle birlikte katleden Cihan ve suç ortakları bulunur. Eleştireni, karşı çıkanı, protesto edeni takip eden, yargılayan, hapseden yargı; iş tecavüzcülere, katillere, baronlara gelince kuzu kesiliyor. Haliyle, Ayşe’nin katili sorulduğunda Cihan deyip geçemiyorum. Emin olun, sorumlular devletin içerisinde. Adaletini aramayan toplumlar kaybettiği çocuklarını asla bulamaz.",https://www.cumhuriyet.com.tr/yazarlar/baris-terkoglu/ayseyi-siz-oldurdunuz-2268370
Barış Terkoğlu,Bir acayip Türkiye hikâyesi,16 Aralık 2024 Pazartesi,"Geleceği çizmeye gücü olanlar kendisine önce bir geçmiş yazar. Emevi Camisi’nde HTŞ ile zafer kutlaması yapılırken ben yine dava dosyası okuyorum. Davacı kısmında Emre Pişiren isminde bir gencin adı yazıyor. Davalı bölümünde ise Adalet Bakanlığı’nın. Bir genç, bakanlığı neden dava etmiş, anlatayım. Emre Pişiren; Ankara Üniversitesi Siyasal Bilgiler Fakültesi Siyaset Bilimi ve Kamu Yönetimi Bölümü’nden 2018 yılında mezun olmuş. 2021 yılında yapılan İdari Yargı Hâkim Adaylığı Yazılı Sınavı’nda Türkiye 8.’si olmuş. Ancak mülakatta elenmiş. Vazgeçmemiş. 2022’de sınava tekrar girmiş. Bu kez Türkiye 1.’si olmuş. Mülakatta yine elenmiş. Yine vazgeçmemiş. 2023’te sınava tekrar girmiş. Bu kez 98.5 puan ile rekor kırarak yine Türkiye 1.’si olmuş. Geçen 29 Haziran’da ilan edilen mülakatta yine elenmiş. “Artık yeter” diyerek hakkını mahkemelerde aramaya karar vermiş. Pişiren’in avukatı iki dakikalık mülakatta olanları şöyle aktarmış: ""Mülakatta müvekkile, ‘Örümcek ağı teoremi nedir’, ‘Sanat nedir’, ‘Siyaset ne demektir’ ve ‘Adalet ile eşitlik arasındaki fark nedir’ şeklinde, her biri ayrı ayrı ölçülüp puanlandırılması gereken becerilerle tam olarak ilgisi bulunmayan sorular sorulmuş, hatta mülakat esnasında kuruldan bir üye ‘Ne kadar alakalı sorular soruyoruz’ diyerek, kendine göre espri yapmış ve kurul kendi arasında gülüşmüştür.” İdari hâkim adayı Pişiren, idare mahkemesinden yürütmenin durdurulmasını istemiş. Mahkeme, Adalet Bakanlığı’ndan savunma istemiş. Bakanlığın savunmasını da okudum. Mülakatların nasıl yapılacağına dair mevzuatın sıralanmasından başka somut bir yanıt yok. Sonuç olarak... Mahkeme oyçokluğu ile davanın reddine karar vermiş. Şerh düşen hâkim ise soruların ve yanıtların kayda geçirilmediği mülakatın keyfiyete açık olduğunu not etmiş. Bu işte bir anormallik var diyerek Adalet Bakanlığı kaynaklarını aradım. “Türkiye rekoru kıran kişi nasıl eleniyor” diye sordum. Herhangi bir yanıt alamadım. Sizin aklınıza gelen benim de aklıma geldi. İşin derinine inince daha da ilginç bir hikâyeyle karşılaştım. Anlattığına göre Emre Pişiren oldukça yoksul bir aileden geliyordu. Şartlar zordu ama dersleri çok iyiydi. Daha ortaokuldayken Fethullahçılar onu keşfetti. Pek çok başarılı yoksul çocuğa yaptıkları gibi “Derslerine ücretsiz yardım etme” vaadiyle evlerine çağırdılar. Düzenli çalıştırdılar da. Gelgelelim, üniversite aşamasına geldiği an bir teklifte bulundular: Seni orduya sokalım! Pişiren, “Evet” dedi. TSK’ye de girdi. Ancak sınavı geçtikten sonra daha da sıkılaştırdılar. “Ne istersek onu yapacaksın” diyorlardı. İntibak döneminde “Yapamayacağım” dedi. Anlattığına göre intibak kampındakilerin çoğunluğu Fethullahçılar sayesinde orduya girmişti. Komutanlar, FETÖ eliyle girenlere destek olurken FETÖ’ye rağmen girenleri bezdiriyordu. Sonunda Emre Pişiren kamptan kaçarak asker olmaktan kurtuldu. 17-25 Aralık’tan sonra Cumhurbaşkanı Erdoğan, herkesi örgütü deşifre etmeye çağırıyordu. Henüz 15 Temmuz olmamıştı. 2015 yılının kasım ayında MİT’e e-posta yolladı. 28 Ocak 2016’da yanıt geldi. Ertesi gün, Ankara Tunalı Hilmi’de bir kafede, iki MİT personeli ile görüşerek başından geçenleri anlattı. Tanıdığı herkesin ismini verdi. Ertesi hafta, tekrar buluştu. Fotoğraftan teşhis yaptı. Fethullahçı maziden kurtulmuş, rahatlamıştı. Bu süreçte üniversite sınavıyla Mülkiye’ye girmiş, 2018’de başarıyla bitirmişti. Geçmiş artık karşısına çıkmaz sanıyordu. Ancak öyle olmadı. Herkesin tahmini, çocuk yaşında Fethullahçıların oltasına takılmasının, peşini bir türlü bırakmadığı yönündeydi. Mülakatta elenmesinin nedeni muhtemelen buydu. Hikâyeyi dinleyince, “Şu mülakatı kim yapmış” diye dava belgelerine baktım. Mülakat başkanı olarak Adalet Bakan Yardımcısı Ramazan Can’ın adı yazıyordu. Arama motoruna yazınca, Can’ın arşivdeki meşhur itiraf görüntüleri çıkıyordu: “Arkadaşlar ben Amerika’ya gittim. (Gülen’i) Ziyaret ettik. 17-25 Aralık öncesinde gerek ticarette gerek siyasette gerekse de bürokraside yükselme o yolla oluyordu.” İşin ilginci, Ramazan Can’ın kendisine gelen torpil talebini “Abi notumuzu aldık takip edeceğiz inşallah” diye yanıtlarken FOX kamerasına yakalandığı haber de arşivdeydi. Belli ki 17-25 öncesinde kendi ifadesiyle “yükselebilmek için” Pensilvanya’nın kapısını aşındıran Can, 17-25 sonrasında mülakat başkanı olarak 17-25 öncesinde Gülen’in ağına düşmüş ve kendi çabasıyla hesaplaşmış bir çocuğun üstünü çiziyordu. Emre Pişiren’in yaşlı annesiyle konuştuğumda, çocuğunu hangi zorluklarla okuttuğunu, mülakata giderken giydiği takım elbiseyi nasıl borç harç aldığını anlatıyordu. Onun gözlerinde akmayı bekleyen damlayı hatırlayınca “Kafa kesen terörist Colani ile kardeş olanlar, Fethullah’a yem ettikleri kendi ülkelerinin yoksul çocuklarıyla neden barışamıyor” diye iç geçirdim. Şoför Colani’ye yol arkadaşı olanların yarın milleti Colanici ilan edip suçlayacağı tahminini şimdiden yapayım! Geçmişi temizleme yöntemi çoğu zaman mazinin yükünü başkalarına taşıtmaktan geçer.",https://www.cumhuriyet.com.tr/yazarlar/baris-terkoglu/bir-acayip-turkiye-hikayesi-2279539
Barış Terkoğlu,İnci İnci intihalde birinci,09 Aralık 2024 Pazartesi,"Elinde sopa olanlar kural koyuyor. Çizdiklerini de en çok onlar bozuyor. CHP lideri, cuma günü Boğaziçi Üniversitesi’ndeydi. Sebebi belli. Üniversitenin rektörü Naci İnci, “rektör”den önce “iktidarın adamı” namıyla anılıyor. Geldiği günden beri Boğaziçi’ni Boğaziçi yapan ne varsa onunla uğraşıyor. Yüzlerce soruşturma, görevden alma, personel sürgünleri, öğretim üyelerinin işine son verme, hocalara ceza soruşturmaları talep etme, mezunların ve emekli öğretim üyelerinin kampüslere girişini yasaklama, protestocuların yargılanıp cezalandırılması için çalışma yapma, mezunlar derneği gibi üniversite topluluklarını mekânlardan etme uygulamaları basına yansıdı. İnci’nin yumruğuyla yaklaşık 100 öğretim üyesi okuldan uzaklaştı. Yerine dışarıdan 80 hoca getirilip yetkiler onlara dağıtıldı. Yüzlerce öğrenci, kariyerine yurtdışı üniversitelerinde yön çizmeye başladı. Kötümserlik ile iyimserlik birbiriyle yarışır. Naci İnci ne yaptıysa üniversitedeki itirazı ortadan kaldıramadı. Hocalar tam dört yıldır yağmur çamur demeden protesto nöbetlerine devam ediyor. Nitekim Özgür Özel’in katıldığı 971’incisiydi. Öğrenciler her fırsatta ses yükseltiyor, eylem yapıyor. Cem Say gibi kumpas davalar döneminde ses çıkaran hocalar ise mahkemelerde verdikleri hukuk mücadelesini, rektör uymasa da kazanıyor. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Bir detay daha var. Hükümet medyasını takip edenler fark etmiştir. Boğaziçili hocalar hakkında bir itibarsızlaştırma kampanyası yapılıyor. Yeterlilikleri, tezleri, makaleleri sorgulanıyor. Prof. Cem Ersoy ve Prof. Lale Akarun’a yapılanlar örnek. Son olarak, yine kumpas davalarında oyun bozan raporlar veren Prof. Tuna Tuğcu’nun hedefte olduğunu gördüm. Hükümet medyasında Tuğcu’nun doktora tezinin intihal olduğu yazıyordu. Kaynak ise Fethullah Gülen’in resmi sitesinde halen övgüyle bahsedilen, ABD’de FETÖ okullarının kuruculuğunu yapmış Tamer Kahveci’ydi. Bu itibarsızlaştırma ve intihal furyasını görünce merak ettim. Acaba Boğaziçi Üniversitesi Rektörü Naci İnci’nin doktora tezini gören ve bu perspektifle inceleyen oldu mu? Şöyle anlatayım... Naci İnci doktorasını 1992 yılında İngiltere’de Heriot-Watt Üniversitesi’nde fizik bölümünden almış. İnci, İngiltere’ye Marmara Üniversitesi’nden aldığı bursla gitmiş. Doktora tezinin üzerinden 32 yıl geçmiş ama İnci’nin tezine erişim kısıtı var. Elbette bu durum, daha önceki kayyum rektör Melih Bulu’nun tezinde intihal çıkmasından duyulan endişeyi akıllara getiriyor. İnci, tezini, burs aldığı Marmara Üniversitesi’ne, iş başvurusu yaptığı Sabancı ve Boğaziçi üniversitelerine vermiş. Doğal olarak basılı arşivde duruyor. Bir kaynağım aracılığıyla, tezin 250 sayfa fotoğrafına ulaştım. İntihal üzerine çalışan akademisyenlerden de yardım istedim. Acaba İnci’nin tezinden ne çıkacaktı? Tez, önce OCR okuyucu yazılımı aracılığıyla metne çevrildi. Metne çevirirken, İnci’nin lehine olacak şekilde fotoğraf ve formüller gibi bazı kısımlar incelemenin dışında kaldı. Sonra akademide intihal tespiti yapmakta kullanılan iThenticate ve Turnitin gibi yazılımlara sokuldu. Elbette bilgisayar programının bulguları akademisyenlerce değerlendirildi. Sonuç: İnci’nin tezinin alıntılarla bezenmiş olduğu ortaya çıktı! Naci İnci’nin tezindeki intihal bulguları iki türlü. Bir kısmı kendi yayımlarından. Akademide buna kendinden intihal (self-plagiarism) deniyor. Aynı metin, hem makale hem de tez olarak iki kez kullanılmış oluyor. Usul olarak hatalı olsa da bu durum kimilerince hoş görülebiliyor. İkincisi ise İnci’nin başkalarından yaptığı usulsüz alıntılar. Bu inceleme yapılırken hem Naci İnci’nin kendi yayımları hem de tezin yayınlandığı 1992’den sonra yapılmış yayınlar hariç tutuldu. İşte asıl ilginçlik burada çıktı. Hatırı sayılır miktarda başka yayımlardan alınmış içerik bulundu. Çıktılardan örnek fotoğraflar yayımlayacağım. Renkli kısımlar, İnci’nin başka yayımlardan aldıklarını gösteriyor. Her renk başka bir yayını ifade ediyor. Birkaç kelimelik çakışmalar normal karşılanabilir. Ancak önemli olan renkli kısımlarda uzun ifadelerin olması. Bölge bölge renkli kısımlar incelemede oldukça yoğun olarak görülüyor. Bu da intihal olasılığını güçlendiriyor. Üstelik... Bunların dışında Naci İnci’nin tezinde birçok resimde referans verilmiş olsa da resimler aynen kullanılmış ki bu da akademide bir tür intihal olarak kabul ediliyor. Yazılımlar öyle gelişkin ki... İntihal olasılığı olan metinlerin kaynaklarını da veriyor. Buna göre en çok alıntının Stephen Robert Kidd’den olduğu göze çarpıyor. Bu kişi, Naci İnci ile aynı dönemde aynı laboratuvarda doktora yapmış ve İnci’den iki yıl sonra mezun olmuş. Naci İnci, Kidd’in kendi adıyla yaptığı yayımlardan uzun uzun alıntılar (kırmızı ve mor ile işaretli 1, 3 ve 27 numaralı yayımlar) yapmış. Yine 2 ve 6 numaralı yayımlardan da blok halinde alıntılar göze çarpıyor. İnci’nin kendinden intihal durumunu içeren bir çalışma yapıldığında ise kimi 20 sayfa kimi 11 sayfalık rengarenk bloklar dikkat çekiyor. Sonuç olarak... İktidar Boğaziçi’ni bitirmek için bir kayyum rektör getirdi. Her türlü baskının yanı sıra üniversite hocalarının doktora tezleri üzerinden özel çalışma yapıldı. Öyle ki Tuna Tuğcu’nun tezindeki toplam 8 cümle intihalden soruşturuldu. Gelgelelim... Rektör kendi tezini sır gibi sakladı. Sonuçta tez ortaya çıkınca intihal avcısı rektörün intihal programlarına takıldığı anlaşıldı. Elbette bu konuda resmi kurumların nihai bir çalışma yapması gerekiyor. Kim bilir, belki Naci İnci’nin 8 ay sonra dolacak görev süresi bitmeden bu inceleme yapılır. Bugün genelde kötümserdir. İnsan aklının eldeki sopadan güçlü olduğu iyimserliğini yarını düşünenler üretir. Not: Önceki yazımda Ankara Cumhuriyet Başsavcısı’nın eşi A.K’nin, bir okuldaki müdür yardımcılığından Rekabet Kurumu’na uzman kadrosuyla atandığını yazmıştım. Yazımdan sonra başsavcılık kaynakları tarafıma ulaştı. A.K’nin Rekabet Kurumu’na atandığını teyit etmekle birlikte, yazıdaki bir detaya itiraz ediyorlardı. A.K’nin hiç hemşirelik yapmadığını, 2002’de Sağlık Eğitim Fakültesi Sağlık Yönetimi Bölümü’nü bitirdikten sonra 2010 yılında ilk kez öğretmen kadrosuyla atandığını söylediler. Bunun ötesinde A.K’nin Rekabet Kurumu’ndaki kadrosunu sonrasında yaptığı lisans ve yüksek lisans eğitimiyle hak ettiğini savundular. Hem haberin doğruluğunu teyit eden hem de cevap hakkı sağlayan bu açıklamayı da aktarmış olayım.",https://www.cumhuriyet.com.tr/yazarlar/baris-terkoglu/inci-inci-intihalde-birinci-2277245
Barış Terkoğlu,Yeni Ortadoğu projesi eşbaşkanı,12 Aralık 2024 Perşembe,"""Zalimin mazlum ile celladın kurban ile dönüp durduğu dehşet çemberi bunca delilik ne kadar sürecek böyle"" diyor, şiddetin intikamla büyümesini anlatan Ortadoğu şarkısı Had Gadia… Şam’ın kapısından içeri cihatçı teröristler girdi. Suriye Devlet Televizyonu son kez Humat ed-Diyar’ı çaldı. ""Niçin gelişmeyelim neden inşa etmeyelim"" diye biten ve ülkenin emperyalizmden bağımsızlığını müjdeleyen marş çalarken, borsalarda inşaat hisselerinin yükseldiği haberleri geliyordu. Ayağı Suriye’ye basan her inançtan her mezhepten her kökten insanın ortak bir vatanda buluşması fikri, tarihin derin kuyusuna düştü. Dördü ülke üçü örgüt olmak üzere yedi silahlı ordunun gölgesindeki ülkede, ya intikam peşinde ya katledilme korkusuyla bekleyen topluluklar yaşıyor. Emperyal düzen böyledir. Milletleri dini, kanı, mezhebi adına savaştırır. Öncelikleri, stratejisi, yönelimleri değişip yeni bir denge kurulunca sizi dağılmış pazar yerine dönmüş vatansızlığınızla başbaşa bırakır. Yugoslavya’dan Irak’a, Libya’dan Suriye’ye izlediğimiz filmde olduğu gibi… Yıkımın ardından elinde inşaat çantası üstünde demokrasi kıyafeti olan adamlar belirir. İşte tam da bahsetmenin sırası... Önümde, kapağında Türkiye’yi de içine alan bir haritanın olduğu 5 yıl önce yazılmış o rapor var. Türkiye’de yıllardır konuşulan RAND Corporation hazırlamış. Kuruluş, on yıllardır devlet bütçesiyle ABD Ordusu’na perspektif verecek raporlar hazırlıyor. Nitekim raporun girişinde de bu bilgi veriliyor. Rapor, ""Levant Entegrasyonunun Ekonomik Faydalarının Tahmini"" başlığını taşıyor. Ben ise adını BOP’a benzeterek EOP (Ekonomik Ortadoğu Projesi) yazıyorum. ""Levant"" neresi derseniz; Türkiye, Suriye, Irak, Lübnan, Ürdün, Mısır’ın yanısıra İsrail-Filistin’i de içeriyor. Başlığından anlaşıldığı gibi, önce altı ülkenin ve tabii mümkünse Filistin ve İsrail’in bir Serbest Ticaret Anlaşmasıyla yanyana getirilmesini ve tabii ekonomiye fayda sağlanmasını savunuyor. Beş yıl önce yazılmış raporda, ""Maksimum faydaların gerçekleşmesi"" için, ""Suriye ve nihayetinde İsrail-Filistin çatışmalarının bir dereceye kadar istikrara kavuşması"" beklentisi anlatılıyor. Elbette en büyük iki fayda, büyük genç nüfusun ekonomiye katılması ve ""Suriye’nin yeniden inşası"" olarak tarif ediliyor. Özetle, böyle bir projenin Gayrı Safi Milli Hasılaları yüzde 3-7 oranında artıracağı, 700 bin ile 1.6 milyon aralığında yeni istihdam yaratılacağı, işsizlik oranlarının düşüşüne büyük etki sağlayacağı savunuluyor. Suriye tarımının İsrail teknolojisini Türk betonunun Irak petrolünü tamamladığını savunan rapor, siyasi ve ekonomik gelişmelere bağlı ihtimallerle hesaplamalar da sunuyor. İşin ilginci, bu proje aslında yeni değil. Kaynağını Suriye çatışması öncesinden, belki de BOP’tan alıyor: ""2011 yılında, bu ülkelerden dördü—Ürdün, Lübnan, Suriye ve Türkiye—malların ve insanların serbest dolaşımına olanak tanıyacak, Avrupa Birliği modeline benzer bir gümrük birliği kurmaya çok yaklaşmıştı. Ancak, bölgedeki siyasi karışıklık bu ilerlemeyi durdurdu."" Rand Raporu, ""İsrail ve Batı Şeria ile Gazze'nin dahil edilmesi bile mümkün"" dediği projede, odak noktasının Irak’ın ve Suriye’nin yeniden inşası olacağını anlatmış. Elbette dikkatinizi çekmiştir. Proje, bölgedeki en önemli aktörlerden birini, İran’ı dışarıda bırakıyor. Üstelik Lübnan’dan Filistin’e ve tabii Suriye’ye kadar krizler içerisindeki pozisyonu düşünüldüğünde, raporda yer yer bahsedildiği gibi, İran’ın bölgedeki gücünü dengeleme, ""İransız bir Levant"" maksadı da taşıyor. Bu anlamda aslında Gazze krizi ile başlayan, İsrail’in Gazze-Lübnan-Suriye’de adım adım İran’ın etkisini kırdığı sürecin ekonomik altyapısını tanımlıyor. Rapor yazıldığı sırada Suriye’de çatışma devam ediyordu. Filistin-İsrail krizinde de değişen bir şey yoktu. Gelgelelim, son 13 aylık sürecin bütününde, en büyük kaybeden İran, en büyük kazanan ise tartışmasız İsrail oldu. En önemlisi, Trump’ın gelişine beş kala, dost göründüğü Rusya-İran etkisinin karşısındaki cepheye geçen Türkiye, en düşman göründüğü İsrail ile aynı karede değil ama aynı cephede buluştu. ""Kaynağı belli"" silahlarla kuşanmış terör örgütü HTŞ’nin Şam’ı düşürmesini, İsrail’in tarihte üç kez doğrudan savaştığı Suriye Ordusu’nun son kalıntılarını da ortadan kaldırması tamamladı. Batı’dan gelen ""HTŞ’nin uygulamalarını izliyoruz"" açıklamalarını Colani doğru okumuş olacak ki ilk günden beri tek düşmanlarının Baas-İran-Hizbullah olduğunun ve İsrail ile savaşmayacaklarının altını çizdi. Yeni rejim yerli yerine oturursa yeni düzenin anahtar kelimesi ""Suriye’nin yeniden inşası"" olacak. Emevi Camii’nde namaz kılan siyasetçilerin ardında hisseleri artmış müteahhitler saf tutacak. Kim bilir belki kendisini ""Ekonomik Ortadoğu Eşbaşkanıyım"" diye tanıtan siyasetçiler yeniden peyda olur! Suriye; birlikte yaşamayı, dış müdahaleyi yenilgiye uğratmayı, adil bir düzeni kendi eliyle kurmayı başaramadı. Humat ed-Diyar’ı yanyana söyleyebilseydi ne dinlerin-mezheplerin-etnisitelerin savaşını konuşacaktı ne de emperyal projelerin uygulama sahası olacaktı ne de bir terör örgütü tarafından yönetilecekti. Belki de yozlaşmış yöneticilerle hesaplaşmayı da kendi elleriyle yapacaktı. Olmadı… Cehennemin kapıları bir kez açılmaya görsün. Zebaninin kimi içeri alacağı belli olmaz. Had Gadia’nın bittiği gibi, ""Bugün bilmiyorum ne olduğumu ve her şey yeniden başlıyor işte""…",https://www.cumhuriyet.com.tr/yazarlar/baris-terkoglu/yeni-ortadogu-projesi-esbaskani-2278337
Barış Terkoğlu,Nedir bu Emevi Camisi takıntısı?,26 Aralık 2024 Perşembe,"Bin bir güçlükle diktiğin, suladığın, budadığın ağaç ilk meyvesini verdi. Yine de komşunun elması daha tatlı. “Dün Ayasofya, bugün Emevi, yarın Aksa” yazan, “Bir güneş doğuyor” sloganlı afişlerin önünden geçiyorum. Emin miyiz, sahiden bir güneş mi doğuyor? Cami, cem diyoruz. “Toplanma” anlamına geliyor. İnananlar toplanıp ibadet ediyor. Gelgelelim, din vicdandan çıkıp siyasetin ve ticaretin merkezine oturdukça biçim, özün yerine geçiyor. İnanç, cinnete dönüşüyor. Kuran’da “cami” kelimesi geçmiyor. “Secde edilen yer” anlamında “mescit” deniliyor. İlk mabet Kâbe’den (Mescidi Haram) sonra sırasıyla Kuba, Nebevi, Kufe ve Basra mescitleri inşa edildi. Sıra Emevi Camisi’ne geldiğinde işin rengi değişti. Zira peygamberin ölümünün ardından, 29 yıllık halifeler döneminden sonra, “ilk İslam hanedan devleti” Emeviler eliyle kuruldu. Sınıfsal bir yanı da var. Peygamberin de mensubu olduğu Haşimiler ne kadar manevi ise rakipleri Emeviler İslamın maddi nüfuzunu temsil ediyordu. Uzun yıllar İslama direnmiş, hatta peygambere karşı saldırıları yönetmiş bir kabilenin mensuplarıydı. Mekke’nin fethedildiği gün Müslüman oldular. Yönetme becerileri vardı. Daha önce İslam karşıtlığını yönetirken bu kez İslamı yönettiler. Aynı aileden oldukları Hz. Osman’ın ölümünden sonra Hz. Ali’ye başkaldırdılar. Hz. Ali’nin katlinden sonra, 661’de Muaviye liderliğinde devlet oldular. İstişareyle belirlenen hilafeti, kılıçla aldılar. Babadan oğula geçen düzen kurdular. Diyanet Ansiklopedisi’nden aktarayım: “Halkın yönetiminde kitap ve sünnetin uygulanmasını sağlayan, Hz. Peygamber’in vekili sıfatıyla iş gören ve devletin menfaatleriyle şahsi ve ailevi menfaatlerini birbirinden ayıran ideal raşid halifelerin yerini dini ikinci plana atan, kuvvete dayanarak devleti hilafet-saltanat karışımı mutlak-teokratik-irsi bir monarşi ile idare eden halifeler aldı.” İşte Emevi Camisi’nin Bizans’tan ustalar getirilerek 12 bin işçinin emeğiyle yaptırılan inşaatına da bu dönüşüm renk verdi. Mescitlerdeki basitlik yerini ihtişama, mütevazılık lükse, sadelik servete, tutumluluk israfa dönüştü. O ana kadar peygamberin bir hadisi öne çıkıyordu: “Üç cami dışında başka bir cami için yolculuğa çıkılmaz. Bu camiler Mescidi Haram, benim şu mescidim ve Mescidi Aksa.” O andan sonra, her biri hükümdarların gücünü simgeleyen “yolculuğa çıkılası” camiler birer birer inşa edildi. Roma mabedi Jupiter’in yerine başlayan inşaat, Hz. Yahya Kilisesi’ni de dahil ederek genişledi. Emevi Camisi, ilk defa mihrab, hünkar mahfili, müezzinlik, abdestlik hatta umumi hela bulunan cami oldu. Kıymetli madenler, pahalı mermerler, gösterişli süslemelerle inşaatı için 400 sandık altın harcandı. Eskinin “secdedekini hurma dallarının gölgesiyle koruyan sade yapı” algısı kökten değişti. Bundan sonra hünkarların her camisi onu model aldı. Sadece inşaat değil. Emevi Camisi etrafında bir de inanç inşa edildi. İşte asıl mesele de o. Kıyametten sonra Emevi Camisi’nin kırk yıl daha ayakta kalacağından, Emevi Camisi’nde kılınan namazın 30 bin kat sevap olduğuna, Hz. Hızır’ın namazlarını burada kıldığına kadar çeşit çeşit rivayet var. Ama özellikle bir tanesi bizi ilgilendiriyor. Rivayet edilen bir hadis şöyle: “Allah Meryem oğlu Mesih’i, gökten, iki boyalı elbise içinde Şam’ın doğusundaki Beyaz Minare’ye, elini iki meleğin kanatlarına koymuş bir halde indirecek.” İkincisi de şöyle: “Mehdi zuhur ettiğinde Meryem oğlu İsa da nazil olacaktır. Saçlarından sular damlarken Mehdi ona diyecek ki: ‘Öne geç ve halka namaz kıldır.’ İsa ise diyecek ki: ‘Namaz senin için ikame olunmuştur.’ Böylece benim evlatlarımdan birinin arkasında namaz kılacak.” Sarihliği tartışmalı hadislere atfedilen Mehdi-Mesih inancına göre İsa Mesih’in gökten yere ineceği, adı Muhammed olan Mehdi’ye ""Namazı sen kıldır"" diyeceği, sonra ordusuyla Kudüs’e yürüyerek Deccal’i yeneceği yer Emevi Camisi. Bu hikâyenin tamamlanması için, Şam’ın fethi sonrası, Emevi Camisi inşa edilirken, yapıya ""beyaz minare"" eklendi. Mesih’in inişi için yıllarca Cuma günleri Emevi Camisi’nde beyaz bir at bekletildi. Şimdi... HTŞ’nin neden “Şam’ın fethi”, Ahmet eş Şara’nın neden Muhammed olduğunu, bizimkilerin neden “Emevi Camisi’nde namaz kılacağız” diye ısrar ettiğini anladınız mı? Üstelik... Pagan Jüpiter tapınağı, Hz. Yahya Kilisesi, Emevi Camisi... Mabetler yıkılıp yükselirken, inançlar birbirine hem karıştı hem yarıştı. Vaftizci Yahya’nın kafatasının burada bulunduğu rivayetinden kimi azizlerin mezarlarına kadar, Hıristiyanlık için Emevi Camisi’nin konumu kutsal sayıldı. İşte bu yüzden 2001’de II. Jean Paul gelerek Emevi Camisi’ne tarihi bir ziyaret yaptı. Siyonist Moşiyah’ın buraya ineceğine inanan kimi Musevilere göre “vaat edilmiş topraklar”ın tam merkezi de Emevi Camisi’nin olduğu bölge. Said Nursi’nin “13. asrın minaresinin başında durmuşum” lafzında Nurcular mehdiyet imasını tartıştılar. Adnan Oktar gibi mehdi olduğuna inananlarsa Emevi Camisi’nde “o gün”ün çalışmasını yaptırdılar. Kimi vücudunda işaret aradı, kimi kendine Muhammed adı taktı. Hakkını teslim edeyim, Emevi Camisi hikâyelerine inanmadığını açıkça söyleyenlerden biri Kadir Mısıroğlu’ydu. Sonuç olarak... Toplanmanın yerine inşaatın, secdenin yerine şatafatın, inancın yerine iktidarın, imanın yerine hurafelerin, dinin siyasallaşması-ticarileşmesi sayesinde aldığı bu hikâyeyi anlatmamın bir nedeni var. IŞİD’den HTŞ’ye, Gazze’den Kudüs’e, bizim dincilerden Netanyahu’ya, Amerikan evanjelizminden Ortadoğu selefizmine kadar herkesin sahneye çıktığı bir din savaşları cinnetine sürükleniyoruz. Sırtımızdaki eller bizi komşu bahçelerin yeşil elmalarına ittirirken Misakı Milli’nin kendi emeğimizle büyümüş kızıl elmalarını tehlikeye atıyoruz. Dün Mustafa Kemal sayesinde hepimizin olan Ayasofya’yı Erdoğan fethetmiş gibi yaparken yüzyıllardır kesintisiz namaz kılınan Emevi Camisi’nden Kudüs’e yeni savaşların perdesini açıyoruz. Ekşi, kızıl, sert... Emeğinle yarattığın elmadan varoluşunla daha barışık olanı var mı?",https://www.cumhuriyet.com.tr/yazarlar/baris-terkoglu/nedir-bu-emevi-camisi-takintisi-2282888
Barış Terkoğlu,Devlet diyenler devleti yedi!,30 Eylül 2024 Pazartesi,"“Devlet başa” diyorlar. İş devletin kurumlarını devlet gibi çalıştırmaya gelince ellerinde balyozla devleti yıkıyorlar. Geçen hafta Türkiye, gazeteci Timur Soykan’ın haberini konuştu. Sadece bir haber değildi. Ülkenin halinin de resmiydi. BDDK (Bankacılık Düzenleme ve Denetleme Kurumu) Başkan Yardımcısı Mustafa Aydın düğün yapmış, denetlemekle yükümlü olduğu finans kuruluşlarının yöneticilerini davet etmiş, düğün bankaların takı törenine dönüşmüştü. Mustafa Aydın aynı zamanda BDDK’deki MHP kadrolarındandı. Nitekim düğün, MHP’li siyasetçilerin gövde gösterisine dönüşmüştü. Haberin ardından dünden bugüne BDDK’yi tanıyan isimlerle konuştum. Sonunda “düğün ne ki” dedim... Şöyle anlatayım... Türkiye’de bankacılık isteyenin kolay at koşturduğu bir sektördü. Batıp çıkmaların maliyetini elbette cebi hortumlanan millet ödüyordu. 1994’ten 1999’a, bu yüzden 11 bankaya devlet el koydu. 1999’da bankaların tek elden denetlenmesi ve düzenlenmesi için BDDK kuruldu. Ağustos 2000’de faaliyetlerine başladı. Kuruluşunda, kirli parayla mücadelesiyle bilinen, “nereden buldun yasası”nın mimarı Zekeriya Temizel’in büyük emeği vardı. Nitekim ilk başkan da Temizel oldu. BDDK; siyasetten bağımsız kalma iddiasındaydı. Zira siyasetle iş tutan bir dönemin bankalarını denetleyebilmek için bu gerekliydi. İkincisi, BDDK çalışanlarının çok iyi maaşları vardı. “Ne alaka” demeyin. BDDK çalışanları denetledikleri bankaların çalışanlarından yüksek maaş alsın ki transfer olma teklifiyle gözleri kör edilmesin istenmişti. Üçüncüsü, BDDK çalışanlarına çok sert etik kurallar konmuştu. AKP döneminde kurum önce siyasallaştı. Bugünkü başkanı, eski Yeni Şafak yazarı ve bir zamanlar Merkez Bankası’nı Erdoğan’ın istediği gibi yöneten Şahap Kavcıoğlu. Sonra maaşlar düştü. Kurum, kirasını ödemekte zorlanan çalışanların, denetledikleri bankalara transfer olmak için can attığı hale geldi. Son olarak ortada kurumu var eden etik kurallar ve gelenekler kaybedildi. Durumu anlatan iki örnek vereyim. BDDK mevzuatında açıkça yazıyor: “Kurul Başkan ve üyeleri, görevlerinden ayrılmalarını izleyen iki yıl içinde kurumun denetlemekle ve düzenlemekle görevli olduğu sektör ve alanlardaki özel kuruluşlarda görev alamazlar.” Bir önceki başkan Mehmet Ali Akben’in özgeçmişini açıyorum. 2015’ten 2023 yılının mayıs ayına kadar BDDK başkanı olan Akben, 2023 yılının ekim ayında Vakıf Katılım Bankası’nın genel müdürü olmuş. İşte bu durum BDDK’de de tepki yaratmış. “Aman canım Vakıf Bank’ın özel durumu var” diyenlere karşı kurum geleneklerini savunanlar “İyi de Vakıf Bank’ı da BDDK denetliyor” yanıtını vermiş. Akben’in ayrıldıktan 5 ay sonra, bir bankanın başına geçmesinin denetleme mantığına ters düştüğünü söylemişler. Gelgelelim, “siyasetten bağımsız” olması gereken Akben’in, 2018 yılında, BDDK başkanı iken Cumhurbaşkanlığı’nda Ekonomi Politikaları Kurulu’na atanması “Zaten bu iş çoktan bitmiş” dedirtmiş. Bu kadar değil... Kurumun bir kritik başkan yardımcısı vardı: Murat Yönaç. Onun görevini önemli kılan ise BDDK’nin dijital bankacılığa ilişkin düzenlemelerinin hazırlayıcısı olmasıydı. Yönaç görevden ayrıldıktan kısa süre sonra, BDDK’nin 23 Mayıs 2024 tarihli kararıyla karşımıza çıktı. Yönaç, “Adil Katılım Bankası” isminde, 3 milyar lira sermayeli dijital bankanın kurucu ortağı olmuştu. Evet, Yönaç başkan ya da yönetim kurulu üyesi değildi, ama bu durum BDDK’nin ruhuna tersti. BDDK’de etik ilkeler öyleydi ki... Zekeriya Temizel ve Engin Akçakoca döneminde kurumda bankaların ajandasını kullanmak bile yasaktı. Değil takı takmak, yazılı kurallara göre, bankaları denetlemeye gidenler, bankada yemek bile yemezdi. BDDK, “Devlet piyasadan elini çeksin” diyen neoliberallere inat, kamunun piyasa üzerindeki kazanımlarından biriydi. Mafyalaşmış finans rejiminin halkı soymasını engellemek için ortaya çıkmıştı. Gelgelelim, ortada ne siyasetten bağımsız bir kurum kaldı, ne gelenekler ve etik. Sonunda denetleyenlerin yakasına denetlenenlerin altın taktığı fotoğraf ortaya çıktı. Öyle ki... Şişli’deki nikâhı, MHP’ye uygun olsun diye, Kırklareli’nden getirilen MHP’li belediye başkanı kıymıştı. Bu durumun devletin çıkardığı evlendirme yönetmeliğine ne kadar uygun olduğu tartışmalıydı. Zira devletin yönetmeliği, her başkana, kendi il sınırları içinde evlendirme yetkisi veriyordu. Modern devletin bir yanı ordu, öbür yanı bürokrasi, amentüsü ise hukuktur. Gelgelelim sürekli devletin kutsallığından bahsedenler, ele geçirdikleri kurumları ayağa düşürüyor. Oturdukları koltukları menfaat merkezi haline getiriyor. Haliyle devlet gibi devlet, devletin adını en çok söyleyenler tarafından yıkılırken ortada devlet adına sadece milletin kafasına vurulan sopa kalıyor. Yozlaşma önce bir noktaydı. Sonra öyle hızlı büyüdü ki... Devlete bakıldığında ondan başkası görünmez oldu.",https://www.cumhuriyet.com.tr/yazarlar/baris-terkoglu/devlet-diyenler-devleti-yedi-2252736
Barış Terkoğlu,Profesör doktor Erdoğan!,16 Eylül 2024 Pazartesi,"İnsan anlattığına kendi de inanır. Oysa bizi biz yapan eylemlerimizdir. Cumhurbaşkanı kürsüde. Sorsanız üniversite kampüsü açıyor. Adını da koymuş: Marmara Üniversitesi Recep Tayyip Erdoğan Külliyesi! ""Okullara siyaset girmesin"" derken, ""stadyumda sloganın ne işi var"" diye sorarken, daha dün ""Mustafa Kemal’in askeriyiz"" diyen teğmenleri bile hedef alırken, üniversite binasında muhalefettekilere ağzını geleni söylüyor. Mayıs seçimlerinden girip Gezi Parkı’ndan çıkıyor, 28 Şubat’tan girip mülteci meselesinden çıkıyor. Deseniz ki ""burası üniversite"". Yani konuşmanın, düşünmenin, tartışmanın en özgür olması gereken yer. En arkadan biri el kaldırsa, ""bence öyle değil"" dese başına geleceği biliyoruz: Akşamına tutuklanma haberini okuyacaktık. Haliyle ortada inşaat var, bina var, hoca var ama üniversite yok! Zaten Erdoğan, ""Söz verdik, üniversitesi olmayan şehir bırakmayacağız dedik ve bırakmadık"" diye konuşunca üniversiteyle neyi kastettiğini anlıyoruz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşte Erdoğan konuşurken ben de telefonda eski YÖK Başkanı ile konuşuyordum. Bu köşede delilleriyle defalarca anlattığım 28 Şubat kumpas davasının tek sivil sanığı Prof. Dr. Kemal Gürüz’ü kastediyorum. AKP’nin FETÖ ile işbirliği ile başladığı, ardından kendi yargısıyla devam ettirdiği davada halen yargılanıyordu. 8 yıl YÖK Başkanlığı yapmış, siyasi görüşleri tartışılır ama bilim adamlığı tartışılmaz bir isimdi. Ona çok basit bir soru sordum: 1990’larda mı üniversiteler daha özgürdü, şimdi mi daha özgür? Kemal Gürüz bu soruya belgeyle yanıt verdi. Önce uluslararası akademik bir çalışmayı paylaştı. Sistemik Barış Merkezi tarafından 2019 yılında yapılan çalışmada dünyada başarılı ve başarısız darbelerin listesi çıkarılmıştı. Darbe kavramı ""ülkenin yönetici veya siyasi elitleri içindeki karşı grup tarafından yürütme yetkisinin ve makamının zorla ele geçirilmesi"" olarak tanımlanıyordu. Çalışmada 15 Temmuz vardı. Ama 28 Şubat da Gezi de yoktu. Kısacası dünyada ""28 Şubat darbesi"" ya da ""Gezi darbesi"" diye bir tanım yoktu. Birileri zihninden yeni element uyduruyordu. Peki özgürlükler? Gürüz bir başka çalışmayı paylaştı. Mart 2020’de Küresel Kamu Politikaları Enstitüsü yapmıştı. Tarih içinde akademik özgürlüklerin değişimini ele alıyordu. Türkiye de yıl yıl incelenmişti. 27 Mayıs’tan sonra düşüş değil kısa bir yatay seyir, 12 Mart’tan sonra bir süre düşüş, 12 Eylül’den sonra ise tartışmasız bir dibe vuruş vardı. 12 Eylül, akademiye de darbe vuran tam anlamıyla büyük bir darbeydi. Ancak bir süre sonra, ülkedeki özgürlük ortamıyla birlikte akademi de özgürleşiyor, grafik tekrar yukarı doğru ivmeleniyordu. Gürüz’ün de görev yaptığı ve 28 Şubat’ın da yaşandığı 90’lı yıllarda ise büyük bir yükselişle zirveye doğru tırmanmıştı. İlginç, AKP’nin iktidara geldiği Aralık 2003’den sonra önce yavaş bir düşüş, 2008’lerden başlayarak ise adeta büyük bir çöküş vardı. Akademi, 12 Eylül seviyesine gerilemişti. Bu kadar değil… Birden fazla kaynak var. Gürüz, uluslararası akademik çalışmalara dayanarak hazırlanan ""Akademik Hürriyet Endeksi""ni de paylaştı. 1995 yılında dünya ortalaması 0.61 iken Türkiye’de 0.29’du. 2003’de dünya ortalaması 0.65 olduğunda Türkiye 0.60’a yükselmişti. Gelgelelim 2020’de dünya ortalaması 0.63 iken, Erdoğan’lı yılların sonunda Türkiye 0.06 ile Mısır’ın bile gerisine düşmüştü. Uzatmayayım… Tarihte karşılaştırma ancak zaman çizgisiyle yapılabilir. Her şey kendi dönemiyle kıyaslanır. Bu yüzden Büyük İskender’e kol saati sorulmaz! Bir asır önce dünyanın faşizme koştuğu koşullarda ilk adımlarını atan Cumhuriyet özgürlüklere doğru yürümeye çalışıyordu. Sonucunda faşizmin boğuculuğundan kaçan dünya akademisyenleri Türkiye’de toplandı. Mimarlıktan müziğe Türkiye’nin kalkınmasındaki akla katkı verdi. Bugün ise… Ciddi çalışmaların gösterdiği gibi, 12 Eylül rejimi Türk üniversitelerine ne yaptıysa Erdoğan rejimi de aynını yaptı. Üzerine beton dökülmüş düşünce dünyası, işsizlikle-hapishaneyle-sansürle-jurnalcilikle-liyakatsizlikle sınanan fikirler, yetişmiş aklın ülkeden çıkışı, Boğaziçi gibi kurumsal okulların yıkımı, üniversite açılışının müteahhit ihalesi-esnaf müjdesi olması… Sonuçta da tabeladan ibaret üniversiteler, kasiyerliğe kargoculuğa mecbur bırakılmış lisans mezunları, itibarsız akademik titrler... 1990’larda kavga dövüş özgürlüğe doğru yürüyen ülke de üniversitesi de bugünün yanında Kuzey Avrupa demokrasileri gibi kalıyorsa sorumlusu belli. Biliyorum, hemen ""türban"" diyecekler… Arşiv görüntülerini açıyorum, 1990’ların Türkiyesi’nde Beyazıt Meydanı’nda İslamcılar türban için gösteri yapıyor, Grup Yorum sahneye çıkıyormuş. Bugün Beyazıt Meydanı’nı ancak güvercinler görebiliyor, Grup Yorum üyeleri hapishanede ölüyor. Arka sıralarından parmak kaldırılan ülkemizi yarattığımız gün üniversitelerimiz de özgür olacak.",https://www.cumhuriyet.com.tr/yazarlar/baris-terkoglu/profesor-doktor-erdogan-2247886
Barış Terkoğlu,Hepiniz bal gibi biliyordunuz!,21 Ekim 2024 Pazartesi,"Gözümüzdeki bağı çözersek sadece öfkelenmeyeceğiz, hesap da soracağız. Lanet okuyor, küfrediyoruz. Oysa önce görmemiz gerekiyor. Erdoğan’ın kurduğu yenidoğan düzenini anlamamız lazım. Daha beteri ne olabilir? Eski Sağlık Bakanı Mehmet Müezzinoğlu’nun hastanesi, yenidoğan ünitelerini bebek katillerine kiraladığı gerekçesiyle kapatıldı. Vahamet, sistemi özetliyor. Zira en yukarıdan bütün sistem, sağlığın satılması için dönüştürüldü. Peki devlet bunları bilemez miydi? Eski il müdürü olan şimdiki sağlık bakanına sorarsanız soruşturmayı kendileri başlattı. Oysa kazın ayağı öyle değil. Süreç, 27 Mart 2023’te, sistemin içindeki bürokratın, CİMER’e isimsiz ihbarıyla başladı. Bilinmeyeni mi söylüyor? Hayır. Sonrasında savcıya ifade veren özel hastanelerin denetiminden sorumlu yetkili, aslında her şeyi öncesinden fark ettiklerini anlatmış. Gelgelelim, CİMER’e yazılan ihbar, kendilerine iletilmeden, kimse harekete geçmemiş. O ihbar da ancak iki ay sonra, 21 Mayıs 2023’te, mali suçlarla mücadele şube müdürlüğüne mecburen gönderilmiş. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Dahası var... Olay sonrasında Sayıştay raporlarını açtım. Acaba devleti denetleyen kurum bunların farkında değil miydi? Müezzinoğlu 2013’te sağlık bakanı oldu. Size hemen bir yıl önce, Sayıştay’ın 2012 yılı denetim raporunun 26. maddesini aktarayım: “2012 yılında özel SHS’ler tarafından MEDULA’ya iletilen yoğun bakım hizmeti işlemlerinin incelenmesinde aynı gün için bazı özel sağlık kuruluşlarının bünyelerinde bulunan yoğun bakım yatak sayısından daha fazla sayıda tanıya işlem puanı üzerinden yoğun bakım hizmetinin faturalandırdığı görülmüştür. 104 adet özel SHS tarafından 2012 yılı içerisinde kuruma tanıya dayalı işlem puanı üzerinden faturalanan yoğun bakım hizmetlerine ilişkin işlemlerden 34 bin 144 adedinin kapasite fazlası olduğu tespit edilmiştir.” Yani Sayıştay 12 yıl önce diyor ki “Özel hastaneler yatak sayısından bile fazla yoğun bakım bildirimi yapıyor, bunu önleyin”. Sanmayın Sayıştay’ın içine doğdu. Aslında haberler ayyuka çıkmıştı. Size rapordan aylar önce basında çıkan haberi aktarayım: “SGK’den para almak için bebekleri yoğun bakım ünitesinde tuttuğu için kapatılan Özel Kartal Hastanesi’nde skandalların ardı kesilmiyor. Bu kez yenidoğanlara hemşirelerin makyaj yaptığı görüntüler ortaya çıktı.” Yani herkes her şeyin farkındaydı! Ne mi oldu? Sağlığı ticarileştiren sistem, özeller rahat etsin diye, denetlenenlerin değil denetleyenlerin üstüne gitti. Sayıştay’da ve SGK’de istenmeyen raporları yazan müfettişler sürüldü, baskı gördü. Yazdıkları raporlar sümen altı edildi. Yetmedi, SGK müfettişleri, özel hastanelere “ödeme durdurma” talep ederlerse, çıkacak zarardan sorumlu sayıldı. Haliyle... Son yıllardaki raporlara bakıyorum. Sayıştay’ın 2022 ve 2023 SGK bulgu listesi önümde. “Arsa payı karşılığı inşaat yaptırılmasına ilişkin protokol kapsamında eksikler” var. Ama artık yoğun bakım denetimleri yok. Maksat sağlık satanlar rahatsız olmasın! Aslında bakanlığın resmi verileri bütün tabloyu gösteriyor. Mehmet Müezzinoğlu’nun sağlık bakanı olmasıyla özel hastanelerin yenidoğan bakım yatağı sayısı adeta patlama yaptı. 2012’de neredeyse devlet ile özel eşitken, Müezzinoğlu döneminde özel, devletin iki katına çıktı. Hastanesi kapatılan Müezzinoğlu, adeta yenidoğan hizmetini tamamen özelleştirdi. Fahrettin Koca da sistemi devam ettirdi. Bakanlık verilerine göre, 2 buçuk milyarı doğum ve 500 milyonu yenidoğan olmak üzere bu alanda toplam 3 milyar dolarlık bir rant var. Elbette isteyen yaptırabilir, seçim anneye bırakılmalı. Ancak bu rant düzeni sezaryeni neredeyse alternatifsiz tek doğum şekli haline getirmiş. (İsveç’te yüzde 18, Danimarka’da yüzde 19, Fransa’da yüzde 20 olan oran Türkiye’de yüzde 58). Öte yandan normal bir yatak için 185 lira ödeyen SGK, 3. basamak yoğun bakım için 9867 lira ödüyor. Bu da özellerin bir odaya doldurdukları bebek yoğun bakımını patlatıyor. 2022 yılı bakanlık tablosu durumu özetliyor. Devlet hastanelerinde 18 bin yetişkine karşılık, 4 bin 700 yenidoğan yoğun bakım yatağı var. Özellerde ise 10 bin yetişkine karşılık, 7 bin 300 yenidoğan var. Açıkça görüldüğü gibi, özeller, yatakları hazırlayıp bebekleri beklemeye başlamış. Yataklar boş kalacağına bebekler hasta sayılıp öldürülmüş! Özel hastane sahibi sağlık bakanı yapıldı. O da, özel hastanelere “ne kadar yoğun bakım bebeği o kadar rant” düzeni kurdu. Denetleyip uyaranlara “sus” denildi. Yataklar dolsun diye yenidoğan bölümlerinin taşeronlaşmasına göz yumuldu. Bebekler para için hasta sayıldı. Yenidoğanlar ölüp eski sağlık bakanının hastanesi kapatılınca da gözümüzün önünde olan bitene hepimiz şaşırdık! Skandal öyle büyük ki... Bebek ölümlerinden sorumlu olduğu için bugün kapatılan Reyap Hastanesi’ne Sağlık Bakanlığı tarafından “Bebek Dostu Hastane” unvanı verilmiş. Sonuç olarak... Evet, para için yenidoğan yataklarına hapsedilen bebekler katledildi. Ancak sağlığı piyasalaştıran sistemin kuruluşu, bakan ve bürokratlarının atanması, denetleyenlerin etkisizleştirilmesi, Erdoğan’ın kurduğu düzende gerçekleşti. Miting meydanlarında eski hastanelerdeki hasta kuyruklarını sündürerek anlatan Erdoğan’ın, kendi döneminde, sağlıklı bebeklerin hastanelerde nasıl katledildiğini hiç unutmayacağız. Elbette bu düzen neden sorgulanamadı diye sorulduğunda, Sağlık Bakanlığı’nın önüne gitmek yerine turunç festivallerinde gezen muhalefet de unutulmayacak! Öfkelenmekle kalmadığımız, hesap da sorduğumuz gün bebeklere mezar kazılmayacak.",https://www.cumhuriyet.com.tr/yazarlar/baris-terkoglu/hepiniz-bal-gibi-biliyordunuz-2259898
Barış Terkoğlu,'Tayyip'e sor' davası,23 Eylül 2024 Pazartesi,"Zorbalar özgürlüğü yalnız kendileri için ister. Oysa özgürlüğü zorbalığa direnenler hak eder. Cumhurbaşkanı, Marmara Üniversitesi Recep Tayyip Erdoğan Külliyesi’ni açtı. Açarken de üniversiteleri ne kadar ilerlettiğini anlattı. Geçen hafta bu köşede hiç de öyle olmadığını söyledim. Dünya akademik özgürlük endekslerini anlatarak, AKP’nin iktidara geldiği Aralık 2003’ten sonra Türk akademisinin 12 Eylül seviyesine gerilediğini anlattım. Türkiye için “Akademik Hürriyet Endeksi” 2003 yılında 0.60 ile zirvede iken Erdoğanlı yılların sonunda 0.06 ile Mısır’ın bile gerisine düşmüştü. O yazıda “(Erdoğan konuşurken) En arkadan biri el kaldırsa, ‘bence öyle değil’ dese başına geleceği biliyoruz” demiştim. İstanbul Anadolu Adliyesi’ndeki dosyayı görmemiştim. Meğerse “mesela” dediğim olay yaşanmış. Hem de Erdoğan’ın konuştuğu, kurdele kestiği Marmara Üniversitesi’nde. Şöyle anlatayım… Bülend Nami Nomer, Marmara Üniversitesi’nde öğretim görevlisiydi. İngilizce iktisat bölümünde 32 yıl boyunca ders anlatmıştı. Öğrencilerine ekonomiyi eğlenceli bir dille öğretiyordu. 21 Ocak 2021’de, siyasal bilgiler fakültesinde, İngilizce Introduction to Economics (Ekonomiye Giriş) dersinde, 20 soruluk test sınavı yaptı. Sorularda birer şık kolay elenmesi için esprili bir dille yazılmıştı. Buraya kadar bir sorun yok… Ancak iki sorunun şıkkı kriz yarattı. İlkinde “you want to buy a shoe but it is too expensive for you, what does that mean? (Bir çift ayakkabı almak istiyorsun ancak senin için çok pahalı, bu ne anlama geliyor?)” sorusundaki şıklardan biri “ask this to Tayyip (Tayyip’e sor)” idi. Ötekinde ise ""In a small closed-to-trade town everyone produces hazel nuts. Whose welfare will increase if the town opens up to free trade. (Ticarete kapalı küçük bir kasabada herkes fındık üretiyor. Kasaba serbest ticarete açılırsa refahı artacak)"" cümlesini tamamlayacak, kasabanın hangi durumda kazanacağının sorulduğu şıklardan birinde ""Tayyip always wins (Tayyip her zaman kazanır)"" yazıyordu. Öğrencilerden bazıları, “espriyi” beğenip sosyal medyada paylaştı. Sonrası bir Türkiye klasiği… Yandaş medya, “Cumhurbaşkanına sınav sorularında hakaret edildi” şeklinde yayınlara başladı. Marmara Üniversitesi bunun üzerine açıklama yaptı: ""Sayın cumhurbaşkanımızın adına yakışıksız bir biçimde gönderme yapıldığı ve öğrenciler üzerinde algı yaratılmaya çalışıldığı iddiaları üzerine adı geçen hakkında derhal idari soruşturma başlatılmıştır."" Nomer’e “Ya istifa et ya atılacaksın” denildi. Nomer istifa edip emekli oldu. Hakkında yürütülen idari soruşturmada ise ""aylıktan kesme cezası"" verildi. Her şey bitti derken… İstanbul Anadolu Cumhuriyet Başsavcılığı, olay hakkında soruşturma başlattı. Üniversiteler Kanunu gereği, savcılık önce dosyayı üniversiteye gönderdi. Üniversitede ceza hukukçusu olan öğretim üyesi Zafer İçer, soruşturmacı olarak atandı. İçer, hazırladığı raporda ""cumhurbaşkanına hakaret suçu"" için ""yeterli şüphe var"" kanaati bildirdi. Soruşturma kurulu da Nomer hakkında ""Cumhurbaşkanına hakaret"" suçundan ceza yargılamasının başlatılmasına oybirliğiyle karar verdi. Kurulun hukukçulardan oluştuğunu sanmayın. Biri kimya mühendisi, biri elektrik mühendisi, biri edebiyatçıydı. Hukuki bir karar verdiler. Dosya Danıştay’a taşındı. Nomer’in avukatı Başar Yaltı, “Tayyip’e sor” ve ""Tayyip her zaman kazanır"" cümleleri yüzünden yargılanmanın uçukluğunu anlattı: ""‘Tayyip her zaman kazanır’ ifadesi bir suçlama değildir. Hatta bu ifadeden, Cumhurbaşkanı adına bir övünme payı bile çıkartılabilir. Çünkü Cumhurbaşkanı siyasi bir partinin genel başkanıdır ve bugüne kadar yapılan bütün seçimleri kazanmıştır. (…) Cumhurbaşkanının kendisini ekonomist olarak ilan ettiği bir ortamda, ekonomi dersinde sorulan soruların birisinde, cevap şıkkı olarak ‘ask to Tayyip (Tayyip’e sor)’ denilmesinden nasıl bir hakaret sonucu çıkartılabilir ki?"" Gelgelelim… Danıştay da bu talebi reddetti, yargılama başladı. Nomer, İstanbul Anadolu 11. Asliye Ceza Mahkemesi’nde, cumhurbaşkanına hakaret suçlamasıyla 4 yıla kadar hapis istemiyle halen yargılanıyor. Perşembe günü yeni duruşması görülecek. 32 yıllık görevi bir ironi yüzünden bitirilen Nomer, mahkemenin kararına göre belki de önümüzdeki günlerde cezaevine girecek. Ne 27 Mayıs’ta, ne 12 Mart’ta, ne 12 Eylül’de ne 28 Şubat’ta… ""Kenan’a sor"" ya da ""Süleyman her zaman kazanır"" esprisi yapan biri hapisle yargılanmadı. Aksine, Türkiye’de cumhurbaşkanları mizah dergilerine kapak oluyor, televizyonlarda taklit edilerek eleştirilebiliyordu. Erdoğan ise üniversiteleri özgürleştirdiğini iddia ederken, konuştuğu üniversitede özgürlükleri ne hale getirdiğini gösteren trajikomik bir dava herkese gerçeği söylüyordu. İhbar rejiminin, polis devletinin, emredersin yargısının olduğu yerde üniversitenin arşa çıkmasını elbette beklemiyoruz. Ama bu kadar ayağa düşmesi memleket adına içimizi acıtıyor. Tırnakları uzun, gözleri kızıl, teri kanlı… İnsanları korkutarak büyüyen zorbanın gülünçlüğü korkuttuklarından korkmasından gelir.",https://www.cumhuriyet.com.tr/yazarlar/baris-terkoglu/tayyipe-sor-davasi-2250330
Barış Terkoğlu,"Kandilsiz Apo, Demirtaşsız DEM",24 Ekim 2024 Perşembe,"Yıkıp kurulan yalnızca oyunu değiştirir sanırsın. Oysa zamanla oyunun kuralları da değişir. “Eski CHP genel başkanı hakkında siyaset yasağı istendi” cümlesini sıkça duyuyoruz. Gelgelelim “Neden” diye sormuyoruz. Biri önümde... 31 Ocak 2024 tarihinde, Kılıçdaroğlu aleyhinde hazırlanan iddianamede üç müşteki var. Üçü de MHP’nin tepesindeki isimler: Feti Yıldız, İzzet Ulvi Yönter, İsmail Faruk Aksu. Peki konu ne? MHP’li vekiller, Kılıçdaroğlu’nun konuşmalarıyla suç işlediğini iddia etmişler. En başa da HDP’nin hapisteki lideri Demirtaş hakkındaki sözlerini yazmışlar. Kılıçdaroğlu, 5 Eylu¨l 2019’da, Erdoğan’ı eleştirmiş: “Beyefendi hâkim yerine geçiyor, ‘Bunları bırakamayız’ diyor. Sen misin hâkim, ku¨rsu¨de oturan kişi mi hâkim? Hâkime diyor ki böyle karar ver, bak bırakmayacaksın diyor. Hâkim de bırakırsa başına hangi felaketlerin geleceğini biliyor.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 23 Eylül 2019’da ise gazetemize konuşmuş: “Türkiye’de adaletin olmadığını, siyasal baskıların yargıçlar üzerinde de sürdürüldüğünü herkes biliyor. Selahattin Demirtaş’ın tahliye edilmesi gerekirken siyasal iktidarın talebi u¨zerine tekrar tutuklanması aslında bir hukuk faciasıdır.” 20 Haziran 2019’da da Gazete Duvar’a: “Kürdistan lafını kullandı diye milletvekilini parlamentodan atıyorlar ama eski başbakan, eski TBMM başkanı kullandığı zaman, kendi partisinden olduğunda hiçbir şey olmuyor. İyi de o adamı niye hapse attınız? Ne işi var Selahattin Bey’in hapiste? Kaldı ki hiçbir siyasetçi siyasal düşüncelerinden dolayı hapse atılmamalı.” Uzatmayayım... MHP’nin tepesindekiler, Demirtaş’ın suçlu olduğunu, Kılıçdaroğlu’nun konuşmalarıyla suçu ve suçluyu övdüğünü, hatta devlet organlarını aşağıladığını iddia ederek savcıya gitmiş. İşin ilginci, Ankara Cumhuriyet başsavcı vekili de MHP dilekçesini iddianameye dönüştürmüş. Kılıçdaroğlu hakkında zincirleme şekilde suçu ve suçluyu övmekten ceza istemiş. Ayrıca siyasi yasak da talep etmiş. İşte o MHP... Yaptığı konuşmalar nedeniyle hapse atılan Demirtaş’ın yargılamasını eleştirmenin suç olduğunu söyleyen MHP... Demirtaş’ın hapisten çıkmasına dair fikir belirtenin hapse atılmasını isteyen MHP... Milletvekili dokunulmazlığını, siyasi parti genel başkanlığını umursamadan Kılıçdaroğlu’nun bu yüzden cezalandırılmasını isteyen MHP... Şimdi, Öcalan’ın tahliyesi için nasıl oluyor da infaz düzenlemesi istiyor? Nasıl oluyor da cezaevinden çıkarılıp Meclis kürsüsünden konuşturulmasını talep ediyor? Nasıl oluyor da Kavala-Demirtaş için AİHM kararlarını uygulamayın diye diretirken bugün Öcalan hakkında AİHM’nin verdiği “umut hakkı”nı öneriyor? Sahi, MHP’nin tepesindeki üçlü, Bahçeli için de savcılığa dilekçe verecek mi? Elbette cevaplar belli. “Birinci çözüm süreci”nde olduğu gibi ikincisinde de ana dert; demokrasi, insan hakları, yurttaşların sorunlarının çözülmesi, yanlış hukuk kararlarının düzeltilmesi değil. İktidar bloku hem yeni bir oyun kuruyor hem de kurduğu oyun alanını genişletiyor. MHP’den gelen açıklamalarda kullanılan “devlet aklı” ifadesi, Bahçeli’nin çıkışının MHP buluşu olmadığını, Erdoğan ve güvenlik bürokrasisiyle planlama yapıldığını gösteriyor. Öcalan’ın yapacağı açıklamaya duyulan güven ve “ne Kandil ne Edirne, adres İmralı” söylemi ise Öcalan ile görüşmelerin adım atma aşamasına geldiğini gösteriyor. 2023 seçimlerinde “Çözüm adresi Meclis” diyen muhalefeti hain ilan eden iktidarın bugünkü tavrı ise çözüm denilen pazarlıkların yine kapalı kapılar arkasında süreceğini anlatıyor. Gazze ile başlayan operasyonun İran’a doğru yayıldığını gören iktidar hem Öcalan üzerinden bölgesel Kürt kartını eline almaya çalışacak. Hem anayasa konusunda kırmızı çizgileri belirsiz DEM’i Öcalan üzerinden Meclis’teki 400 vekil denklemine sokacak. Hem de beş senedir kendiliğinden bir blok olarak hareket eden muhalefeti parçalayarak ve karşı cephesinde doğallığında konumlanmış Kürt yurttaşların iktidarla ilişkisini yeniden tanımlayarak seçime doğru giden yolda yeni bir denklem kuracak. Meselenin ilginç bir yanı ise birinci çözüm sürecinde engel sayılan CHP’nin yöneliminin, iktidarın bugünkü adımlarını tamamlar nitelikte oluşu. Haliyle ikinci çözüm sürecinin en güçlü karşıtı MHP dışı keskin milliyetçilerin bloku olacak. Erdoğan 22 yıldır her ittifakını bir düşmanla denkleştirdi. Her havucunun ardında bir de sopa tuttu. Birinci açılım süreci “demokrasisi”nin faturasını hapishanede ödeyenleri hatırlayın. Bu dönemde de içeriden çıkacakların yerini belli ki yol üstünde engel olan başkaları dolduracak. Bahçeli kürsüden çağrı yaptı, yolu ülkü ocaklarından geçmiş ve organize suçlardan hapiste olan Kürşat Yılmaz ve Alaattin Çakıcı dışarı çıktı, Bahçeli’yle kucaklaştı. Bahçeli kürsüden çağrı yaptı, yolu ülkü ocaklarından geçmiş ve FETÖ’den hapiste olan Mümtaz’er Türköne dışarı çıktı, Bahçeli’yle kucaklaştı. Tarih; Devlet Bey’in tekerrürü ise Öcalan’ın istikbali az çok belli. Sahi Bahçeli’nin vefa gösterdiği Türköne, iktidara çalıştığı birinci çözüm sürecinde, “Osmanlı gibi büyük düşünülmesini öneriyorum, (başıbozuk) Apo’ya paşa rütbesi verilebilir, Bodrum Türkbükü’ne gönderilmesini öneriyorum” teklifinde bulunmamış mıydı? Muhtemelen içeride ve dışarıda kurulacak yeni denklemin ana aktörü, ülkücü Türköne’nin deyimiyle “Türkbükülü Apo Paşa” olacak! Kandilsiz Apo, Demirtaşsız DEM dönemin ruhunu temsil edecek. Tarihin hükmünü uygulayışından yalnız onu bir seyirci gibi izleyenler şikâyetçidir.",https://www.cumhuriyet.com.tr/yazarlar/baris-terkoglu/kandilsiz-apo-demirtassiz-dem-2261059
Barış Terkoğlu,E-Nabız bizimse parası da bizim olsun!,14 Ekim 2024 Pazartesi,"Ne renkler ne semboller ne inançlar… Şirketler zamanın putları gibi. Ne tartışıyorlar ne de tartıştırıyorlar. E-Nabız’ın satış hikayesini bu köşede anlatmıştım. Aslında geçen yıl T24’te Asuman Aranca’nın haberi sayesinde olan biteni öğrenmiştik. E-Nabız sistemini ilk tasarlayan şirket olan Bilbest isimli firma, daha sonra sistemi sürdüren Tiga isimli şirketten, ""e-Nabız uygulamasını Katar’a kendi mülkiyetindeymiş gibi satması"" nedeniyle şikayetçi olmuştu. Aranca’nın aktardığına göre, Tiga, Sağlık Bakanı Yardımcısı Şuayip Birinci’ye yakındı. E-Nabız üzerinde iki firmanın kavgası sürerken, Birinci, yakınlık iddialarını doğrularcasına, E-Nabız’ın satışını sızdırdığı iddia edilen Bakanlık danışmanları ve Bilbest hakkında, “ihaleye fesat ve rüşvet” iddiasıyla suç duyurusunda bulunmuştu. Bakanlık çalışanları gözaltına alınıp yargılanmıştı. Sağlık Bakanlığı çalışanlarının, sonunda beraat ettiğini yazdım. Bu sırada, gerekçeli karara ""e-Nabız uygulamasının Katar’a satılmasının deşifre edilmesi nedeniyle kendilerinden intikam alındığı"" ifadelerinin yansıdığını söyledim. Aslında yazarken uyarılmıştım. Zira bu konu, ""cıs!"" denilen meselelerden biriydi. Nitekim hikâye çok konuşulduğu gibi, Bakanlık ve Tiga isimli şirket konu üzerine açıklamalar yaptı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gelelim benim bulgularıma… Önce şunu söyleyeyim. E-Nabız uygulamasının satışı ile uygulamadaki vatandaşlara ait sağlık verilerinin satışı birbirinden farklı şeyler. İlki ticari bir mesele. İkincisi ise açık suç. Haliyle, vatandaşların ""veriler tehlikede mi"" endişesi Türkiye gerçeğinde haklı olsa da mahkemeye yansıyan tartışma sadece ""uygulamanın satışı""na dair. Peki Sağlık Bakanlığı ne dedi: ""E-Nabız Kişisel Sağlık Kaydı Sistemi, Bakanlığımızın amaç ve hedefleri doğrultusunda tasarlanarak geliştirilmiş ve tüm unsurları ile Sağlık Bakanlığına aittir. Sağlık Bakanlığından izin almadan hiçbir ülkeye satılamaz ve Bakanlığımızdan izinsiz kullanılamaz."" E-Nabız projesinde hakkında dava açılan şirketin sahibinin Gazeteci Cüneyt Özdemir’e yaptığı açıklamayı da aktarayım: ""Veriler değil Katar’a özel ayrı bir yazılım satıldı."" Bu aşamadan sonra acaba Arap medyasında bir şey çıkmış mı diye baktım. 18 Kasım 2022’deki haber, Katar ile Tiga arasında, sağlık alanında bilişim teknolojileri için, 5 yıllığına 320 milyon Katar Riyali (88 milyon dolar) değerinde bir anlaşma yapıldığını haber veriyor. Yani gerçekten de Tiga, tam da E-Nabız’a benzer bir çalışmayı, çalışanların söylediği tarihlerde ve söyledikleri rakama yakın şekilde Katar’la yapmış. Gelelim E-Nabız’ın durumuna… E-Nabız sistemi 2014’te Bilbest tarafından tasarlanarak Bakanlığa kullanım hakkı verilmiş. O tarihten sonra, fikri mülkiyeti Bilbest’in olmak üzere, Sağlık Bakanlığı E-Nabız sisteminin kullanım haklarına sahip olmuş. Bakanlık, 2016 sonundan itibaren ise sistemin işletmesi için Tiga ile çalışmaya başlamış. Bu sırada E-Nabız’ın kodlarını Tiga ile paylaşmak için sistemi kuran şirketten izin de istemiş. Şirket de sadece sistemin kullanımı için bu kodların paylaşılmasına izin vermiş. İşte kavga da buradan sonra başlamış. Zira Bilbest’e göre Tiga bu aşamadan sonra E-Nabız’ın üzerine konmuş. Tiga’ya göre ise bu kodları gördükten sonra kendileri E-Nabız benzeri uygulamaları yeniden tasarlamışlar. Elbette hakimler bu düzeyde bilgisayar bilmiyor. Konuyu bilişim uzmanlarına havale etmişler. Hazırlanan 5 kişilik bilirkişi heyeti raporu, E-Nabız’ın kopyalanarak yeni bir yazılım üretildiği, bunun bir ihlal olduğu kanaatine varmış. Dahası… Tiga’nın tanıtım broşürlerinde de E-Nabız, şirkete mal ediliyor. Yani E-Nabız’ı tasarlayan şirket, E-Nabız’ın kopyalanarak satıldığını söylüyor. Bakanlık çalışanlarından bir grup da doğruluyor. Mahkemeye giren bilirkişi raporu, çeşitli broşür ve haberler de bunu teyit ediyor. Elbette kararı mahkemeler verecek. Ancak Sağlık Bakan Yardımcısı Şuayip Birinci’nin çabalarıyla, garip bir şekilde, bakanlık iki şirket arasındaki hesaplaşmada Tiga lehine taraf oldu. Öyle ki Birinci’nin Tiga aleyhine atılan tweete soruşturma açtırması bile mahkeme dosyalarına girmiş. Peki ne olmalı? Madem E-Nabız söylendiği gibi Bakanlığın malı… Öyleyse bu davaları bizzat Bakanlığın açması gerekmez mi? Bakanlığın iki şirket arasında açık taraf olması yanlış değil mi? Bakanlığın E-Nabız’ın sanki kendi ürünleriymiş gibi pazarlanmasına itiraz etmesi, eğer Katar’a satılıyorsa ""bu para Bakanlığındır"" demesi, alıp devletin kasasına koyması gerekmez mi? Elbette gazetecilerin de şirketler savaşında taraf olmaması, sadece ama sadece kamunun çıkarını savunması gerekiyor. Gördüğünüz gibi, sorularımız kamuyu korumak için soruluyor. Son iki not… Yazımdan sonra, Sağlık Bakanlığı’nda da Birinci’nin Tiga politikasından rahatsız olan bürokratların olduğunu, kucağında bu meseleyi bulan yeni bakanın da meseleye çözüm aradığını öğrendim. İkinci kaynağım ise Ankara Adliyesi’ni iyi bilen bir isimdi. Şirketler savaşında, yargıya kimi akrabalıklar ve yakınlıklar kullanılarak, ""E-Nabız satışını duyuran çalışanları tutuklayın"" baskısı yapılmış. Yargı da şirketler savaşının parçası haline getirilmeye çalışılmış. Kamunun çıkarını şirketlerin çıkarının yerine koyduğumuz gün devlet milletiyle barışmış olacak.",https://www.cumhuriyet.com.tr/yazarlar/baris-terkoglu/e-nabiz-bizimse-parasi-da-bizim-olsun-2257540
Barış Terkoğlu,E-Nabız deyip geçmeyin!,10 Ekim 2024 Perşembe,"Tanrı’dan sağlık dilersin. Ama sağlıklı olma arzusu şirketlere kazandırır. O haberi ilk kez geçen yıl T24’te Asuman Aranca’nın imzasıyla okuduk. Hepimizi ilgilendiriyordu. Zira sağlık verilerimizin olduğu e-Nabız uygulamasının Katar’a satıldığını anlatıyordu. Ortaya çıkmasının nedeni aslında bir davaydı. e-Nabız sistemini ilk tasarlayan şirket olan Bilbest isimli firma, daha sonra sistemi sürdüren Tiga isimli şirketten, ""e-Nabız uygulamasını Katar’a kendi mülkiyetindeymiş gibi satması"" nedeniyle şikayetçi olmuştu. Bilbest, bu nedenle Bakanlığı da suçluyordu. Aranca’nın aktardığına göre satışı yapan firma olan Tiga, Sağlık Bakanı Yardımcısı Şuayip Birinci’ye yakındı. İki şirketin hesaplaşması sırasında bir şey oldu. Bakanlık’ın uluslararası projelerinde danışmanlık yapan Umut Elmas, Tiga aleyhinde bir sosyal medya mesajı paylaştı. Önce mesajı silmesi istendi, yapmayınca Bakanlık’taki işine son verildi. Bununla da kalmadı. Bakan Yardımcısı Birinci, yakınlık iddialarını doğrularcasına, Elmas’ın da aralarında olduğu Bakanlık danışmanları ve Bilbest hakkında, “ihaleye fesat ve rüşvet” iddiasıyla suç duyurusunda bulundu. Savcılık da bu suç duyurusunu davaya dönüştürdü. Haberin üzerinden bir buçuk yıl geçti. Umut Elmas’ın sosyal medyada paylaştığı mesajları görünce merak ettim. Acaba Sağlık Bakanlığı’ndaki davalar savaşının sonucu ne olmuştu? Gerekçeli karar önümde duruyor. Ankara 33. Ağır Ceza Mahkemesi, geçen Mayıs ayında, Sağlık Bakan Yardımcısı’nın şikayetiyle başlayan davada, danışmanlar hakkında beraat kararı vermiş. İşin ilginci, sanıklar, e-Nabız uygulamasının Katar’a satılmasının deşifre edilmesi nedeniyle kendilerinden intikam alındığını, bu nedenle de haklarında böyle bir kumpas davası açıldığını söylemiş. Mahkeme de beraat kararında bu ifadelere yer vermişti. Kararı okuyunca Umut Elmas’a ulaştım. Bu süreçte başından geçenleri sordum. Sağlık Bakanlığı’nın birçok uluslararası projesinde görev almış Elmas, beraat etse de yaşananların ardından Türkiye’yi terk etmişti. İtalya’da bir üniversitede kıdemli uzman olarak çalışmaya başlamıştı. Anlatmaya başladı: ""2022 yılı içerisinde e-Nabız projesinin AKP eski gençlik kolları MKYK üyesi ve Ar-Ge Başkanı olan Adem Ali Yılmaz’a ait TİGA isimli şirket tarafından Katar’a 100 Milyon Dolar civarında bir bedelle satıldığını öğrendim. Ben de 6 Ağustos 2022 tarihinde şirketi sorgulayan bir tweet paylaştım."" Her şeyin böyle başladığını söyleyen Elmas, devamında, mahkemede anlattıklarını tekrarlıyordu: ""Bakan Yardımcısı Şuayip Birinci tarafından Türkiye’de iş yapamamakla, hatta ‘ekmek dahi yedirmemekle’ tehdit edilerek tweeti kaldırmam söylendi. Ben de kaldırmayıp istifa ettim. En yakın çalışma arkadaşım Filiz Gül de aynı tehdide maruz kalarak istifasını verdi. Benim ihtarnamemi dikkate almayan Bakanlık, tweetimi gerekçe göstererek kontratımı feshetti. Aynı şekilde Filiz için de ihtarnameyi dikkate almayıp Bakanlık’a ait bilgisayarı gerekçe göstererek zimmet suçlaması yönelttiler."" Yargılandığı davadan beraat eden Elmas, başına gelenlerin nasıl hazırlandığını şöyle anlattı: ""16 Eylül 2022 gecesi koordinatörü olduğum birimin çalışanı İlkay Kaynak, bakanlık binasında bir gece boyunca alıkonuldu. Psikolojik işkenceye maruz kaldı ve kişisel verileri zorla ele geçirildi. İlkay da bu olay üzerine Bakanlık’a bu alıkonulma hadisesini içeren bir ihtarname göndererek istifasını verdi. Benimle aynı ekipte olan Ozan Beyhan da gıyabında aynı tehditlere maruz kaldığı için istifa etti."" Gerçekten de mahkemenin gerekçeli kararında, Kaynak’ın bu anlatımları yer alıyordu: ""16 Eylül 2022 akşamı 17.30’dan 17 Eylül 2022 sabahı 06.30 -06.45 civarına kadar 12 saati aşkın süre bakanlıkta alıkonuldum. Elektronik eşyalarım incelendi."" İnanılmaz ama Sağlık Bakanlığı’na hizmet veren bir çalışan, devletin bakanlığında, adeta mafya usulüyle, bir gece boyunca alıkonulduğunu, telefonunun-bilgisayarının izni olmadan açılıp incelendiğini, kopyalandığını anlatıyordu. Ardından ""siz görürsünüz"" denilerek savcılığa aleyhlerinde dilekçe verilmiş, savcılık 4 bakanlık çalışanını sabaha karşı gözaltına almış, 4 gün gözaltı ve 50 gün ev hapsinin ardından yargılanmışlar. Nitekim sonunda da beraat etmişler. Gelgelelim hayatları da mahvolmuş… Gözaltı, ev hapsi, sosyal medyadan Bakanlık bağlantılı olduğu belli olan hesaplardan tehdit, sağlık şirketlerine ""bu adamlarla çalışırsanız bozuşuruz"" uyarıları yetmemiş... İşsiz bırakılan Ozan Beyhan isimli çalışan, Ankara’dan ayrılıp Hatay’daki baba evine yerleşmek zorunda kalmış. Burada da deprem nedeniyle hayatını kaybetmiş. Beraat kararını bile görememiş. Sonuç olarak… e-Nabız projesinin Katar’a satışını ortaya çıkaran çalışanlar sürüm sürüm süründürüldükten sonra aklanmışlar. Gelgelelim, birçok uluslararası proje onların gidişiyle aksamış. Belli ki ""sağlık"" deyip geçtiğimiz sistemin altında milyar dolarlar yatıyor. Sistemin karı, şirketler savaşına neden oluyor. Bu savaşta ise kimi yakınlıklar halkın yararının önüne geçiyor. Adli vakalarda nedense ortalarda göremediğimiz yargı da hesaplaşmalar için araç olarak kullanılıyor. E-nabız bir örnek… İhale dosyalarının tamamına bakılsa kim bilir daha neler göreceğiz! Kazanç ne kadar büyükse onun için verilen savaş da o kadar büyüktür. Paranın yasalarından kurtulduğumuz gün daha sağlıklı olacağız.",https://www.cumhuriyet.com.tr/yazarlar/baris-terkoglu/e-nabiz-deyip-gecmeyin-2256272
Barış Terkoğlu,Demirtaşsız DEM İmamoğlusuz CHP!,30 Ekim 2024 Çarşamba,"Yaşandı bitti sanılır. Oysa insan, bugünkü eylemiyle geçmişi de değiştirir. İmamoğlu, 29 Ekim’deki gövde gösterisiyle, ""Erdoğan’a karşı ben"" dedi. 30 Ekim sabahında yanıt Esenyurt operasyonuyla geldi. Erdoğan, dün, konuya hiç girmeyebilir, ""mesele yargıda"" diyebilirdi. Hayır, öyle yapmadı. Televizyonlarda ""süreç sabote ediliyor"" yorumları yapılmasın diye, başından operasyona destek verdi. Biliyorum, tutarsız görünüyor. Oysa hiç değil. Geçen hafta bu köşede Erdoğan’ın her havuç uzattığında öbür elinde sopa olan bir lider olduğunu anlatmıştım. Hatta Öcalan’ın özgürlüğünün konuşulmasının bedelinin başkalarının hapse girmesi olduğunu söylemiştim. Erdoğan da konuşmasıyla ""yanlış anlamayın, süreç işte bu"" dedi. Teşbihte hata olmaz, kurulan yeni masada Öcalan oturabilirken Demirtaş’ın olamayacağını, (teşekkür ettiği) Özgür Özel ile diyalog kurulurken İmamoğlu’nun tasfiye düğmesine basıldığını anlatmış oldu. Böylece Esenyurt üzerinden Türkiye’ye yön çizildiği görülmüş oldu. Aslen Vanlı olan Ahmet Özer, Kürt meselesi üzerine yıllardır çalışan, bir ayağı o cenahta olan bir profesör. Geçmişte SHP’de de HDP’de de siyaset şansını denedi. Radikal’de de Özgür Gündem’de de yazı yazdı. Esenyurt Belediye Başkanlığı öncesinde İBB’de Ekrem İmamoğlu’nun danışmanlığını yapıyordu. Bunları şunun için anlatıyorum. İstanbul’da DEM ile CHP arasında Kent Uzlaşısı sağlandığında, nüfusu 57 ilden fazla olan Esenyurt en kritik ilçeydi. DEM Parti’nin oyu, kazananı tayin edecek şekilde yüzde 20’nin üzerindeydi. İki partiyle de diyaloğu olan Ahmet Özer, uzlaşma profiline uygundu. CHP, Ali Gökmen’i çekip Özer’i aday yapınca mutabakat sağlandı. Böylece Esenyurt hem kazanıldı hem de İstanbul’u kazandırdı. Özer, aslında siyasetin koşullarını daha önce de okumaya çalışmıştı. 2015 yılında HDP’den adaylığını sağlayan da o dönemin ""çözüm süreci""ydi. Aday olurken hükümetin başlattığı süreçten heyecanlandığını anlatmış, ""Üniversitede bir milletvekilinden daha fazla maaş alıyorum. İki sekreterim var. Son model arabam var, yani rahatım yerinde. Aslında milletvekili olursam rahatımı bozacağım. Ama Türkiye’deki bu sorunların çözümü için rahatımı bozmam gerekiyorsa da bozarım"" demişti. 2015’ten sonra çözüm masası darmadağın oldu. Haliyle Özer’i siyasete sokan zemin de kayboldu. Dün savcılığın açıklamasındaki detay özellikle dikkatimi çekti: ""İmralı adasında yapılan görüşmede sözde demokratik özerklik projesinde görevlendirilmesinin uygun görülmesi…"" Aslında siz, o görüşmelerin tutanaklarını biliyorsunuz. Zira bu köşede kitap olarak basılan o tutanakları defalarca yazdım. Dünkü operasyondan sonra bir daha açtım. Özer’in adı ilk kez 7 Haziran 2013’te geçiyordu. Tutanak, Öcalan ve HDP’li vekiller ile ""güvenlik bürokrasisi""nden bir ""yetkili""nin görüşme notlarıydı. Öcalan, ""yetkili""yi işaret ederek, ""Biz burada devlet üzerinden bir çalışma yapıyoruz, tabii çok açmayacağım, belli bir süre devlet üze­rinden gidecek bu ilişki"" ifadesini kullanıyordu. Öcalan, açılımın teorisini oluşturacak 25 kişilik bir liste hazırlanmasını istiyordu. HDP’lilerin önerdiği isimleri reddettikten sonra devam ediyordu: ""Biraz derinlikli tartışma, fikir jimnastiği yapabileceğimiz kişiler olmalı. Farklı kesimlerden insanlar olabilir. Ermeniler, Aleviler, gayrimüslimler, anayasacılar vb. Ahmet Özer, Mesut Yeğen, Büşra Hoca (Ersanlı) da olabilir. Hani beni eleştiriyorlar ya, ‘Müslüman Türklerle anlaştı, bizi unuttu’ diyenlerin eleştirilerini boşa çıkaracak bir çalışma olacak. Devlet ak­lıyla sivil aklı buluşturmayı başarabilecek isimler olmalı. Şarlatanlık yapıp sabote edenlere cevap olacak."" Her şey ""yetkili""nin önünde konuşuluyor. Özer’in adı ""açılımı kamuoyuna anlatacak fikir adamları"" arasında geçiyor. Bu kadar değil… 11 Ocak 2014’te de Özer’in adı tutanaklara yansıyor. Yine masada ""yetkili"" var. Öyle ki… Görüşmenin başlangıcında Pervin Buldan ""size vermemiz gereken mektuplar var, Halk Savunma Merkez Karargah Komutanlığı’nın bir mektubu, Heval Cemal gönderdi"" deyince ""yetkili"" ayağa kalkıyor: ""(Gelip elimizden aldı) Bunu Adalet Bakanlığı’na vermeniz gerekiyordu. Ama neyse. Toplantıdan sonra size veririm"". Bu garip atmosferde Özer’in adını İdris Baluken gündeme getiriyor: ""Bazı bilim insanlarının demokratik özerklik projesine katkı sunma istekleri var"". Öcalan ""kim"" diye sorunca Baluken yanıt veriyor: ""Ahmet Özer var, Mersin Üniversitesi’nden. Akademi­yadan bazı akademisyenlerin kendisine ulaştığı bilgisini bize aktardı."" Özer’in adı tutanaklarda iki ayrı yerde daha yer alıyor. Biri Öcalan’a Özer’in ""Kürtler Cumhuriyete Neden İsyan Etti"" kitabının verilmesi üzerine, Öcalan’ın ""ilk kitabını okumuştum, bunu da okuyacağım"" demesi sayesinde. İkincisi ise Öcalan’ın ""Baskın Oran, Ahmet Özer ve Mesut Yeğen, üçünün tarih uzmanlığından faydalanmak istiyorum"" temennisi nedeniyle. Yine masada ""yetkili""nin olduğunu söylememe gerek yok. Nitekim Öcalan, cümlesinin devamında, ""sizden önce dev­let heyeti ile bir görüşme yaptım"" derken, masadaki Sırrı Süreyya Önder ""yaptığımız görüşmenin tutanaklarını Kan­dil'e gönderdik, Hükümet heyeti ve Hakan (Fidan) Bey ile görüşme gerçekleştirdik"" diyor. Kısacası… Her şey ama her şey Erdoğan’ın ""ben görevlendirdim"" dediği güvenlik bürokrasisinin oturduğu masada 10-11 yıl önce yaşandı. Özer’in adı da ""çözüm süreci""nde birikiminden faydalanacak isimler arasında geçti. İşin ilginci… Savcılığın açıklamasından anlaşılıyor ki Ahmet Özer o günden beri takip ediliyordu. Bu süreçte hocalık yapmış, üniversite yönetmiş, İBB’de danışman olmuştu. Dün CHP liderinin gösterdiği adli sicil kaydı temizdi. Ama 10 yılda arşivi biriktirilmişti. Ne zaman ki CHP-DEM diyaloğu ona siyasette kapı açtı, Esenyurt ve İstanbul muhalefet tarafından alındı. İşte o gün ""yetkili""nin önündeki tutanaklar açıldı. ""Çözümcü Ahmet"", ""Bölücü Ahmet"" ilan edildi! Öcalan’a özgürlük kapısı açılırken, Öcalan’ın ""adını verdiği"" Özer gözaltına alındı. Bu arada İstanbul Başsavcılığı’nın tepesinde yapılan değişikliği bu fotoğrafa ekleyelim. CHP-DEM davalarında daha önce siyasi cezalandırma yapan isim, belli ki bu süreci yönetecek irade yeniden adliyeye döndü. Öyle anlaşılıyor ki dünkü operasyon herkesin ""yanlış anlaşılma""sını düzeltti. İktidarın kurduğu masaya konan kartlar arasında Öcalan var ama Demirtaş yok. Sandalyelerde Özel’e yer var ama İmamoğlu’na yok. Mutabakat var ama şartlar yok. Geçmişi değiştirmek isteyen kendine önce yeni bir gelecek yazsın.",https://www.cumhuriyet.com.tr/yazarlar/baris-terkoglu/demirtassiz-dem-imamoglusuz-chp-2263558
Barış Terkoğlu,Apocularla ülkücüleri kucaklaştıran adam!,04 Kasım 2024 Pazartesi,"Tertemiz bir süt. Oysa nereden bileceksin. Helale haram karışmış. İstanbul seçimleri olmasa onun adını pek çok kişi bilmeyecekti. 2019 yılında, sonuçlar iptal edilince, Prof. Dr. Ali Kemal Özcan ortaya çıktı. Devletin kosteri, Özcan’ı alıp İmralı’ya götürdü. Dönüşte Öcalan’ın mektubuyla geldi. Mektubu yayınlayan da devletin Anadolu Ajansı’ydı. Mektupta, iptal edilen seçimde İmamoğlu’na oy veren Kürtler, tekrarlanan seçimde tarafsız olmaya çağrılıyordu. Sadece seçim kazanmak için, devletin imkanlarıyla, Öcalan’a akrabası ya da avukatı olmayan bir akademisyen yollanıyor, elinden mektup alınıp devletin ajansında yayınlanıyordu. Vatandaşlar o mektubu dinlemedi. Hem 2019 hem 2024 seçimlerinde oyunu yine muhalefetten yana kullandı. Geçenlerde CHP’li Esenyurt Belediye Başkanı PKK üyeliğinden tutuklanınca, buna da PKK’lı Remzi Kartal’la 2015’teki telefon görüşmesi gerekçe yapılınca, Özcan’ı hatırlamak farz oldu. Neden mi? Şöyle anlatayım… 2023 yılının Ağustos ayı. CİMER’e bir ihbar geldi. İhbarda, Özcan’ın, PKK yöneticileri Remzi Kartal ve Zübeyir Aydar ile görüştüğü iddia ediliyordu. Gizli saklı da değil… Özcan bunu sosyal medya hesabında bizzat kendisi söylemişti. Belli ki bunu gören birileri ihbarda bulunmuştu. Biliyorsunuz, Özcan bir profesör. Halen Tunceli’deki Munzur Üniversitesi Sosyoloji bölümü kadrosunda. Bu nedenle, ihbar, Tunceli Cumhuriyet Savcılığı’na iletildi. Savcılık, 2 Eylül 2023 günü soruşturma başlattı. Emniyet, iki gün sonra, 4 Eylül’de, öyle kapısını kırarak değil, davetle ifadesini aldı. Öğrendiğime göre, Özcan, ifadesinde, kırmızı bülten ile aranan Remzi Kartal ve Zübeyir Aydar ile yüzyüze görüştüğünü ve sonra da telefonla konuştuğunu kabul etti. O sırada elbette devlette bir telefon trafiği yaşandı! Savcılık, Emniyet’teki ifadesinin ardından Özcan’ı bir daha ifadeye çağırmadı. 26 Ekim günü hakkında takipsizlik kararı verdi. Takipsizlik kararında, Ali Kemal Özcan'ın terör örgütü liderleri ile görüştüğü ancak eylemde ya da söylemde bir suç işlemediği söylendi. AİHM ve Yargıtay’ın daha önce verdiği kararlara dayanarak bu görüşmelerin ve açıklamaların düşünce özgürlüğü çerçevesinde olduğunu yazdı. Gazeteci Ferit Demir, o günlerde, yerel medya Munzurpress’te, Özcan’a hem görüşmeyi hem soruşturmayı sordu. Özcan, ona yaptığı açıklamada da iki PKK’lıyla yaptığı görüşmeyi kabul etti. Üstelik daha önce PKK’nın Kandil’deki yöneticilerinden Cemil Bayık’la da iki kez görüştüğünü söyledi. Hatta anlattığına göre Bayık ile bir gece aynı odada bile kalmıştı. Ancak savcıya verdiği 4 sayfalık ifadenin içeriğini anlatamayacağını söyledi. Yine de ipuçları verdi… Özcan, gazeteci Ferit Demir’e, ""Ben ne devlete ve ne de örgüte haber vererek görüşmeye gitmem ama devletten ve örgütten gizli de iş yapmam"" dedi ve devam etti: ""2019 Seçimleri öncesi Cumhurbaşkanı Recep Tayyip Erdoğan ile görüştüm. MİT yetkilileri ile görüştüm. Sonra da İmralı’ya giderek Abdullah Öcalan ile görüştüm."" Bu kadar değil… Özcan, sosyal medyada açıklamalarına devam etti. Ona göre Selahattin Demirtaş bir şeytandı. Kürt meselesinin çözülmesinin önündeki engellerden birisiydi. Ortadan kaldırılması gerekiyordu. Öcalan da aslında ondan hesap sormak istiyordu. Aynı zamanda PKK’da da Sabri Ok’un başını çektiği ve çözümü engelleyen ""derin PKK"" vardı. Özcan’a göre Kürt meselesini tarihsel çözüme kavuşturacak tek kişi Abdullah Öcalan’dı. Dahası var… Geçen Haziran ayında Özcan, ""Öcalan karşıtı kripto bir ekip tarafından ele geçirilmiş"" dediği DEM Parti’ye bir çağrı yaptı. DEM Parti’nin Öcalan’ın özgürlüğü için hiçbir adım atmadığını söyleyen Özcan, şunu ekledi: ""Bir çay bardağı kırmadan bir gönül şişesi kırmadan Öcalan’ın üzerindeki tecridi kaldıralım. Devlet de bana söylüyor ayrıca, yanlışlar ama haklılar. Bana diyorlar örgüt tecritin kaldırılmasını istemiyor."" 23 Temmuz’da, Bahçeli’nin Öcalan açılımı daha ortada yokken, Özcan şu satırları sosyal medyadan paylaştı: ""Apocu Ruh ve Ülkücü Camia’nın vatanperver ruhu, Anadolu ve Mezopotamya ortak vatanında ortaklaşmaz ise eğer, ‘asrın ihaneti ve yüzyılın komplosu’nun iblis güçleri ortaklaşarak Üsküdar’ı geçer."" Bakıyorum, o günlerde, Apocularla ülkücülerin ortaklaşmasını savunan fikir birçok kişiye ""ne saçmalık"" dedirtmiş. Ancak Bahçeli’nin, kısa süre sonra, Öcalan’ın özgürlüğüne ve hatta Meclis kürsüsüne çıkmasına kapı açan çağrısı gelmiş. Özcan şaşırmamıştı: ""Öcalan, Binyıl’ın Dördüncü Türk-Kürt Birliği’nin temellerini ‘davulsuz zurnasız’ döşeyecektir. Öcalan bu birliğin/ittifakın ilanını Meclis’te yapacak: Ve işte o zaman, vatanı ve milleti için ölmeye hazır ülkücü camia ile Apocu Ruh sosyolojisi, el-ele, kol-kola, omuz-omuza o Meclis’in gönül duvarlarına ‘ipeği yumak sarar gibi’ halayını nakşedecektir."" Özcan, bu kucaklaşmanın, geçen yıl vefat eden ülkücü yazar Mustafa Çalık’ın vasiyeti olduğunu, MİT Başkanı İbrahim Kalın’ın da Çalık’ın öğrencisi olduğunu söyledi. Özcan’ın ilişki tarzı da bir garip: ""Ben kendi devlet sırrımı Hakan Bey’e verdim. İmralı’ya ikinci gidiş öncesi, odasından çıkarken biraz geri durup Hakan Bey’in kulağına uzanarak ‘Bir çocuk gibi heyecanlıyım, bu iş … ile biter’ dedim. O da elini omzuma koyarak ‘Tarihi işler yapıyorsunuz hocam’ diye beni uğurladı."" Bir yanda İmralı’dan Kandil’e Remzi Kartal’dan Zübeyir Aydar’a, devletin imkanlarını kullanarak görüşen bir profesör… Şikayet edilince ""Remzi Kartal’la görüşmek suç değildir"" kararı veren yargı… Öte yanda bir başka profesör Ahmet Özer… CHP’den Esenyurt’ta başkan seçilince, 10 yıl önceki Remzi Kartal’la telefon konuşması çıkarılıp, tutuklama gerekçesi yapan yargı… Bu arada öğrendim ki Ahmet Özer’in dosyası eski Başsavcı Şaban Yılmaz döneminde açılmış. Ancak Yılmaz ""dosya boş"" diyerek operasyona izin vermemiş. Yeni başsavcı, dosyayı Cumhurbaşkanlığı ile görüşmüş ve düğmeye basmış. Adalet Bakanı’nın bile olan bitenden sonra haberi olmuş. Tertemiz sütü iyi olayım diye içiyorsun. Haram karıştığını anlamak için ille de burnundan gelmesi mi gerekir?",https://www.cumhuriyet.com.tr/yazarlar/baris-terkoglu/apocularla-ulkuculeri-kucaklastiran-adam-2264822
Barış Terkoğlu,Yasak kardeşim yasak!,07 Ekim 2024 Pazartesi,"Adalet haksızlığa uğramayana önemsiz görünür. Bu yüzden bazen öksüz bazen yetimdir. Geçen hafta İsmail Saymaz’ın haberiydi. Altın Portakal’da sansürlenen “Kanun Hükmü” belgeselinin gösterimi, bu yıl da Antalya Valiliği tarafından yasaklanmıştı. Belgeselde KHK ile işinden edilen biri doktor biri öğretmen, iki solcu sendika üyesi konu ediliyordu. Haberi okuduğum gün, CHP Denizli Milletvekili Gülizar Biçer Karaca’yla telefonda konuştum. Hayır, belgesel hakkında değil. Denizli’de yıllardır süren ve çifte standardı gösteren tartışmalı bir dosya hakkında. Şöyle anlatayım... Anadolu Sağlık-Sen isminde milliyetçi cenaha yakın bir sendika var. Sendika yönetimi, bir süredir Denizli Sağlık İl Müdürü B.Ö. ile sert bir mücadele veriyor. Nitekim ortaya serilen dosya, sendikanın il başkanı Ahmet Yılmaz sayesinde ortaya çıkmış. Söylediğine göre 15 Temmuz sonrasında, il sağlık müdürü hakkında, içinde ciddi delillerin olduğu bir müfettiş raporu yazılarak Sağlık Bakanlığı’na teslim edilmiş. Söylediğine göre, Denizli’de etkili olan bir AKP’li siyasetçinin koruması altında olan B.Ö’nün dosyası sümen altı edilmiş. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yılmaz, ısrarla var olduğunu iddia ettiği, numarasını ve tarihini verdiği raporun üstüne gitmiş. Devletin bütün kurumlarına dilekçe üstüne dilekçe vermiş. Ne mi olmuş? Sağlık Bakanlığı Teftiş Kurulu, Ahmet Yılmaz hakkında soruşturma başlatmış. Dilekçe vermenin suç olmadığı tespitine rağmen, bakanlık tuhaf bir gerekçeyle sürgün kararı almış: “Şikâyetleri birden fazla kuruma yaparak kurumları meşgul etmesinin ve konu ile ilgili yaptığı basın açıklamaları ile kurumlara olan güveni sarsmasının önüne geçilmesi, kurum yöneticilerinin yıpratılmasının önlenmesi amacıyla Ahmet Yılmaz’ın Denizli il emrinden alınarak başka bir il emrine atanmasının yapılmasının...” Fakat... Bu sürgün kararı uygulanmamış. Yılmaz’ın bu konuyla ilgili bir teorisi var. Söylediğine göre eğer bu karar uygulansa mahkemeye başvuracak, bu sefer sümenaltı edilen rapor mahkeme sürecinde açığa çıkacakmış. Bu yüzden sürgün kararı da bekletilmiş. Ancak bu sendika temsilcisini daha da hırslandırmış. Daha çetin bir mücadele başlamış. Bir sürü olay da buna ek olmuş. Örneğin geçmişte AKP’li olan Denizli Kale Belediye Başkanı Erkan Hayla, B.Ö’nün yeniden görevlendirilmesi nedeniyle B.Ö. hakkında FETÖ iddialarında bulunarak AKP’den istifa etmiş. Yetmemiş, bu süreçte B.Ö’nün eşinin şehirdeki bir özel hastanenin ortağı olması sebebiyle de “nasıl denetleyecek” sorusu gündeme gelmiş. Bunlara B.Ö’nün mahkeme kararlarına rağmen sürgün ettiği, hatta birinin babasının bu sürgün sırasında tedavisinin aksaması nedeniyle öldüğü sağlık çalışanlarının şikâyetleri eklenmiş. Sonuçta... Sağlık bakanı değişmiş. Ahmet Yılmaz bu kez yeni sağlık bakanına hitaben durumu anlatan bir dilekçe yazmış. Geçenlerde aldığı yanıtın ardından o da şaşırmış: “Müfettişler tarafından düzenlenen dört raporun bakanlık makamından alınan onay akabinde gereği yapılmak üzere Yönetim Hizmetleri Genel Müdürlüğü’ne, Denizli Valiliği’ne ve İçişleri Bakanlığı’na gönderildiği anlaşılmıştır.” Yıllardır yok denilen, kurcalayana soruşturma açılan, yetmedi sürgünlere neden olan rapor devlet tarafından resmen kabul edilmiş. Ahmet Yılmaz darbeden 8 yıl sonra haklı çıktığına mı yansın? Yoksa bugüne kadar raporların devlet görevlileri tarafından saklanmasına mı? Haliyle herkes “Peki şimdi ne olacak” diye soruyor. Zira AKP’li ünlü siyasetçinin gölgesi halen şehrin üzerinde dolaşıyor. İl sağlık müdürü B.Ö. ise belki de bu güvenden dolayı soruları yanıtsız bırakıyor. Gülizar Biçer Karaca da söz konusu siyasetçinin olan bitene müdahale ettiğini doğruladı. Öyle ki il sağlık müdürü B.Ö. hakkında verdiği soru önergelerine, bu yüzden validen yanıt geldiğini, vali ile “Siz bu bürokratın avukatı mısınız” diye gerildiğini anlattı ve ekledi: “Soruşturma dosyalarının içeriğini gereğini yerine getirmeyenler ve bu dosyaları sümen altı edenler yargı önünde hesap vermelidir. Bu dört raporun içeriği mutlaka kamuoyuyla paylaşılmalıdır.” Kısacası... Bir yanda işten atılan solcu bir öğretmen ve bir doktorun hikâyesini anlatan belgeseli yasaklayan devlet. Öbür yanda “Benim memurum” dediği bürokrat hakkındaki FETÖ iddialarını içeren müfettiş raporlarını sümen altı eden ve sonunda yaptığını kabul eden aynı devlet. Ortada bir çifte standardın olduğu açık değil mi? Siz adaletin ne olduğunu kısa çöpe, kesik parmağa, susuz toprağa sorun. Emin olun anlatacak en az bir hikâyesi vardır.",https://www.cumhuriyet.com.tr/yazarlar/baris-terkoglu/yasak-kardesim-yasak-2255258
Barış Terkoğlu,Çocuk çığlıklarını nasıl boğuyorlar,19 Eylül 2024 Perşembe,"El küçük, beden küçük, elbette çığlık da küçük. Güçlü adamlar kolayca boğuyorlar… 1 Nisan 2022 akşamı küçük A. 8 yaşındaydı. Ailesiyle Büyükçekmece’de müstakil evlerin olduğu bir sitede yaşıyordu. Yan evlerinde Z. isimli arkadaşı vardı. O akşam A., Z.’lerin evlerine gitmiş, birlikte oyun oynamışlardı. Ancak A. ağlayarak geri döndü. Annesine yaşadıklarını anlattı. Söylediğine göre, arkadaşı Z.’nin babası M.G., onu yatak odasına götürmüş, telefondan cinsel içerikli görüntü izletmiş, özel bölgelerine dokunmuş ve kendisine de dokundurtmuştu. Üstelik bunlar ilk kez de yaşanmamıştı. Ancak A. bu kez cesaretini toplayıp ailesine anlatmaya karar vermişti. Anne N. hemen Çocuk Büro Amirliği’ne giderek olayı anlattı. Ardından A.’nın uzman eşliğinde ifadesi alındı. Ertesi gün M.G. yakalanarak polis merkezine getirildi. ""Eğitimci olarak psikolojik danışmanlık yapıyorum"" diye verdiği ifadede suçlamaları reddetti. Hatta A.’yı suçladı. A.’yı lavaboya gittiği sırada mastürbasyon yaparken yakaladığını söyleyip, ""kendi yaptığı eylemleri anlamlandırabilmek için beni kendisine kobay olarak kullanmış olabilir"" dedi. Oysa A.’yı detaylı bir şekilde dinleyen Adli Görüşmeci Uzman, A.’nın hayal görmediği yönünde rapor vermişti: ""Yapılan adli görüşmede çocuğun sorulan sorulara oldukça detaylı ve spontane cevap verdiği gözlenmiş, verilen ifadenin geçerli ve güvenilir olduğu kanaatine varılmıştır."" M.G. tutuklandı. Hakkında ""çocuğu müstehcen yayınları okumaya ve seyretmeye teşvik"" ve ""çocuğun cinsel istismarı"" suçundan iddianame hazırlandı. Aile Bakanlığı da davaya müdahil oldu. Derken… Yargılama sırasında, uzman eşliğinde A.’nın da uzaktan ifadesi alındı. Küçük A. her şeyi mahkeme heyetine de anlattı. Buraya kadar her şey olması gerektiği gibi işliyordu. Gelgelelim sonrasında bir dizi tuhaflık yaşandı. Önce anne şikayetini geri çekti. Sonra M.G. tahliye edildi. Mahkemenin başkanı değişti. Yerine gelen başkan izindeyken, savcının ceza talep eden mütalaasına rağmen, M.G. hakkında beraat kararı çıktı. Dosya halen İstanbul Bölge Adliye Mahkemesi 24. Ceza Dairesi’nde incelemede. İşin akılalmaz bir yanı daha var… M.G. görünürde aklı başında bir psikolog, sakin bir komşuydu. Çağırdığı tanıklar da böyle söylüyordu. Ancak ilk duruşmada okunan sabıkası herkeste şaşkınlık yarattı: ""Sanık M.G. hakkında 12 Haziran 2014 tarihinde çocukların kullanıldığı müstehcen yayınları ülkeye sokmak, ihraç etmek suçundan mahkumiyetine karar verildiği…"" Dosyayı ilk incelediğimde bunca şeyden sonra annenin şikayetini neden geri çektiğini, neler yaşandığını merak etmiştim. Süreç içinde öğrendiklerimi bir araya getirdim. Geçen pazartesi günü anne N. ile buluşup bir kez de onu dinlediğimde taşlar yerine oturdu. Dosyaya müdahale edilip dosyanın kapatılmasında kritik işi H.E. yapmıştı. Şöyle anlatayım… H.E. Ergenekon kumpasında yargılanmış bir işadamıydı. Aynı zamanda MHP’de kritik görevde olan, sık sık televizyonlarda görünen bir ismin kardeşiydi. M.G., kendisini devlette, yargıda hatta Cumhurbaşkanlığı’nda eli kolu olan bir adam olarak tanıtıyordu. Konuştuğum kimi hukukçular gerçekten de bağlantılarıyla bazı dosyaları takip ettiğini anlatıyor. Bir başka tanık ise, polis çevirmesinde H.E.’nin polise cebindeki kartı gösterdiğini, polisin ""afedersiniz efendim"" diyerek hemen geçiş izni verdiğini anlatıyor. Peki H.E., küçük A.’nın dosyasıyla neden ilgilendi? İşte bu sorunun yanıtını da buldum. H.E.’nin sevgilisi, sanık M.G.’nin kız kardeşiydi. Ağabeyinin başına gelenleri anlatmış, ondan yardım istemişti. M.G. de sevgilisine ağabeyini kurtaracağını söylemişti. H.E. önce küçük A.’nın ailesini araştırdı. Baba emekli bir asker, anne sözleşmeli öğretmendi. Atatürkçü bir aileydi. Anne hobi olarak resim yapıyor, sergiler açıyordu. Anneye sosyal medyadan mesaj attı. Resimlerini gördüğünü, çok beğendiğini, satın almak istediğini söyledi. Atölyesine gitti. H.E.’nin aileye güven telkin etmesi zor olmadı. Olay çok tazeydi. Anne, H.E.’nin konuşturmasıyla neler yaşadıklarını anlattı. H.E. görüntüde çok öfkelenmişti. A.’ya yaşatılanların hesabını soracağını söylüyordu. Bir anda davayı sahiplenmişti. Sık sık aileyle görüşüyor, hukuki yol gösteriyor, akıl veriyordu. Bir dönüm noktası yaşandı. İlk duruşmadan kısa süre önce anneye tuhaf bir fikir verdi. Bu dosyadan bir şey çıkmayacağını, ama M.G.’yi dışarı çıkarıp kendisinin cezalandıracağını, bunun için ailenin şikayetini geri çekmesi gerektiğini söyledi. Aile bunu kabul etmedi. Bu kez diğer aşamaya geçildi. İkinci duruşmadan önce, M.G.’nin oğlunun bir silah aldığını, babasının intikamını aileden alacağını öğrendiğini söyledi. Bu aslında örtülü bir tehditti. Anne bu kez korkarak H.E.’nin sözünü dinledi, şikayetini geri çekti. Elbette psikolojik bir kayıp yaşandı. Ancak dava düşmedi. Aile Bakanlığı avukatı da savcı da M.G.’nin cezalandırılmasında ısrarcı oldu. Orada neler döndü bilmiyoruz. Ama sonuçta M.G. işletilen sürecin sonunda yargının elinden kurtulmuştu. Dosya istinafta bekliyor. Çocuk müstehcenliğinden sabıkası olan bir psikolog olarak M.G., halihazırda çocuklarla muhatap olmaya devam ediyor. 8 yaşındaki çocukların çığlığı nasıl bastırılıyor diye soruyoruz ya… Bu sorunun yanıtını ancak ""güçlü adamlar""la hesaplaştığımız gün verebileceğiz.",https://www.cumhuriyet.com.tr/yazarlar/baris-terkoglu/cocuk-cigliklarini-nasil-boguyorlar-2248982
Barış Terkoğlu,İsrail’e dokundurmayan İslamcılar,28 Ekim 2024 Pazartesi,"“Memleket komünist olacaksa onu da biz yaparız” sözü yıllarca Nevzat Tandoğan’a mal edildi. Bugün olsa her halde “Memlekette İsrail karşıtlığı olacaksa onu da biz yaparız” diye söylenirdi. Hatırlayın, İstanbul’daki SAHA EXPO Savunma Fuarı’na dünyadan pek çok şirket katıldı. Bunlardan biri de İngiliz BAE System. İslamcı gazeteci Adem Özköse, şirketin standının önünde, “Bu İsrail’in en büyük silah tedarikçilerinden biri, Gazze’de kardeşlerimiz öldürülürken buna izin vermeyelim” diye bağırınca yaka paça gözaltına alındı. Gelelim hikâyeye... Önce fuar... SAHA, EXPO organizatörlüğünde 2 yılda bir düzenleniyor. SAHA İstanbul’un yönetim kurulu başkanı, Baykar Genel Müdürü Haluk Bayraktar. Fuar, Cumhurbaşkanlığı himayesinde gerçekleşiyor. Dışişleri Bakanlığı, İçişleri Bakanlığı, Milli Savunma Bakanlığı, Sanayi ve Teknoloji Bakanlığı, Ticaret Bakanlığı, Ulaştırma ve Altyapı Bakanlığı, Savunma Sanayi Başkanlığı, Genelkurmay Başkanlığı ve kuvvet komutanlıkları başta olmak üzere birçok kamu kurumu destekleyenleri arasında. Aselsan’dan MKE’ye kadar savunma sanayisinin kritik şirketleri de sponsorlar listesinde. Anadolu Ajansı (AA) ise medya partnerlerinin en tepesinde. Kısacası, tam bir devlet fuarı. Sonra protestocu Adem Özköse’den bahsedelim. Belki hatırlarsınız. 12 yıl önce çok konuşmuştuk. Suriye’deki ayaklanmayı destekleyen Özköse, Esad’ı eleştiren belgesel çekme iddiasıyla ülkeye gitmişti. Burada hapse atılan Özköse’yi kurtarmak için devletlerarası bir diplomasi yürütülmüştü. 2012 yılının mayıs ayında serbest kalan Özköse, “Beşar Esed inşallah devrilecek” demişti. Özetle, Türkiye’nin Suriye politikasının “özgürlük” sembollerinden birisiydi. Son olarak şirket... BAE System, İngiltere’nin en büyük, gelire göre dünyanın 6. büyük silah şirketi. Şirket, Gazze saldırısından beri, Filistin yanlıları tarafından protesto ediliyor. Bunun nedeni; savaş uçakları, mühimmatlar, füze fırlatma kitleri ve zırhlı araçlar için bileşenler de dahil olmak üzere BAE System’in İsrail’in en büyük tedarikçilerinden olması. O kadar ki BAE System, İsrail’e beyaz fosfor imalinde kullanılan madde ithaliyle bile suçlanıyor. Şirket hisselerinin Gazze saldırısıyla yükselişi haber oluyor. İşin ilginci, SAHA EXPO’ya sponsor olan AA, İngilizce yayınlarında, BAE System’in İsrail ile ilişkilerini deşifre eden yayınlar yapıyor. Örneğin 17 Nisan tarihli haberde, Silahlı Şiddete Karşı Eylem grubunun İcra Direktörü Iain Overton ile söyleşi yapan Ajans, şunları aktarmış: “BAE Systems’in İsrail’le şu anda doğrudan ilişkisi var. İsrail’e obüs sattığını biliyoruz. Aynı zamanda F-35 savaş uçakları tedarik eden bir konsorsiyumun parçası olduklarını da biliyoruz. Bu silahlar, uluslararası insani hukukun ihlalinden, soykırım iddialarına kadar her türlü eylemde açıkça kullanıldı.” “BAE şirketi Gazze’deki soykırımdan kâr sağlıyor” yazılı pankartlar taşıyan protestocular, şirketin Londra’daki binası önünde silah ihracatının durdurulmasını istemişler. Ya da Lancashire’da şirket fabrikasını bloke etmişler. AA da bu eylemlere yer vermiş. Gelgelelim, Adem Özköse’nin aynı şirketi protestosu Türkiye’de olunca AA’da haber olmamış! Daha da ilginci, Kaan uçağı dahil pek çok yerli projede BAE System ile işbirliği yapıldığı resmi kaynaklarda anlatılıyor. Sonuç olarak... Erdoğan her gün “Ey Batı, İsrail’e silah vermeyi ne zaman bırakacaksın” diye çağrı yapıyor. Buna karşın İsrail’e en büyük silah tedariklerinden birini yaptığı için dünyada protesto edilen şirketle işbirlikleri bir yana, kendi himayesindeki fuarda daha çok silah satsın diye konuk ediyor. Devletin ajansı, dünyada o şirketi protesto edenleri desteklerken kendi sponsor olduğu fuardaki protestoyu haber yapmıyor. Suriye’deki çatışmalar sırasında faaliyetleri için hapsedilen Adem Özköse’yi dünyaya gösterip “zalim Esad yine yaptı yapacağını” derken kendi ülkesinde aynı kişi barışçıl bir protesto yaptığında yaka paça gözaltına alıyor. Sonra da dünyaya Filistin dersi vermeye çalışıyor. Yersen! Üstelik bu ilk değil. AKP yönetimi Rize’de Burger King açılışı yaparken “kahrolsun İsrail” diye bağıran akademisyen hastanelik edilinceye kadar dövüldü. İsrail ordusuna elektrik sağlayan şirketin önünde protesto yapan gençler ters kelepçeyle hapsedildi. İsrail ile ticareti yazan Metin Cihan gibi gazetecilere soruşturmalar açıldı. Bunlar olurken hükümet medyasında Netanyahu’nun evinin önünde bile İsrail protestosunun yapılabildiğini okuduk! İktidara göre, canınızın istediği kadar İsrail karşıtı olabilirsiniz. İsrail’e istediğiniz kadar beddua edebilirsiniz. Starbucks’ta kahve içenleri dövüp kolaları yerlere dökebilirsiniz. Yeter ki İsrail ile derin ticareti sorgulamayın! Milyonları bir yalana inandırabilirsiniz. Yeter ki elinizde büyük bir sopa olsun.",https://www.cumhuriyet.com.tr/yazarlar/baris-terkoglu/israile-dokundurmayan-islamcilar-2262413
Barış Terkoğlu,‘Beni Erdoğan görevden’ aldı diyen CHP’li,03 Ekim 2024 Perşembe,"Liderlik, milyonların fikrini tek başına giyinme sanatıdır. Parti diyoruz. Bütündeki parçaları temsil ediyor. Aslında hayırlı. Organize olmuş partiler sayesinde, toplum birbirinden farklı görüşlerini yansıtabiliyor. Haliyle partilerin önemi anketlerden, istatistiklerden, hatta oylardan değil ilkelerden, ideolojilerden örgütlenmelerden geliyor. Çizgileri belirsizleşmiş partiler ise bazen iktidar bile olsalar kimliksizleşiyor ve çıkar grubuna dönüşüyor. CHP lideri, geçen cuma, “Jest gördüysek fazlasını yapmışızdır” diyerek çok eleştirilen o konuşmasını yaptı. Bir yanında İlhan Uzgel, öbür yanında Namık Tan vardı. İkisinin de dünya görüşleri değişmediyse, başka cephelerden, bu fikirde olmadığını sanıyorum. Ama konumuz onlar değil. Fotoğraftaki bir eksik: CHP’nin ABD temsilcisi Yurter Özcan. Özcan’ı uzun yıllardır tanıyorum. Kumpas davaları aleyhine, ABD’de, hem sokakta hem de salonlarda toplantılar örgütlemişti. 2013 yılının mart ayında, birine ben de katılmış, Beyaz Saray’ın karşısındaki bir salonda AKP-FETÖ ortaklığının Türkiye’yi götürdüğü yeri anlatmıştım. Özcan sonra siyasete girdi. 11 yıldır da CHP’nin ABD temsilciliğini yapıyor. Son cumhurbaşkanı seçiminde ise Kılıçdaroğlu’na buradan yüzde 85 oy çıktı. Arayıp kendisine neden o fotoğrafta olmadığını sordum: “Davet edilmedim. Ayrıca New York’ta yaşayan seçmenlerle herhangi bir program istenilmediği özellikle iletildi.” Peki olsa ne değişirdi: “Muhakkak değişirdi, en azından düştüğü hatalara düşmezdi.” Özgür Özel, Türkiye’ye dönerken gazetecilere, Özcan ile ilişkilerini kestiğini söyledi. Özcan’a sordum: “Bana resmi tebligat yapılmadı, herhangi bir bildirimde de bulunulmadı.” İki isim geçen kasımdan beri görüşmüyordu. Özcan’ın anlattığına göre aralarında bir tartışma da yaşanmamıştı. Ancak belli ki fikri ayrılığı vardı. CHP Genel Merkezi de bunu doğruluyordu. Nitekim Özcan da konuşmamızın devamında açıkça gösterdi: “İddianameye dair açıklaması büyük yanlış. Çünkü davanın göbeğinde AKP hükümeti ve ona yakın insanların işgüzarlığı var. Hatta Erdoğan, iddianame ortaya çıkınca, normalde katılacağı yemeğe gitmedi. AKP’liler bile kendisini savunmazken Özel’in hükümeti cansiperane şekilde savunması oldukça garip.” Özcan’a Özel’in “içeride muhalefet dışarıda birlik” konuşmasını hatırlattım. Özel, milli bir duruş nedeniyle böyle davranmış olamaz mıydı: “Olamaz. Zaten iddianameyi okumadığına eminim. Ayrıca rüşveti yurtiçi-yurtdışı, milli-gayri milli diye ayırma lüksümüz yok! Hukuksuzluk, usulsüzlük, rüşvet nerede yapılırsa yapılsın yanlıştır. Nitekim kamuoyundan gelen tepkilerden de gördük.” Özel, CHP’nin toplantılarını Türkevi’nde yapacağını açıklamıştı. Özcan, buna dair de bir şeyler söyledi: “Anladık ki yapmak istediği tek toplantı olan basın toplantısı için de kendisine orada oda verilmemiş. O yüzden aşağıda binanın dışında, ayakta demeç vermiş.” Özcan’a, Özel’in “Toplantılarımızı otel odalarında yapmayacağız” açıklamasını hatırlattım: “Merak etmeyin. CHP resmi toplantılarını otel odalarında yapmıyor. Washington’a CHP adına gelen heyetler, kendi ev sahipliğimizde olan toplantılarını hep temsilciliğimizde yaptı.” Özcan’ın bir eleştirisi de Özel’in programınaydı: “Özgür Özel Central Park’ta gezmeye vakit buldu ama yüzde 85 oy aldığı, ezici çoğunluğu Atatürkçü olan bir topluluğa 5 dakika bile ayırmadı. Bu tutum sadece bana karşı alınmış değil. AKP ve MHP liderlerine gösterdiği nezaketi kendi seçmenlerine göstermedi.” Özcan, sorunun bir geziden ibaret olmadığını söylüyordu: “Eğer benimle alakalı bir kararı varsa elbette saygı duyarım. Her lider kendi çalışacağı ekibi seçme hakkına sahip. Bunu ilk gün söyledim. Ama bunu resmi olarak bildirmesi lazım. Çünkü CHP’nin ABD temsilciliği tüzel bir kişilik. Bizim de ABD resmi makamlarına bildirim yapma zorunluluğumuz var. Bu kararlar dedikoduyla ya da muhabirlere demeç vererek alınacak kararlar değil. Genel merkeze defalarca uyarılarını yaptım. Hukuki boyutta maliyetleri olabileceğini söyledim. Ödememiz gereken vergiler var. Özgür Özel geldiğinden beri temsilciliğin bütçesini kesti. Yaklaşık bir senedir kişisel bütçemle çeviriyorum temsilciliği.” Özcan, genel merkezden ne kadar koptuğunu devamında gösterdi: “Özel’in, Bahçeli ve Erdoğan karşısında garip bir edilgen tavrı var. Erdoğan Meclis’e girdi, ilk o ayağa kalktı. Meclis grubundaki çoğunluk liderini dinlemedi. Güvenoyu olarak bakarsanız kendi partisine güven veremedi.” Bununla da yetinmedi daha ağır bir ifade kullandı: “Bugün Ankara’dan önemli bir isimle görüştüm. ‘Seni görevden Özgür Özel değil Tayyip Erdoğan aldı’ dedi.” Özcan da bu fikirdeydi. Tahmin ediyorum bu yazıdan sonra resmen de görevden alınacak. Resme bakarsak... CHP’nin yeni liderliği eskisinden farklı bir yol, duruş, söylem kullanıyor. Yerel seçim sonuçlarını göstererek de toplumu ikna ettiğini söylüyor. Mesele ABD temsilcisi değil. Salı günü parti sözcüsünün genel başkanı ile farklı frekansta olmasına ya da vekillerin çoğunun Meclis’e gelmemesine bakılırsa... Anlaşılıyor ki CHP liderinin şahsi tutum almak yerine, “ılımlı muhalefet” çizgisine önce partisini ve seçmenini ikna etmesi gerekiyor. Yoldaşlığını kaybetmiş bir lider kaybedilmiş bir yoldaştır.",https://www.cumhuriyet.com.tr/yazarlar/baris-terkoglu/beni-erdogan-gorevden-aldi-diyen-chpli-2253929
Barış Terkoğlu,Meksika sınırındaki Türk çocuklar,17 Ekim 2024 Perşembe,"Görmek için yaklaşıyorsun. Ama resim bütün renkleriyle uzaktan görülüyor. Türkiye, anayasanın kırmızı çizgilerini, muhalefetle iktidarın el sıkışmasını, Öcalan’a yapılan çağrıyı konuşurken ben bir belgesel izliyordum. Adı: Amerika Çıkmazı-Meksika Sınırından Kaçak Geçişin Gerçek Hikâyesi. Aslında yayımlanmadan önce haberdardım. ABD’de kalp doktoru olan Ergin Koçyıldırım, Türk sığınmacıların Amerikan basınında gündem olan hikâyesini anlatmaya karar vermişti. Bunun için sınırı yasadışı yollarla geçen ve hikâyesini anlatmaya karar vermiş iki Türk de bulmuştu. ABD’de sınır devriyesi başkanı olan ve yakın zamanda emekli olmuş Victor Manjarrez de “evet” demişti. Belgesel sonunda çekildi. Süreçte içinde konuştuğum için biliyorum, yayımlanacak televizyon bulamadı. Şu anda Youtube’da, Fayn Medya sayfasından izlenebiliyor. Gelelim hikâyeye... Belgeselde konuşanlar: Bekir ve Abdülhamit. İlki Tokatlı, ikincisi Ağrılı. İkisi de politik değil. İşsizliğin, pahalılığın, geleceksizliğin karamsarlığıyla ülkelerini terk eden iki gencin tek amacı ABD’ye gidip hayatlarını kazanmak. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ABD sınırı nere Türkiye nere demeyin! ABD Gümrük ve Sınır Koruma Dairesi’nin resmi verilerine göre, Ağustos 2024 itibarıyla, toplam 55 bin 808 Türk vatandaşı, kaçak yollarla Meksika’dan ABD’ye girerken yakalandı. Bekir ve Abdülhamit’in anlattığı hikâye ise bize, Türkiye’deki insan kaçakçılığı mafyasının nasıl enternasyonalleştiğini gösteriyor. ABD’ye kaçak giriş yapmak isteyen biri, Türkiye’de çok kolay şekilde adamını buluyor. İnsan kaçakçılığı mafyası, organizasyon için kişi başı 10-15 bin dolar alıyor. Türkler önce, e-vize ile girdikleri Meksika’ya uçakla geliyorlar. Bekir’in anlattığına göre, yola çıkarken havaalanında çektirdikleri fotoğraflar, Meksika’da kapı vizesi veren polise ulaştırılıyor. Elbette Meksika polisine de rüşvet veriliyor. Öyle ki... Son aşamada pasaportun arasına sıkıştırılan yüzer dolarlarla bu iş çözülüyor. Yetmiyor, geçiş sonrası da takip altına alınan Türkleri, polisin biraz daha rüşvet diyerek yolması bir klasik. O kadar olağanlaşmış ki. Bekir ve Abdülhamit, Meksika’da havalimanından çıktıklarında, kendilerini Meksikalı taksicilerin Türkçe müşteri çağrılarının karşıladığını anlatıyor. Sonrasında Türkiye’deki mafyanın Meksika ayağı işi devralıyor. Sınıra kadar taşıdıkları Türkleri, uygun yerde, “şimdi koşun” diyerek ABD sınırına bırakıyor. Nehri ve sınır duvarını geçen Türkleri, karşıda Amerikan polisi karşılıyor. Önce neredeyse üstüste kaldıkları insanlık dışı toplama kampına, ardından bileklerinde pranga ve kelepçeyle hapishaneye götürüyorlar. 3-4 aylık tutukluluğun ardından ilk mahkemelerine çıkarılıyorlar. Kefalet ödeyerek ve bir de ABD vatandaşı sponsor bularak tutuksuz yargılanma hakkı kazanıyorlar. Öyle bir organizasyon ki... ABD’li sponsoru bile ekstra ücret karşılığı Türkiye’deki çete ayarlıyor. Sınırı geçenler kaldıkları hapishaneden bile çete üyelerini aramaya devam ediyor. Manjarrez’in verdiği bilgiye göre, şu an ABD cezaevlerinde, 8-10 bin civarında sınırı aşmış Türk var. Yolda ölenler, sözlü, fiziksel ya da cinsel tacize uğrayanlar... Hiç bilmedikleri çileli yolculuğun sonunda tutuksuz yargılanma hakkı alanlar sığınma başvurusu yapıyor. Elbette bu durumda geldikleri ülkenin demokrasisini kötülemeleri, etnik, dinsel ya da cinsel ayrıma uğradıklarını söylemeleri bekleniyor. Gelenlerin çoğunun derdi ekonomi olsa da siyasi gerekçe bulmak zorunda kalıyorlar. Bu süreçte de asgari ücretin bile altında çalışıyor, barınaklarda yaşıyorlar. Uzun yargılamanın sonunda ise yüzde 90’ı hakkında sınırdışı kararı alınıyor. Belgeselde yok ama Koçyıldırım’dan bir bilgi daha öğrendim. Resmi verilere göre, Ağustos 2024 tarihi itibarıyla, sınırdan 9 bin 956 Türk aile en az bir çocuğu ile geçmiş. 483 çocuk ise yanında ailesi ya da refakatçisi olmadan tek başına bunu yapmış. Ülkemiz adına çok acı bir rakam! Ülkede geleceğinin kalmadığını düşünen binlerce genç, hatta çocuk. Kolayca ulaştıkları ve para verip hayatlarını emanet ettikleri mafya. Türk çetelerin Meksika ve ABD’ye uzanan organizasyonu. Sadece insan gibi yaşama umudu için binlerce kilometre ötedeki sınırda, kamplarda, hapishanelerde geçirilen; ölüm ya da taciz tehlikesi altındaki yaşamlar. Sadece ABD değil tüm gelişmiş ülkelerde, kaçak Türklerin verileri en önlerde seyrediyor. Açık bir gerçek var ki anayasa-normalleşme-dış tehdit tartışmaları halkın trajedisinin üstünü örtmek için yapılıyor. Ekonomisi çökmüş, güvenliği mafyaya teslim edilmiş, ordusuyla yargısıyla kurumları bizzat anayasaya uymayan iktidar tarafından çökertilmiş ülkeyi bekleyen tehlike ta Meksika sınırından görülüyor. Umudu tükenmiş Türkler; artık gelişmiş ülkelerin sınırlarında, kimi ekonomik kimi demokratik nedenlerle, Suriye ya da Iraklılarla birlikte, ölümle cebelleşiyor. Bu tabloyu değiştirmenin önündeki engel, mevcut anayasa ve kırmızı çizgileri değil. Ülkeyi bu hale getirenlerin kendisi. Bu basit gerçekten kurtuluş reçetesi çıkaramayan politikasız muhalefetin, anayasa tiyatrosunda figüran olması, yurttaşların belki de en büyük kadersizliği! Ayağını bastığımız toprakta yaşamanın hak olduğunu anladığımız gün uzak sınırlarda ölüp gitmeyeceğiz.",https://www.cumhuriyet.com.tr/yazarlar/baris-terkoglu/meksika-sinirindaki-turk-cocuklar-2258614
Barış Terkoğlu,Çare: Sedat Peker!,26 Eylül 2024 Perşembe,"“Dünyada öyle aç insanlar var ki” diye söze başlıyor Dickens, “Tanrı onlara ancak ekmek biçiminde görünebilir” diye devam ediyor. Bir süredir sosyal medyada yaşadığım bir dert var. Tanımadığım insanlardan çeşitli gerekçelerle hemen her gün aynı iletiyi alıyorum. Sorunlarını anlatıyor, Sedat Peker’e ulaştırmamı istiyorlar. Son günlerde aldıklarımın imlasını düzelterek aktarayım: - “Çok zor durumdayım. Yuvam dağılmak üzere. Çocuklarımın ihtiyaçlarını karşılayamıyorum. Reisime ulaşamıyorum. Yardımına ihtiyacım var abi. Sedat reisime ulaşmak istiyorum. Bana Allah rızası için yardım etmenizi istiyorum.” - “Abim hasta çalışamıyor. Beyninde kist vardı, ameliyat oldu. Kalça kemiklerine protez kondu. Borcumuz var, zor durumdayız. Bir evimiz var o da ipotek. Sedat Peker reisimize ulaşabilsek yardım edebilir mi?” - “3 çocuğumla ortada kaldım. Motosikletli kuryeyim abi, 2 ay önce kaza yaptım. Mutlu hayatım tersine döndü abi. Dilenci değilim abi yemin olsun gerekirse canımla geri öderim. Çocuklarımın yüzüne bakamıyorum. Allah rızası için bu kardeşinizi görmezden gelmeyin abi. Aylardır tek umudum Sedat Peker abime sesimi duyurmaya çalışıyorum. Yemin ederim dayanacak gücüm kalmadı abi. Allah rızası için abi...” - “Abi bu mesajı Sedat abiye ulaştırabilir misin sana zahmet: Ben 19 yaşında cezaevine girip 5 yıl yattım. Çıkınca annemi üzmemek için gayrı resmi bir iş yapmamak için altın borçlanarak ve kredi çekerek işyeri açtım. Ama işler maalesef umduğum gibi gitmeyince kapatmak zorunda kaldım. Malzemeleri sattım ama altın çok yükseldiği için sadece altınları alabildim. Kredi borcu kaldı ödeyemedim (146 bin lira). Yıllarca memleketiniz Sakarya’da yattım ve tüm hemşerileriniz sizi gariban babası olarak tanımlıyorlardı. Çevremdeki herkesten borcu kapatmak için yardım istedim ama kimse vermedi. Son çare olarak size yazıyorum. Biliyorum sıkıntılı bir süreçtesiniz ama kusura bakmayın. Yardımcı olsanız da olmasanız da Allah razı olsun.” Önce görmezden geldim. Sonra ısrarcılardan bazılarına “gazetecilik etiği gereği aracılık yapamayacağımı” yazdım. Tahmin ettiğiniz gibi kızdılar. Sonra “neden ben” diye merak ettim. Bilmek zor değil. Sedat Peker’in Instagram’da 1 milyon 800 bin takipçisi var. Ancak sadece 28 kişiyi takip ediyor. X’te ise takipçi sayısı 2 buçuk milyonu aşmış. Orada da sadece 82 kişiyi takip ediyor. Hem Instagram’da hem X’te takip ettiği az sayıdaki insandan biri de benim. Bu nedenle yardıma muhtaçlar son çare olarak ellerindeki mesajı Peker’e ulaştırmamı istiyordu. Bunu görünce Peker’in takip ettiği birkaç arkadaşımı aradım. İşin ilginci onlarda da durum aynıydı. “Yardım et Sedat Peker” iletileri yağmur gibi yağıyordu. Barış Pehlivan az önce gelen mesajı hemen paylaştı: “Reisim yalvarırım sana. Çok kötü durumdayım. Sedat reisime ulaşmam gerekiyor. Evlenecektim, dolandırıldım. Borçlarım var, eve haciz gelecek. Annem hastalandı. Elimde belgelerim var. Yaşım 24. Allah rızası için bana yardım et. İntihar etmek istemiyorum. Reisim lütfen başka çarem kalmadı.” Sonra arşivleri taradım. Evlilik yüzüğü alamadığı için nişanlısıyla ilişkisi bozulan genç köprüye çıkıp Peker’den yardım istemiş ve almış, bir çocuk amansız hastalığından Peker’in ameliyat ettirmesiyle kurtulmuş, eski bir Yeşilçam yıldızının kesilen elektriği Peker sayesinde açılmış... İnsanlar Sedat Peker sayesinde iş buluyor, tedavi oluyor, karnını doyuruyor, sokakta yatmaktan kurtuluyordu. Öyle ki... Biliyorsunuz yargı Sedat Peker’in peşinde. BAE’de video çekmesi bile diplomasiyle engellendi. İşte bu yüzden ramazanda Sedat Peker’in yardım kolilerini dağıtanlar gözaltına alınmış, haklarında farklı şehirlerde ve mahkemelerde “örgüte yardım”, “suçu ve suçluyu övmek” gibi iddialarla davalar açılmış. Yardıma aracılık edenler ağır ceza mahkemelerinde yargılanmış. Peker’in avukatı Ersan Barkın’ı arayıp ona da sordum. Telefonu açtığı sırada önünde Sedat Peker’den yardım isteyenlerin notları vardı. “Sedat Bey’in avukatıyım, temsilcisi değilim. Ama insanlar o kadar çaresiz ki kaç mesaja muhatap olduğumu ben de bilmiyorum. Sedat Bey de bu hale gelmesinden memnun değil.” Barkın’ın söylediğine göre Peker, gelen mesajları araştırıyor, gerçekse yardım etmeye çalışıyordu. Başlarına bir şey gelmemesi için de gizli saklı yapıyordu. Depremden sonra Kızılay çadır satarken o konteyner kentler kurmuştu. Hayır, yanlış anlamayın. Sedat Peker’i övmek için bunları yazmadım. Ülkenin içinde olduğu trajediye dikkat çekmek için anlattım. Sokaklarda artan şiddetten intiharlara, suç örgütlerinin ülkede cirit atmasından boşanma davalarındaki patlamaya kadar her şey ama her şey derin yoksulluğun sonucu. 19 yaşındaki katilin polisi öldürmesini konuşuyoruz ya. Okuduğum bütün mafya dosyalarında tetikçiler 20’li yaşların başında. İşsizliğin, eğitimsizliğin, geleceksizliğin kol sürdüğü düzende çocukların çetelerde kariyer araması sürpriz değil. Anayasanın ilk dört maddesi için kavga ediyoruz da bu maddelerden birinin “sosyal devlet” olduğunu unutuyoruz. Yurttaşına barınmayı, sağlığı, eğitimi, iş imkânlarını vermeyen devlet; “şanslı” vatandaşını Peker’in yardımlarına, “şanssız” olanları sokak çetelerinin elemanlığına itiyor. Asıl çöp poşetine koymamız gereken din perdesiyle-milliyetçilik kisvesiyle devleti ve milleti soyan bu düzen. Brecht’in sözü halen geçerli: Önce ekmek, sonra ahlak!",https://www.cumhuriyet.com.tr/yazarlar/baris-terkoglu/care-sedat-peker-2251441
Barış Terkoğlu,Vaniköy’deki araziyi sahibinden dinleyin!,29 Ağustos 2024 Perşembe,"Gerçek bir bilgi değil sanki. İki düşmanın birbirinin üzerine fırlatmak için yerden aldığı taş. Televizyonu açıyorum: “Vaniköy’deki arazi.” Gazeteye bakıyorum: “Vaniköy’deki arazi.” Kanunsuz inşaat, İBB ile AKP’yi karşı karşıya getirdi. Bir tarafta AKP medyası öte yanda İBB medyası. Biri İstanbul’daki bütün inşaatlar 2019’dan sonra yapılmış gibi anlatıyor. Öbürü 2019’dan sonra İstanbul’un toprağı ranttan kurtulmuş gibi davranıyor. Oysa dini beton imanı para olan düzen, boğazda yüzmeye devam ediyor. Gelelim işin aslına... Vaniköy’de arazi, aslında Malatyalı Cüre ailesinindi. Arazide hem Cürelerin mülkü hem de kiraladıkları bir başka mülk vardı. 90’lı yılların ortasında, Adnan Oktarcılar burayı kiraladı. 2018’de yapılan operasyonun ardından, Cüreler araziyi Rus Oligark Boris Borisenko’ya sattı. Borisenko’nun “basit tadilat” izniyle yeni inşaat yapması İBB ile AKP’yi karşı karşıya getirdi. Zira söz konusu alan, İBB’ye bağlı Boğaziçi İmar Müdürlüğü’nün sorumluluğundaydı. Merak ettim. Acaba söz konusu arazi Oktar dosyasına girdi mi? Cevap: Evet. Şöyle anlatayım... Ailenin mirasçısı 1977 doğumlu torun Sinan Cüre; 12 Temmuz 2018 günü, İstanbul Emniyet Müdürlüğü’nde ifade verdi. Tam o sırada Adnan Oktar ve örgütüne operasyon yapılmıştı. Gözaltında çıkarılacakları mahkemeyi bekliyorlardı. Kendisini tanıttıktan sonra, “Basında Adnan Oktar Suç Örgütü’nün ikamet ettiği adresin mülk sahibiyim” diye asıl konuya geldi: “1995 ya da 1996 yılında üniversitede okurken, dedem Mustafa Avni Cüre’nin yanına anılan adrese ziyarete gittiğimde, dedeme ‘Hayırlı olsun burayı kiraya vermişsin’ dedim. O da bana Semih Selman Marangozoğlu diye birine kiraya verdiğini söyledi.” Önce dedesi, sonra babası öldü. 2009 yılından itibaren, Vaniköy’deki arazi ve üzerindeki yapıların sahibi; mirasçılar Sinan Cüre, annesi, iki kardeşi ve amcası olmuştu. Arazinin bir bölümünde Cüre, bir yanında Oktarcıların kiraladığı ev vardı. Gelelim meselenin bam teline. Cüre, hem belediye hem iktidar AKP’nin elindeyken yaşanan çifte standardı polise şöyle anlatıyor: “Ben tavuk beslemek için kendi tarafımda dört tahtadan oluşan çok küçük bir kümes yaptım. Boğaziçi İmar’dan gelen yetkililer, burası boğaz öngörünüm bölgesi olduğu için ‘Çivi dahi çakamazsınız, burayı hemen yıkın’ dediler. Biz de yıktık.” Mal sahibi olan Cüre’nin kümesi bile yıkılırken Oktarcılar neler yaşadı? Cüre devam ediyor: “Fakat mülkümün bir bölümünü kiraladığım Semih Selman Marangozoğlu’nun (bugün firari) yerine, kendileri tarafından, bizim tarafla onların tarafını ayırmak için, aşağıya doğru uzanan çok büyük bir paravan çekilmişti. Boğaziçi İmar yetkilileri buraya hiç müdahalede bulunmadı.” Mesele bir paravanla kalmadı. Cüre anlatıyor: “Ayrıca bir sürü köpek kulübesi de yaptırdılar. Boğaziçi İmar yetkilileri buna da hiçbir müdahalede bulunmadı. Özellikle bizim mülkümüzün dışında kalan yerlerde bu şahıslar demirden kafesler yaptırdılar. Boğaziçi İmar yetkilileri buraya da müdahale etmedi.” Bu kadar da değil. Oktarcılar, sadece Cüre’nin arazisiyle kalmamış. Kamunun arazilerine de bakın ne yapmış: “Yolun sonunda da bir otopark yaptırdılar. Burası da bizim mülkümüzün dışında kalan bir yerdir. Hatta önünü de kapıyla kapatıp resmen kendi mülkleri haline getirdiler. Bu şekilde yıllar boyu kullandılar.” Cüre, Vaniköy’de “yöneticilerin görmediği” bir detayı da aktarıyor: “Mülke çıkan yollara, mülkümüzün bize ait olan kısmına da görebilecek şekilde birden fazla kamera koyduklarını sonradan fark ettim.” Kameralar, yolların dışında, Cüre’nin evindeki havuzu bile görüyordu. Bu nedenle kullanmadıklarını anlattı. Kiracısı olan Oktarcılara çekindikleri için bir şey söyleyemiyordu. Öyle ya, Oktar, kimsenin dokunmadığı bir güçtü. Şimdi sıkı durun. Oktar’a operasyon yapıldığı gün, şüpheyle Cüre’nin evindeki bekçi de gözaltına alındı. Önce Oktarcıların baskın yapılan malikânesine götürüldü. Durum anlaşılınca serbest bırakıldı. Cüre, bekçinin anlattıklarından sonra küçük dilini yutmuştu: “Bekçimizin anlattıkları bizi hayrete düşürdü. Çünkü en ufak bir tavuk kümesimizi gören Boğaziçi İmar Müdürlüğü, bizim karşı tarafa kiraladığımız kısmın daha da üstüne çıkarak yapılaşan ve orman kısmını da tahrip ederek oraya evler yapan şahıslara müdahale etmemesi bizi çok ciddi anlamda şaşırttı.” Operasyon sonrası malikâneye giren Sabah gazetesi de imar suçlarına tanık oldu. Üstelik sadece inşaatlar değil. Bugün onaylanan Yargıtay kararına göre, Vaniköy’deki binalarda, başta kadın ve çocuk istismarı olmak üzere sayısız suç işlendi. Ne hikmetse sadece Boğaziçi İmar değil; yargı, polis ve siyaset de 23 yıl izledi. Kısacası İstanbul’u Erdoğan’ın yönettiği 1994-2019 aralığında Vaniköy’deki arazide inşaat-cemaat-suç vardı. Bugün ise Rus halkını soyan oligarkların imar tanımaz binaları. Birini eksik söylersek meseleyi anlattık diyemeyiz. Vaniköy’deki ağaçların dili olsa da konuşsa. Belki de “dalımızdan yetişen meyveler, insan hikâyelerinden daha gerçek” diyecekler.",https://www.cumhuriyet.com.tr/yazarlar/baris-terkoglu/vanikoydeki-araziyi-sahibinden-dinleyin-2242324
Barış Terkoğlu,Darbecilerin terfisi devlet sırrı oldu,18 Temmuz 2024 Perşembe,"Söz söyleyince konuştuğumuzu sanırız. Oysa kelimeler bazen gerçeği gizlemek için kullanılır. Pazartesinin ana gündemi 15 Temmuz’du. Gelgelelim, birçok kişi halkın meseleyle ilgilenmediğinden dert yandı. Eğer sözleriniz açıklayıcı değilse halk ne yapsın? Örnek mi? Habertürk’te dönemin Genelkurmay Başkanı Hulusi Akar, gazeteci Mehmet Akif Ersoy’un 16 Temmuz sabahı için sorduğu “Mehmet Dişli’yi neden (yanınıza) aldınız?” sorusuna, dakikalarca konuştuğu halde yanıt vermedi. Üstelik darbeden sonra Dişli, sabah 9 gibi Çankaya Köşkü’ne Akar ile gelmekle kalmamış, saat 16.30’a kadar burada gözaltına alınmadan durmuştu. HTS kayıtlarına göre bu aralıkta tam 42 telefon konuşması yapmıştı. Çok yazıldı, hatırlatayım... Dönemin başbakanı Ahmet Davutoğlu, darbeden önceki son YAŞ toplantısını şöyle anlattı: “2015 YAŞ’ına giderken MİT müsteşarı, titiz bir çalışma ile liste sundu. Bunların tasfiyesini iki kademeli olarak yapalım dedik. O dönem Sayın Hulusi Akar ve sayın cumhurbaşkanımızla bir araya gelerek bunların iki kademeli tasfiyesini öne aldık. Bir grubu şimdi, diğer grubu sonra... Mesela Mehmet Dişli’nin kesinlikle emekliye sevk edilmesi konusunda ben de MİT müsteşarı da çok ısrarcı olduk. Bunu MİT’ten gelen bir rapor üzerine söyledim. Ve son geceye kadar da Dişli’nin emekliye sevki söz konusuydu. Son gece kanaat değişti. Ama bu kanaat benim sebebimle değişmedi. Bu devlet şeyi ile... Girmek istemem detayına...” Belli ki o YAŞ’ta Genelkurmay başkanı olan Akar, yıllardır birlikte çalıştığı Dişli’yi yanında tutmaya karar vermişti. Sadece Davutoğlu değil... O yıl Genelkurmay Başkanlığı’nı bırakan Necdet Özel de gazeteci Fikret Bila’ya 2015 YAŞ’ının hikâyesini anlatmıştı: “Özel Paşa’nın önerisiyle, toplantıya Genelkurmay Başkanlığı görevini devralacak olan Kara Kuvvetleri Komutanı Hulusi Akar Paşa da katıldı. Erdoğan, Davutoğlu, Özel ve Akar toplantı yaptılar. O sırada kuvvet komutanları da dışarıda hazır bekliyorlardı. Kendi kuvvetleri konu olduğunda onlar da Özel Paşa’nın önerisiyle içeri girip görüşlerini aktardılar. Sonuçta terfi listesine bu dörtlü toplantıda son şekli verildi.” Özetleyelim... MİT’in çalışmasına rağmen darbeden önceki son YAŞ toplantısında, darbeyi yapacak FETÖ’cü askerler terfi ettirildi, görevde tutuldu. Onların yerine görev yapacak birçok asker ise terfi bir yana tasfiye edildi. Peki bu durumu sorguluyor muyuz? Ya da sorgulayabiliyor muyuz? Ne demek istediğimi şöyle anlatayım... Adı: Mehmet Alkanalka.1991’de devre birincisi olarak Kara Harp Okulu’ndan mezun oldu. Güneydoğu ve Irak’ın kuzeyi dahil birçok kırmızı bölgede görev yaptı. 24 yıl boyunca her yıl 100 tam puan sicil ortalaması almıştı. Buna rağmen 2014 ve 2015 YAŞ kararlarında terfi ettirilmeyip yerine FETÖ’cülerin yükseldiğini görünce kurmay albay rütbesiyle istifa etti. Ancak işin peşini bırakmadı. Yukarıda anlattığım tartışmayı izledikten sonra bir karar verdi. Kendisinin yerine FETÖ’cülerin terfi ettirildiği YAŞ toplantılarının hesabını soracaktı. Öyle ya anayasa, “Herkes yaşama, maddi ve manevi varlığını koruma ve geliştirme hakkına sahiptir” diyordu. Üstelik... YAŞ üyelerinin çoğunluğunu o tarihte askerler oluşturuyordu. Buna rağmen kararlar, kendilerinin de açıkladığı gibi 4-5 kişi tarafından şekillendirilmişti. Yani anayasal bir kurum olan YAŞ’ın aslında üstünden atlanmıştı. Alkanalka, darbeden sonra üç kuruma gitti. 2014 ve 2015 YAŞ’larında neden kendisi gibi askerlerin değil de 15 Temmuz’da darbeye kalkışan askerlerin terfi ettirildiğini sordu. Teker teker aldığı yanıtları yazayım: - Genelkurmay Başkanlığı: “Müracaatınızda belirtmiş olduğunuz hususlarla ilgili olarak yürürlükteki yasal mevzuat hükümleri kapsamında yapılabilecek bir işlem/imkan bulunmamaktadır.” -TBMM İnsan Haklarını İnceleme Komisyonu: “Anayasanın 125. maddesinin ikinci fıkrası gereği YAŞ’ın terfi işlemlerine karşı yargı yolu kapalı olduğundan komisyonumuzca tesis edilebilecek bir işlem bulunmamaktadır.” -Anayasa Mahkemesi: “YAŞ kararları yargı denetimi dışındadır. Bireysel başvuru konusu olamaz. Başvuru, konu bakımından yetkisizlik nedeniyle kabul edilemez.” Kısacası... Genelkurmay da TBMM de AYM de 2014-2015 YAŞ’ında darbecilerin terfi ettirilmesinin soruşturulamayacağını söyledi. Bu adı konulmamış bir devlet sırrıydı! Soruşturulamaz, sorulamaz, konuşulamazdı! Üstelik dayanağını da “darbe anayasası” dedikleri anayasanın “YAŞ terfileri yargıya kapalıdır” maddesinden alıyordu. “Darbe anayasası değişsin” diyerek sürekli kanunları değiştirenler nedense bu kısma dokunmamış, dokunmayı aklından geçirmemiş, dokunmaya çalışana da izin vermemişti. İşte mesele böyle... Halka neden 15 Temmuz’a yeterince ilgi göstermediniz diye kızıyorsunuz da belki de gerçekten meseleyi konuşmadığınız içindir. Sözün gerçekle buluştuğu gün anlatılan bizim hikâyemiz olacak.",https://www.cumhuriyet.com.tr/yazarlar/baris-terkoglu/darbecilerin-terfisi-devlet-sirri-oldu-2228480
Barış Terkoğlu,Jandarma’da neler oluyor,26 Ağustos 2024 Pazartesi,"Ne garip! Aynı taşa bin kez takılıp düşüyorlar. Ancak taş hakkında konuşmamızı istemiyorlar. Yüksek Askeri Şûra (YAŞ) kararları ile TSK’nin yeni vitrini belirlendi. Çok sayıda albay da gizli saklı emekli edildi. Bu köşede daha önce YAŞ kararlarını takip eden askerlerin yorumlarını yazmıştım. Genel olarak TSK’deki atama kriterlerinin tarikat, siyaset ve adamı olmaya indirgenmesini eleştiriyorlardı. Yazıdan sonra öğrendim. Haklarında emeklilik kararı verilen albaylar tek tek uyarılmış. Emekli olduktan sonra “Sakın basına konuşmayın” denilmiş. Yapacakları yorumların TSK’yi yıpratabileceği, bu yüzden de susmaları söylenmiş. Bir an geçmişi hatırladım. Bir zamanlar TSK’ye kurulan kumpasları eleştirenler de aynı nedenle suçlanıyordu. 15 Temmuz’dan önce FETÖ darbesi geliyor uyarısı yapanlara da “TSK’yi yıpratıyor” deniliyordu. Bu nedenle eski TSK personellerinden bazılarının orduevlerine girişinin bile yasaklanmasını geçtim... Hükümete yakın Akşam gazetesinde “Karargâhta 40 Paralel Paşa” haberini yapan gazeteci sürüm sürüm süründürülmüştü. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şimdi... Bunca hataya, bunca kötü deneyime rağmen aynı hikaye tekrarlanıyor. Emekli edilen albayların listesinin yayınlanmadığını, kendilerine tek tek bildirildiğini duyunca “bir bilen”e sormak istedim. Yıllar önce kumpasa uğrayıp sonra emekli edilen emekli Albay Ahmet Zeki Üçok ile konuştum. “Eskiden YAŞ öncesi kimler terfi edecek, kimler emekli edilecek acaba diye tartışılırdı. Şimdi ise bu YAŞ toplantısında hangi Atatürkçü subaylar tasfiye edildi acaba diye tartışılıyor” diye söze başlayan Üçok da geçmişi hatırlattı: “Sadece Balyoz kumpası ile üç yıl içerisinde TSK’nin en değerli 67 general ve amirali ile 200’den fazla devrelerinin en başarılı çoğu kurmay olan albaylarımız tasfiye edildi. Askeri Casusluk Davası kumpası ile de 1000 civarında genç subay, astsubay tasfiye edildi. Tasfiye edilen general ve amirallerden boşalan kadrolara FETÖ’cü askerler terfi ettirildi. Atatürkçü general ve amirallerin yerlerine 2011- 2015 yılları arasında terfi ettirilen general/ amirallerin 152’si 15 Temmuz darbe girişimine katıldı.” Üçok, emekli listesinin yayımlanmamasını da tahmin ettiğim gibi yorumluyordu: “Eskiden emekli edilen albaylar kamuoyu ile paylaşılırdı. Bu yıl özellikle emekli edilen albayların isim listelerinin yayınlanmamasının nedeni kanaatimce kamuoyunda oluşan ‘TSK’de Atatürkçü askerler emekli edilip tarikatlar yapılandırılıyor’ algısına engel olmak.” Fakat Üçok çok kritik bir detaya dikkat çekti: “Jandarma işi bir adım daha ileri götürmüş vaziyette. Jandarma emekli edilen generallerin isimlerini bile yayımlamadı. Tunceli, Bursa, Kahramanmaraş, Bitlis, İzmir il jandarma komutanı generalleri emekli etmişler, haberleri yok. Cumhurbaşkanın yayımladığı kararnamede Jandarma Genel Komutanlığı emrine atandıkları yazıyor.” Üçok bir dizi isim söyleyerek devam etti: “Tümgeneraller Ferdi Korkmaz, Nuh Köroğlu, Engin Çırakoğlu, Tekin Aktemur, Gökhan İnan; tuğgeneraller Eyüp Subaşı ve Osman Kılıç’ı emekliye sevk etmişler, ancak Jandarma Genel Komutanlığı emrine alındıkları yazıyor.” Üçok bu isimlerin hikâyelerini de anlattı: “Engin Çırakoğlu FETÖ kumpasıyla yıllarca hapis yatmış olan değerli bir arkadaşımızdır. Ferdi Korkmaz 15 Temmuz darbe girişimi sırasında görevli olduğu Beytepe Jandarma Okullar Komutanlığı’nda FETÖ’cüler tarafından esir alındı. 15 Temmuz gecesi Beytepe Jandarma Okullar Komutanlığı’nı FETÖ’cülerden o zamanlar albay olan Nuh Köroğlu geri aldı. Ferdi Korkmaz’ı kurtardı. Şimdi bu arkadaşlarımız emekli edildiler. FETÖ ile mücadelede hangi noktaya geldiğimizi buradan -ne anlıyorsanız- anlayın artık.” Elbette çıkan sonuç “tasfiye” idi. Ancak görünsün istenmiyordu: “Halkımız bu kahraman arkadaşlarımızın emekli edilmeyip Jandarma Genel Komutanlığı’nda görevlendirildiklerini sanıyor. Albaylarda da aynı numara yapılmış, tıpkı emekli edilen 4 Tümgeneral, 3 Tuğgeneral gibi emekli edilen 13 albay da Jandarma Genel Komutanlığı emrine alınmış gibi kararname düzenlenmiş.” Üçok, bu yaşananlardan jandarmanın bağlı olduğu içişleri bakanının haberi olup olmadığını merak ediyordu. TSK’deki tarikat tehlikesine dikkat çeken Üçok, “Bazı general ve amirallerin sicil dosyalarında, FETÖ’cü değil ama falanca tarikat üyesi, hükümete yakın gibi bilgilerin mevcut olduğunu geçtiğimiz yıllarda yapılan FETÖ yargılamalarındaki dava dosyalarındaki sicil belgelerinde yer aldığını üzülerek ve şaşkınlıkla gördük” hatırlatmasında bulundu. Görülüyor ki bunca yaşadığımıza rağmen birileri, bizi tekrar hata yapmaktan koruyacak sorgulamanın yapılmasını istemiyor. Her seferinde takılıyorsak suç taşta değil, yaşadıklarından öğrenmeyen insanda.",https://www.cumhuriyet.com.tr/yazarlar/baris-terkoglu/jandarmada-neler-oluyor-2241275
Barış Terkoğlu,Şûrası olmayan şûra,05 Ağustos 2024 Pazartesi,"“Şûra” diyoruz. Özünde “danışma” demek. Çok akılla düşünmeye dayanıyor. Eğrisi doğrusunu buluyor. Sistem tek kişilik rejime dönüştükçe, biat liyakatin yerini aldıkça, şûra da terk ediliyor. Savaştan çıkmış çiçeği burnunda Cumhuriyet yolunu şûralarla çizerken 100. yaşında şûrasızlaşıyor. Geçen hafta Yüksek Askeri Şûra (YAŞ) kararları sessiz sedasız geçti. Oysa yanı başımızda savaş tehdidi yükselirken, 3. dünya savaşı konuşulurken, en önemlisi YAŞ hataları sonucunda 15 Temmuz dahil bir dizi acı yaşamışken meseleyi daha ciddiye almamız gerekmez mi? Şûra dediğime bakmayın. Değişeli çok oldu. Milli eğitimin sitesini açıyorum. “Bakan Tekin YAŞ toplantısına katıldı” açıklamasını görüyorum. Müfredatı oldubittiyle değiştiren bakan, askeri şûrada el kaldırıyor. Bunun bir nedeni var. 15 Temmuz’dan sonra aşama aşama YAŞ sistemi dönüştü. Son olarak 15 Temmuz 2018 tarihli kararnameyle cumhurbaşkanı dışında 7 hükümet üyesi ve 4 asker üye haline geldi. Yetmedi...  Terfileri belirleyen madde de değişince askerlerin YAŞ’ta sadece adı kaldı. “Komutanım beni neden emekli ettiniz?” diyen askere, kuvvet komutanının “Önümden rüzgâr gibi geçti, görmedim bile” dediği anlatılıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Terfilere siyaset karar verince herkes siyasetten adam arar hale geldi. Bir zamanlar askerlerin sicillerine yazılan notlar garipleşti. Daha önce okudunuz, “Terfi etmeli (eşi türbanlı), hükümet yanlısı” gibi ifadeler sicillere yazıldı. Son YAŞ’tan sonra neler oldu diye merak ettim. TSK’deki terfileri yakından inceleyen askerleri dinleyerek notlarımı aldım. Şöyle aktarayım: - Terfi edenleri toptan iyi ya da kötü diye değerlendirmek mümkün değil. Ancak bütüne baktığımızda ciddi problemler göze çarpıyor. - Terfi sisteminin üçlü bir yapıdan çıktığı anlaşılıyor. Biri Milli Savunma Bakanlığı içinde doğrudan Saray’a bağlı siyasi bürokrasi. AKP mensubu siyasi bürokrasi ellerindeki notlarla bazı askerlerin kaderine karar vermiş. İkincisi Milli Savunma Üniversitesi’ni yöneten ekip. Onlar da kurulan yeni düzende söz sahibi. Üçüncü ayak ise “hamallar”. Yani TSK’nin yükünü çektiği için “Terfi ettirelim işi bitince göndeririz” dedikleri askerler. Haliyle siyaset, adamcılık ve bir miktar da bize lazımcılık kadro yapısını şekillendirmiş. - Balyoz kumpası mağduru Levent Ergün’ün orgeneral olması elbette ki doğru bir karardı. Ancak bu karar ön plana çıkarılıp medyaya servis edilerek diğer önemli noktaların gözden kaçırılması hedeflendi. - Binali Yıldırım’a komik karşılama şovu yapan askerin, ihbar uçağına seccade atarak namaz kılma gösterisiyle konuşulan havacı askerin, TSK’de Vahdettin övgüleriyle gündeme gelen askerin, hac ziyaretinde protokol isteyen askerin kararları konuşulmadı. - Birilerinin adamı veya siyaset-tarikat referansı sayesinde terfi eden çok asker var. Hatta geçen sene olduğu gibi bu sene de FETÖ iltisaklı subaylardan terfi edenler var. Darbe girişimi gecesi nerede oldukları ve kimlerle irtibat kurdukları araştırılsa belki de gerçekler ortaya çıkarılabilecekti. Yapılmayıp terfi ettirilmişler. - Birilerini sıçrama taşı yerlerden terfi ettiriyorlar. Bir örnek: Kara Kuvvetleri Karargâhı’ndan terfi ediyor ve tuğgeneralliğini üç yıl Milli Savunma Üniversitesi’nde suya sabuna dokunmadan tamamlayıp tümgeneral oluyor. Yani tugay görmeden tümgeneral yapılıyor. - X okulu komutanı beş yıldır görev yapmaktaydı ve bu sene korgeneral yapıldı. Ankara’da beş yıl görev ve sonrasında terfi... Bu konuda asıl önemli olan bir husus daha var. O da Tuzla Piyade Okulu’ndaki tarikatçı teğmenler skandalında bu komutanın katkısı. Çok basit bir şekilde izah etmek gerekirse, bu teğmenler Piyade Okulu’nda Harp Okulu’na göre çok daha az süre geçirmişken, olay Piyade Okulu komutanı ve oradaki personele yüklendi. Asıl hesap sorulması gereken kişi olan bu tarikatçı teğmenlerin yıllarını geçirdiği Harp Okulu’nun sorumlusuna hiçbir hesap sorulmadığı gibi ödüllendirilerek korgeneral yapıldı. - Bundan önceki YAŞ’larda olduğu gibi bu YAŞ’ta da terfi ettirilen kurmay subay sayısının az olması dikkat çekici. Bir ordunun kurmay aklı ne kadar güçlü olursa ordunun savaş kazanma ihtimali o kadar yüksek olur. Kara Kuvvetlerinde 2021’de terfi eden 37 generalin 5’i kurmay subay, 2022’de terfi eden 28 generalin 8’i kurmay subay, 2023’te terfi eden 40 generalin 16’sı kurmay subay, 2024’te terfi eden 47 generalin 13’ü kurmay subay. Süreç böyle devam ederse müteakip dönemde TSK’de kurmaylık sınavına girmek isteyen personel zor bulunur. - Gölgede kalan ise emekli edilen albaylar. Kimse onları konuşmadı. 15 Temmuz sonrası Karargâh Subaylığı Sınavı’nı (KARSU) bitirip kurmay olmuş, daimi göreve seçilmiş, gelecek vaat eden, birikimli albaylardan sürpriz şekilde emekli edilenler var. Mecburi hizmeti olduğu halde veya daha hizmet yılı olduğu halde Atatürkçülüğüyle bilinen albaylardan emekli edilenler var. Herkesin kişisel sayfasında bildirim yapıldığından tam fotoğrafı öğrenmek zor. Ancak durumunu anlatanları toplayınca az çok görülüyor. Referansını bulamayan ordudan koparılmış. - Mesela görev süreleri uzatılan 5 tümgeneralin 4’ü sınıf subayı. Acaba bir kanun değişikliği beklendiği için mi uzatıldı? Yoksa belirli bağlantıları sayesinde görevlerinde kalabildikleri kadar kalsınlar mı istendi? - TSK tarihinde bir ilk olarak bir bandocu albay general yapıldı. Belki de yeni bir model olacak. İlginç bir detay, izleyip görmeli. - TSK’nin liyakati esas alan bir YAŞ sistemine derhal geçmesi ve siyaset-tarikat-referans denkleminden ivedilikle kurtarılması gerekiyor. Notlar uzayıp gidiyor... İsimlerden çıkıp sisteme bakıldığında sorun daha net görülüyor. On yıllarca eğitimle, zorlu deneyimle, ölümle sınanan askerlik sonunda gelip tarikat, siyaset, adam referansına dayanıyor. Siyaset ordulaşırken ordunun siyasallaşması ülke için çözülme alarmı demek. Danışmanın danışana yük olmadığını gördüğümüzde ülke kurumlarla, kurumlar insanlarla yükselecek. Not: Bir tatil molası veriyorum. “Kör Nokta” görünmeyeni göstermeye devam edecek.",https://www.cumhuriyet.com.tr/yazarlar/baris-terkoglu/surasi-olmayan-sura-2234686
Barış Terkoğlu,Hâkimlerin yargılayacağı hâkimler,22 Ağustos 2024 Perşembe,"Dünyanın en kötü insanı kimdir? Kimi katili kimi hırsızı gösterir. Ben bilmiyorum. Ama milletin kendisine emanet ettiği üniformayı başkalarına kiralayanların, hırsızlardan da katillerden de daha aşağılık olduğunu düşünüyorum. Önce haberi verelim... Yargıtay 5. Ceza Dairesi resmen açıkladı. Adnan Oktar örgütü ile ilişkileri nedeniyle savcı ve hâkimler ilk kez yargı önüne çıkarılacak. Dairenin duyurusuna göre eski İstanbul Cumhuriyet Başsavcısı Hadi Salihoğlu, İstanbul Bölge Adliyesi 1. Ceza Dairesi eski üyeleri Ahmet Mahnaoğlu, Derya Bayburtluoğlu, Reyhan Yaman ve dairenin eski savcısı Ali Parlar resmen sanık oldu. Önümüzdeki günlerde görülmeye başlanacak duruşmalarda, örgütün mağdur ettiği yedi kişi de müşteki olarak yer aldı. Sanıklara savcı ve hâkimlik görevini, örgütün çıkarları için kullanma suçlamasında bulunuluyor. Böylece Oktar örgütünün cezasının Yargıtay’da kesinleşmesinin ardından, örgütün yargıdaki ayaklarına da ilk dava açıldı. Gelelim detaylara... Aslında onu da ilk kez bu köşede okumuştunuz. 18 Ocak 2024’te yazmıştım. Üç HSK müfettişi, Oktarcıların yargıdaki ilişkileri hakkında 680 sayfalık bir rapor yazmıştı. Mahkeme kâtibinden itirafçılara kadar tam 140 kişiyle görüşmüştü. Soruşturma yapılan yargı mensuplarının ve yakınlarının mal varlıkları incelenmiş, telefon kayıtlarına bakılmıştı. Eski başsavcı Hadi Salihoğlu ve ilgili dairenin savcısı Ali Parlar’ın Oktarcılarla organik ilişkisi, Salihoğlu’nun geçmişte Oktarcılar aleyhindeki dosyaları kapattığı resmi rapora yansımıştı. İncelenen HTS kayıtlarından Ali Parlar, Önder Yaman ve Hadi Salihoğlu’nun, örgüt lehine verilen karar sürecinde, örgüt sanıkları ve avukatları ile telefon trafikleri görülmüştü. Mübaşir tanık G.Ü., verdiği ifadede, kararın mahkeme dışında yazılıp getirildiğini ikrar eder şekilde konuşmuştu. Mahkemenin daha önce verdiği 4100 kararı inceleyen müfettişler, ilk kez, delil incelemeden, duruşma açmadan, kimseyi dinlemeden böyle bir karar verildiğini tespit etmişti. Mahkemenin operasyon sabahı polise açılan ateş için “uyku sersemi” kararı vermesi, silahı da iade etme kararı almasının hukukta görülmemiş bir uygulama olduğu sonucuna varılmıştı. Örgüt üyelerini serbest bırakarak yurtdışı yasaklarının kaldırılması sonucu sekiz sanığın kaçtığı ve üç sanığın yurtdışına firar ettiği not edilmişti. Mahkemenin karar dışında bırakılan kıdemli üyesi, kararı veren üç hâkime, şaşkınlıkla, “Hep sanık lehine düşünmüşsünüz, mağdur dosyada hiç yok gibi davranmışsınız, ahlaklı bir sanık avukatı bile sizin yazdığınızı yazmamıştır” demişti. Küçücük kızların ifadeleri tek tek incelenmiş, toplu tecavüz eylemlerine “rızası var” kararı vermek için, hâkimlerin cımbızlama yaptığı, dosyada olmayan delilleri kullandığı görülmüştü. Öyle ki itirafçıların kabul ettiği suçları bile yok sayılmıştı. En önemlisi, tam da karar sürecinde, sözü edilen yargı mensuplarının, kendileri ve yakınları üzerinden, olağandışı zenginleştikleri tespit edilmişti. Sanıkların örgüte destek faaliyetleri nedeniyle yargılanması istenmişti. İşte o isimler yargı mensubu olduğu için, herhangi bir adliyede değil, Yargıtay’da yargılanacak. Bütün bunların beni ilgilendiren bir yanı var. Hayır, bu kez bir gazeteci olarak sadece yargılanmayı beklemiyorum. Son dönemdeki moda deyimle “yargısal aktivizm” de yapıyorum. Şöyle ki... HSK raporundan da önce... Yargıtay duyurusundan da önce... Yıllar önce... Ben, bu köşede, defalarca Oktar örgütünün yargı ayağı olduğunu yazmıştım. Buna dayanak olarak da örgütün ele geçirilen arşivini ve davada tanık olan itirafçı, tanık, müşteki ifadelerini göstermiştim. Sadece bunları ortaya koyarak 30 yıldır şehrin göbeğinde faaliyet yürüten yapının yargıdan kurtulmasının sebebinin yargı içinde de aranması gerektiğini söylemiştim. İşte o yazılardan sonra eski Başsavcı Hadi Salihoğlu konuyu her seferinde yargıya taşıdı. Bir zamanlar yönettiği İstanbul Adliyesi’ne avukatı aracılığıyla beni şikayet etti. Eski çalışma arkadaşı olan hâkimler yazılarıma erişim engeli aldırdı. Mahkemeden çıkarılan tekzip kararları bu köşede yayımlandı. Yetmedi, savcı, “kamu görevlisine hakaret” suçlamasıyla iddianame yazdı. Sona gelen duruşmalarda, duruşma savcısı, hapis cezası almamı talep etti. Bütün bunlar yaşanırken, ben yargı önünde “sürünürken”, hem HSK raporu hem de Yargıtay’daki yargılama beni teyit etti. Ancak yazdıklarımın başına gelenler trajikomik bir fotoğraf olmakla kalmadı. Yargının içindeki güçlere dokunduğunuz zaman yargının elindeki gücü nasıl kötüye kullandığını da gösterdi. “Olan oldu” demedim. Cumhuriyet gazetesinin avukatı Enes Ermaner, hem HSK’ye hem İstanbul Cumhuriyet Başsavcılığı’na şikâyet dilekçesi verdi. Hâkimler Ö.D. ve R.Ç. ile Savcılar H.K. ve T.K.U’dan şikayetçi oldu. Dilekçenin konu bölümünde şu yazıyor: “Müvekkilimiz tarafından, bir gazeteci olarak Adnan Oktar Silahlı Suç Örgütü hakkında kamu yararı doğrultusunda yapmış olduğu haberler nedeniyle hakkında hukuki ve cezai işlem tesis ederek Adnan Oktar Silahlı Suç Örgütü lehine hareket eden yargı mensupları hakkındaki şikayet dilekçemizdir.” Sonucun ne çıkacağını duyuracağım... Kumaşını ipliğin değil milletin değerli kıldığı üniformalar arındığı gün, adalet suçlulara değil bize yakın olacak.",https://www.cumhuriyet.com.tr/yazarlar/baris-terkoglu/hakimlerin-yargilayacagi-hakimler-2239994
Barış Terkoğlu,Soylu’nun tasfiye ettiği 15 Temmuz gazisi,15 Temmuz 2024 Pazartesi,"""Bu satırları yazarken müzmin hastalığım akciğer yetmezliği nedeniyle hastanedeyim. Durumumun oldukça kritik olduğunun bilincindeyim. Bu süreci atlatabilir miyim, bilmiyorum. Atlatamazsam, tüm dostlara selam olsun! Bu kitabı da onlara emanet ediyorum. Yaşadıklarımın bir çığlığı olarak kabul edilsin! Son sözüm, vatan sağ olsun! Türk milleti sonsuza kadar var olsun!"" Bugün 15 Temmuz. Fethullahçı çetenin, 8 yıl önce, darbeyle iktidarı ele geçirme girişiminin yıldönümü. Televizyonlarda, gazetelerde, meydanlarda, salonlarda çok kişi konuşacak. Kalbiyle söz söyleyenlerin arasına; yalancı çobanlar, duruma göre vaziyet alanlar, FETÖ'nün eski suç ortakları, devirle saf değiştiren kriptolar karışacak. Gelgelelim, toprağın altından kafasını kaldırıp konuşamayacak olanlar da var! 15 Temmuz Gazisi Güven Şağban... Darbe günü hangi görevde olduğunu şöyle anlatıyor: ""2015 yılında Jandarma Genel Komutanlığı’nda ciddi bir yeniden yapılanma olmuştu. Bu yapılanma kapsamında 2013’ten beri, FETÖ ve ona hizmet eden komutanlar marifetiyle sürgünde tutulan ben, Jandarma Genel Komutanlığı’ndaki İstihbarat Plan ve Güvenlik Daire Başkanlığı görevine atanmıştım. Bu daire başkanlığının pek çok görevi olmakla birlikte, asıl görevi, TSK’ya ve Jandarma Genel Komutanlığı’na sızmaya çalışan, FETÖ gibi, yasadışı unsurları tespit etmekti."" Şağban; uçan jetleri, köprüyü kesen tankları, askerlerden gelen olağanüstü haberleri dinleyince ""FETÖ darbe yapıyor"" sonucuna erkenden vardı. Hızla eve gidip üniformasını giydi. Tabancasını ve bir kutu mermi aldı. Oğluyla vedalaştı. 22.15'te Anıttepe Lojmanları'ndan üç jandarma albay (Aziz Yılmaz, Nurettin Alkan, Ali Demir) ile birlikte FETÖ ile çatışmak için yola çıktı. Aralarına daha sonra Tuğgeneral Ahmet Hacıoğlu da katılacaktı. İşin ilginci, 5 askerden üçü FETÖ'nün Balyoz kumpas davasında hapis yatmış, ateşle sınanmıştı. Güven Şağban geçen 19 Şubat'ta hayatını kaybetti. Ölmeden önce 15 Temmuz'u kaleme aldı. Biraraya getirilen notlar, bugün, ""Yaşadıklarımın Çığlığı"" adıyla kitap olarak yayınlandı (Kırmızı Kedi Yayınevi). Şağban, Jandarma Komutanlığı kapısında yaşadıklarını şöyle anlatıyor: ""Nizamiye kapısının yanına gidip, 'Bu yaptığınız suç, darbeye iştirak ediyorsunuz. Sizin komutanlarınız biziz. Bizim emrimizi dinleyin. Bunlara inanmayın' dediğim esnada, arkamdan gelen Nurettin Alkan Albay, 'Çekilin önümüzden, açın kapıyı!' diye bağırdı. Böylece teğmenlerle aramızda arbede yaşanmaya başladı. Yumruklarla birbirimize girdik."" Karşılıklı silahlar çekildi. Çıkan çatışmada Nurettin Alkan, kendi personeli Kurmay Binbaşı Ahmet Özcan tarafından vuruldu. Güven Şağban ise darbecilere esir düştü. Ters kelepçe takılarak Jandarma Komutanlığı'nda esirlerin toplandığı odaya götürüldü. Darbecilere ""bu FETÖ darbesi, katılmayın, ya ölür ya yargılanırsınız"" diye bağırıyordu. Bu sırada Jandarma Genel Komutanı Galip Mendi'nin Özel Kalem Müdürü darbeci Kurmay Albay Erkan Öktem silahını çekip Şağban'a ateş etmeye çalıştı. Hani ""mucize"" derler ya, Öktem'in silahı tutukluk yaptı ve Şağban ölümden kurtuldu. Güvenlik kameralarından çıkarılan o anın görüntülerini Türkiye uzun süre konuşacaktı. O anın önemini Şağban notlarında şöyle anlatıyor: ""Bütün bunlar saat 22.30 civarında olmuştu. Bu olay, yani dört albayın darbenin ana karargâhlarından birine sadece beylik tabancalarıyla, cüretkâr bir biçimde gitmeleri ve karargâhı geri almaya çalışmaları, Türkiye’de darbeci FETÖ’cülere karşı 15 Temmuz günü yapılmış olan ilk müdahaledir. O gece bu olaydan önce darbecilere karşı yapılmış hiçbir eylem ve müdahale yoktur. Diğer müdahale ve açıklamaların hepsi, 16 Temmuz günü yani gece yarısından sonra gerçekleşecektir. Bizim tarafımızdan yapılan bu müdahale sayesinde darbe girişiminin niteliği erkenden ve açıkça ortaya çıkmıştır."" Düşünün ki TRT'den darbe bildirisi 00.13'te yayınlanmış, Cumhurbaşkanı CNN Türk'e 00.24'te bağlanmış, Soylu TRT önüne 02.35’te gitmişti. FETÖ karşıtı askerler ise saatler önce FETÖ'cülere karşı harekete geçmişti. İşin ilginci, Şağban, darbecilerin birçoğunun FETÖ bağlarını çok önceden tespit ettiklerini, ancak üst düzey komutanların tasfiyelere karşı çıktığını, bu sayede darbecilerin 15 Temmuz'a kadar görevde tutulduğunu anlatıyor: ""15 Temmuz öncesinde tehlikeyi sezen bizlerin tüm uğraşlarına rağmen, ısrarla görevde tutulan Erkan Öktem ve Muharrem Demirkale gibi örgüt mensupları, o gece darbenin baş aktörü olarak, memleketi kana buladılar. FETÖ’cülere yol verenler, bize değil onlara inananlar ise sizler bu satırları okurken sanırım torunlarını seviyorlardır."" Daha beteri, 15 Temmuz gecesi darbe başarısız olduğunda yaşananlar… O gece darbeye karşı direnen ve rehin alınan askerler, karargah teslim alındıktan sonra, uyarılara rağmen darbecilerle karıştırıldılar. Önce kapıda bekleyen siviller tarafından linç girişimine uğradılar, ardından polis tarafından dövüldüler: ""Polis memurları o gece yaşadıklarının, şehit ve yaralı olan arkadaşlarının hıncını bizlerden çıkaracaklardı. Yapacak hiçbir şey yoktu. Hak etmediğimiz sopayı, bizi darbeci sandıkları için yiyecek ve buna da razı olacaktık! (...)  Bu esnada Veli Paşa da içeri girdi ve kapının biraz ilerisinde, dizlerinin üzerine yere çöktü. Kaşı açılmış kanıyordu, bir gözü mosmordu. Bayağı darbe almıştı. 'Komutanım' diyerek, yerde dizlerinin üzerindeyken ona sarıldım. Veli Turan öfkeyle, 'Böyle olmamalıydı. Ben bu hainlerle ne zamandır mücadele ediyorum. Bize bunları yapmamalıydılar. Şu Jandarma’da bunlara karşı koyan ikimizdik, bize yaptıklarına bak!' diye haykırdı."" Güven Şağban, Güneydoğu'da teslim olan PKK'lılara zarar vermeden adalete teslim etmeye çalıştığını, devletin asla hukuktan sapmaması gerektiğini hatırlatıyor. Kendisini dövenlere ""her şeye rağmen hakkımı helal ediyorum"" diyen Şağban'ın hakkını helal etmediği birileri var: ""Pozisyon almak için olayın nereye evrileceğini görmeye çalışanlara ve TSK’nın komuta kademesinin neredeyse yarısını FETÖ’cülere teslim edenlere ise hakkımı helal etmediğimi ifade etmek istiyorum."" Şağban; darbeden önce ihtiyaç yokken İzmir'de kurulan Jandarma Komando Tugayı'nı, Jandarma Radyosu açma girişimini, FETÖ karşıtı subayları karargahtan uzaklaştırmayı hedefleyen tuhaf atamaları, el konulmayan kritik kamera kayıtlarını, darbeden sonra terfi ederek yoluna devam eden bazı FETÖ iltisaklı komutanları, değiştirilen darbe gecesi ceridelerini, kırılan şüpheli cep telefonu ve bilgisayarlarını, 15 Temmuz sonrası karargahta örgütlenen cemaatleri birer birer anlatıyor: ""FETÖ’nün unutulmaması gereken en önemli özelliği, her ortama bukalemun gibi uyum gösterme ve başka grupların içinde kendini gizleme yeteneğidir. Birçok FETÖ’cü savunmalarında 'Ben Menzilciyim', 'İskenderpaşa cemaatindenim', 'Süleymancıyım' ve hatta 'Atatürkçüyüm' demiştir. FETÖ üyeleri, bu yetenekleri sayesinde ülkemizin her kurumunda, ekonomik alanda, siyasal alanda ve sosyal alanda faaliyetlerine devam etmektedirler."" Gazi Güven Şağban'a ne oldu derseniz... Jandarma, 15 Temmuz sonrasında İçişleri Bakanlığı'na bağlandı. FETÖ'nün isimsiz ihbarlarıyla, zaman ayarlı atamalarla, hakkındaki kumpas soruşturmalarla tasfiye edilemeyen Gazi Güven Şağban, 2017 yılında tasfiye edildiğini notlarında anlatıyor. Tıpkı FETÖ'ye karşı yıllarca mücadele eden diğer Atatürkçü askerler gibi... Şağban'ın 15 Temmuz notlarını okurla buluşturan ve kitabın önsözünü yazan Haluk Hepkon, şöyle demiş: ""Kendisinin ve başından beri FETÖ’ye karşı çıkan subayların alelacele tasfiye edilmesini ise hiç unutmadı. Haksızlıklara karşı sessiz kalmak onun karakterindeki birinin yapabileceği bir şey değildi. Basına verdiği bir demeçte 'FETÖ emekli edemedi ama Süleyman Soylu etti' diyerek tepkisini göstermişti."" Yaşamın ne çok sözü var. Keşke hayatı bir de ölenlerden dinlesek. Belki de bildiğimiz yalanların sonu gelirdi.",https://www.cumhuriyet.com.tr/yazarlar/baris-terkoglu/soylunun-tasfiye-ettigi-15-temmuz-gazisi-2227363
Barış Terkoğlu,‘Hata yaptık’ diyen karar,09 Eylül 2024 Pazartesi,"Hakikat hiç değişmez sanırsın. Oysa hakikat da zamanla kendisini dönüştürür. Kemal Kılıçdaroğlu ve Ahmet Davutoğlu. İki lider, altılı masada yan yana geldi. Birlikte mücadele etti. Sonunda da seçim kaybedildi. Gelgelelim aslında iki isim uzun yıllar siyasi rakipti. Davutoğlu; Dışişleri Bakanlığı, Başbakanlık, AKP Genel Başkanlığı yapmıştı. Haliyle Kılıçdaroğlu’nun eleştirilerinin hedefindeydi. En önemlisi, Davutoğlu uzun yıllar boyunca dış politikanın mimarı olarak görünüyordu. Bu alanda yapılan hatalarla adı yan yana anılıyordu. İşte Suriye krizinin henüz başladığı günlerde, 9 Ekim 2012’de, Kılıçdaroğlu, grup toplantısında konuştu: “Türkiye’nin yanında kim var? Hamas var, Barzani var, Katar var, Suudi Arabistan var. Denklemin diğer tarafına dönüyorum. Suriye’nin yanında, İran, Rusya, Çin, Brezilya var. Dünya nüfusunun yarısı var. Bu stratejik derinlik midir, yoksa stratejik körlük müdür? Böyle bir anlamsız dengenin içine Türkiye’yi sokan bir süreci bizim başımıza bela eden, çapsızlığı dünyada bilinen, bir dışişleri bakanıyla yola çıkılırsa Türkiye’nin geldiği nokta budur. Bunun için engin bilgiye gerek yok. Bunu yapmak için ileri derecede geri zekâlı olmak lazım.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşte bu sözler Davutoğlu’nu kızdırdı. Kılıçdaroğlu’na tazminat davası açtı. Meğer tam 12 yıldır o davada iki isim hukuk mücadelesi veriyormuş. Son sözü söyler mi söylemez mi denen Anayasa Mahkemesi (AYM) de geçen günlerde kararını vermiş. Koca 12 yılda neler olmuş derseniz... Yerel mahkeme “çapsız” ve “ileri derecede geri zekâlı” ifadelerinin hakaret olduğu gerekçesiyle Kılıçdaroğlu’nu 4 bin lira tazminata mahkûm etmiş. Yargıtay önce bu kararı bozmuş. Yerel mahkeme kararında ısrar etmiş. Dosya Yargıtay 4. Hukuk Dairesi’nden de geçerek Yargıtay Hukuk Genel Kurulu’na gelmiş. Sonuç olarak “çapsızlığı dünyada bilinen” ifadesinin sert eleştiri, ancak “bunu yapmak için ileri derecede gerizekâlı” olmak lazım ifadesinin hakaret olduğu kanaatiyle ceza onanmış. Olay orada kalmamış. Kılıçdaroğlu, Davutoğlu ile davasını AYM’ye taşımış. Tam da Erdoğan’ın Sisi’yi ağırlamaya hazırlandığı ve Suriye’de Esad’la görüşmek için teklifte bulunduğu günlerde, 17 Temmuz’da AYM kararını vermiş. Önce şunu söyleyeyim... Yargılama 12 yıl boyunca adeta Suriye politikasının tartışmasına dönmüş. Kılıçdaroğlu, Suriye politikasındaki hataları, sonunda Türkiye’nin başına gelenleri, bunun öngörülebileceğini söylemiş. Elbette mesele Davutoğlu değildi. Bütün dış politika sorunları Davutoğlu’na mal edilse de onun görevi bıraktığı 2016’dan sonra da aynı politika uzun yıllar devam ettirildi. Aslında İhvan merkezli siyaset Erdoğan’ın tercihiydi. Rabia da onun sembolü olmuştu. İşte AYM, 12 yıl sonra, Kılıçdaroğlu’nun Suriye sözlerinin suç olmadığı kararını oybirliğiyle verdi. Mahkeme kararında bazı ifadeler ise dikkat çekiciydi: “(Kılıçdaroğlu) 2011 yılında Suriye’de başlayan savaş karşısında Türkiye’nin, hükümetin yanlış bir dış politika izlemesi sonucunda dünya nüfusunun yarısından çoğunu karşısına aldığını ifade etmiştir. Başvurucuya göre dış politikadan sorumlu bakan üstlendiği görev için yeterli nitelikleri taşımamaktadır. Bu fikri ifade etmek amacıyla başvurucunun davacı hakkında çapsız ifadesini kullandığı söylenebilir. Yine hükümetin bakanlık görevini yürütmesi amacıyla yanlış kişiye yetki ve sorumluluk verdiğini vurgulamak isteyen başvurucu, böylesi yanlış bir tercihin ancak zekâ geriliğinden ileri gelebileceğini belirtmiştir.” Dahası da var. AYM, kararında hukuki kanaatin ötesine geçen şu ifadelere de yer vermiş: “AYM’nin kanaatine göre başvurucu, ana muhalefet partisi genel başkanı sıfatıyla, konuşmanın yapıldığı tarihte henüz çok yeni olan Suriye savaşının Türkiye’nin jeopolitiği ve dış politikadaki konumu üzerinde yarattığı ve ilerleyen süreçte yaratması kuvvetle muhtemel olumsuzluklarla ilgili, ülke gündeminin ilk sıralarında yer alan güncel bir tartışma hakkında görüşlerini ifade etmektedir. Şu halde, başvurucunun konuşmasının keyfi ve somut dayanaklardan yoksun olduğu söylenemez.” Sonuç olarak AYM, hem verilen cezanın bozularak yargılamanın yeniden yapılması gerektiğini söylemiş. Hem de Kılıçdaroğlu’na 30 bin lira manevi tazminat ödenmesine karar vermiş. Hükümet yine “AYM kararını uygulamak zorunda değiliz” der mi bilmem. Ancak AYM, 12 yıl önce Suriye politikasına yönelik eleştirilerin 12 yıl sonra gerçekleşmesine yönelik utangaç bir tespit yapmış denebilir. Halihazırda AYM yargıyı temsil eden en yüksek karar organı olduğuna göre, Erdoğan’ın Sisi’nin elini sıkmasıyla yaşanan hatanın kabulünün, yargı kararıyla tescillendiği söylenebilir. Milyonlarca insan öldü. Milyonlarcası evsiz kaldı. Şam’da namaz diye çıkılan, Mısır’da Sisi’yi devirmeye uzanan masal 12 yılda bitti. Gerçek mi? O kendisini geç de olsa tanımayanlara kabul ettirdi.",https://www.cumhuriyet.com.tr/yazarlar/baris-terkoglu/hata-yaptik-diyen-karar-2245535
Barış Terkoğlu,Zapsu: Ya Mehmet Şimşek ya faşizm,02 Eylül 2024 Pazartesi,"İnsan konuştukça anlaşılabilir. Suskun olan ise daha çok merak edilir. Cüneyd Zapsu bir dönem Türkiye'nin en çok konuşulan isimlerinden biriydi. İşadamlığının yanı sıra, AKP'nin Batı ile köprülerini kuruyordu. Partinin kurucuları arasında yer aldı. MKYK'da Erdoğan'a en yakın isimlerdendi. 2008'de siyaseti bıraktı. Halen DEİK'te Yönetim Kurulu üyeliği yapıyor. AKP içinde Mehmet Şimşek'in göreve gelişinde Zapsu'nun etkili olduğunun konuşulduğunu duydum. Bunun üzerine Zapsu'yu aradım. Bu iddiayı kesin bir dille yalanladı. 2008'den beri siyasetten elini çektiğini, hatta iç politikaya dair konuları konuşmaktan dahi uzak durduğunu anlattı. Zapsu merak edilen biriydi. Buna rağmen uzun yıllardır basında görünmüyordu. Sohbetimiz devam etti. Mehmet Şimşek'in ekonomi programını nasıl bulduğunu sordum. Zapsu'ya göre Şimşek'in başarısız olması durumunda faşizm tehlikesi vardı: ""Çok hassas olmayı gerektiren bir zamandayız. Bunu hiç kimsenin yapmadığını üzüntüyle görüyorum. Memleketin orta ve uzun vadeli çıkarlarına odaklanmak zorundayız. Sadece muhalefette değil iktidar partisi içinde de bunu düşünmeyip anlık faydaya göre çok kimse çok laf ediyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Hepimiz biliyoruz. Ne kadar ağır bir bedel ödenmiş olsa da şu anda klasik ekonomi kurallarına döndük. Niye döndük? Neden bu ağır bedeller ödeniyor, neden daha da ödenecek? Nedeni belli. Birincisi, çok yüksek cari açık, rezerv eksilerdeydi hatırlayın, ekonomi için büyük bir risk olmuştu. İş hayatındaki herkes, 'ne zaman' diye beklemeye başlamıştı. İkinci sebep deprem. Çok büyük bir bütçe gerektirdi. Bir de EYT çıktı. Bir de KKM çıktı. Açıkçası başka çare kalmamıştı. Türkiye bir şirket olsa ben de genel müdürü olsam mecburdum bunu yapmaya. Aksi takdirde hiperenflasyona doğru gidiyorduk. Hiperenflasyon sosyal patlama yaratır. İnsanlar kaybedecek bir şeyi olmayıp sokağa çıktığında ne oluyor? İnsanlık tarihine bakın, bugünü dahi mumla aratacak faşizm! Ama sol ama sağ faşizm! Kalıcı fakirlik tehlikesi vardı. Şimdi alınan tedbirleri kim gelirse gelsin almak zorundaydı. Muhalefeti sadece şu an için ekonominin dışına taşısak diye düşünüyorum..."" Uzun yıllardır refah kaybı ""sabır"" diyerek geçiştirilen halkın sorduğu ""ne zaman düzelir"" sorusuna Zapsu şöyle yanıt verdi: ""Şirketler bu yıl sonundan itibaren normal bütçelerini takip edebilecek. İşadamları olarak senede 6-7 sefer bütçe değiştiriyorduk. Ne olacağı belli değildi. Bütçeler artık takip edilebilir olduğunda enflasyon da normale gelir. Peki tüketici ne zaman hisseder? Önümüzdeki yaz ancak hissedebilir."" Zapsu, ""Şimşek'in hiç hatası yok mu"" sorusuna şöyle yanıt verdi: ""Mehmet Şimşek hepimizin yapması gerekeni yapıyor. Ama bir şeyi iyi yapmıyor: Anlatım. Pazarlaması eksik. Bugün Financial Times'ta inanılmaz bir şey gördüm. Türkiye'nin Afrika'daki gücüne yarım sayfasını ayırmış. Biz bunları anlatamıyoruz. Gri listeden çıktık diye çok sevindik. Ama halk ne anladı bundan. Halbuki bunun ne olduğunu anlatmak lazım. Gri listeden çıkmadan yurtdışından gerçek yatırım gelmez. Faizle kazanan ve kanımızı emen sıcak para gelir. Hoş, iki sene evvel onu bile bulamıyorduk!"" İstifa iddiaları yalanlansa da son günlerde Şimşek'in Saray'daki ekonomistlerle yaşadığı gerilim konuşuluyor. Zapsu'ya bunu da sordum: ""Bazı iyi şeyler oldu. Ama siyaseten 'olmuyor, düzelmiyor' diyerek ödün verildiği takdirde eski duruma sıcak bir duruma düşme tehlikesi görüyorum. Siyasi gözükmekten çok çekiniyorum. Ama yiğidi öldür hakkını yeme. Bana göre iyi giden iki şey var, biri dış politika öbürü ekonomi. Bakın ben ihracatçıyım, perişan durumdayız. İhracatçı ağlıyor şu anda. Benim 'İhracatçı Cüneyd' olarak barikatlarda bağırmam gerekir. Ama memleketi düşünen Cüneyd olarak baktığımda, 'evet birileri bir miktar kan bırakacak, sıkıntılar devam edecek, aksi takdirde daha kötüsü gelirdi' diyorum."" Peki Şimşek görevi bırakırsa? Zapsu, buna şöyle yanıt verdi: ""Bu işin Mehmet Şimşek'le alakası yok. Kim olursa olsun bu yönde gitmeli. Yoksa kalan demokrasiyi de kaldırırım, yerine faşizm koyarım, idare ederim, ne enflasyon kalır ne başka bir sorun kalır mı diyeceksiniz! Ne içerde ne dışarıda Şimşek'e muhalefet eden hiç kimseden 'bunu şöyle yapmayalım' diye bir şey duymadım. Mesele belli, enflasyonu ve cari açığı düşüreceksin. Burada da keskin kılıç: Büyüme yavaşlar, işsizlik artar. Kim başka ne yapacak Allah aşkına! Bu işle alakam yok, içerde bir rahatsızlık var mı bilmiyorum. Ama dışarıdan bakan biri olarak şahsen değil, prensiplerle bakıyorum. Sayın Cumhurbaşkanı'nın da 20 yılın sonunda bunu çok iyi gördüğünü ümit ediyorum."" Şimşek politikaları iktidar adına geçmişin özeleştirisi mi? Zapsu siyasetten uzak durmaya çalışıyor: ""Siyasi değilim, hiçbir zaman da olduğumu sanmıyorum. İnsanları seviyorum. İnsan hata yapar. Herhalde hatalar görüldüğü için de bu yöne gelindiğini tahmin ediyorum."" Son dönemde konuşmalarını izliyorum. Bir zamanlar Batıcı olarak bilinen Zapsu, Batı politikalarını eleştiriyor. Ona ""ABD, Çin ile savaşını kaybetti"" tespitini sordum: ""Dünya öyle garip bir yerde ki... İki gün önce Telegram'ın kurucusu Fransa'da gözaltına alındı. Huawei'nin yöneticisini Kanada'dan getirtip alıyorlar. Hukuk, hak, ahlak... Hiçbir şeyin kalmadığı garip bir dünya oldu. ABD, dünyayı hegemonya altına almıştı. Ama Çin'i çok küçümsediler. Çok geç uyandılar. Bunlar Türkiye'yi nasıl etkiledi? Türkiye'nin değeri bence artık biliniyor. Neden diyorum? Bir savaşın içindeyiz çünkü artık. Sadece Rusya'yı zayıflatmak ve asıl meseleye yani Çin'e yönelmek için Ukrayna'da savaş çıkarıldı. Ukrayna diye bir şey kalmadı. Ukrayna umurlarında bile değil. Çin silahlanmayı da becerirse ki becerecek, bütün dünya hegemonyası Çin'e kayar. ABD'nin de en iyi ihraç malı bastıkları dolar. O gittiği an ABD biter! Dünyada bir büyük çatışma umarım olmaz. Olursa da bizim dışarıda kalmamız gerekir."" Zapsu, dinlediğim konuşmalarında ""Batı rol model olma özelliğini kaybetti"", ""Zulümle abad olan kapitalist düzen yıkılacak"" gibi ifadeler kullanıyordu. Sahi Zapsu değişti mi: ""İnsanlar gelişiyor, değişiyor. İnsan değişmiyorsa eyvah demek gerekir. Benim dünyam 90'lara kadar çok basitti. Batı iyi doğu kötüydü. ABD süper, Rusya ve Çin felaketti. Filmlerde 'yaşasın Amerika' derdik. CIA'ya bayılırdık. Amerikan askerleri kazansın isterdik. Uyanmam Bosna ile başladı. Arkasından Irak, Afganistan, Filistin... İyi ve kötü, doğru ve yanlış değişti."" Zapsu, Meclis'ten Irak tezkeresininin geçmesi için çalışmıştı. Haliyle sordum: Bugün olsa yapar mıydı: ""Ben de kendi içimde bunu soruyorum. Iraz tezkeresi için çalıştım. Bugün yine yapar mıydım? Belki de yapardım. Ali Babacan'ın günahını 'at pazarlığı' diyerek alıyorlar. Asıl mesele bizim Musul, Kerkük'e kadar bir bölgeyi kontrol etmemizdi. Bu iyi bir şey mi olurdu, bilmiyorum. Misak-ı Milli'nin içinde. Emin değilim, belki de yapmazdım. Ama herhalde yapmazdım. Herhalde diyorum, ama emin değilim. Çok kan akacaktı o yüzden bilmiyorum diyeyim."" Zapsu, Almanya'daydı. Ona, Batı'nın Türkiye'ye yönelik otoriterlik eleştirilerini sordum: ""Almanya'dayım. Bizim gençlerimiz burayı beğeniyor. Ama Batı rol modelliğini kaybetti artık. Bizim kendimize göre bir model bulmamız gerekir. Siz ABD'de demokrasi olduğuna mı inanıyorsunuz? Evet, Kovid'e kadar Batı'da Erdoğan nefreti vardı, geçti. Hala bir miktar var. Ama eskisi gibi değil. Türkiye otoriterliğe gidiyor diyenler kendi ülkelerine baksınlar. Telegram'ın kurucusu ülkene geldiğinde patır kütür içeri alabiliyorsan, herkese farklı hukuk işletebiliyorsan artık demokrasiden bahsedebilir misin? İngilizler 90'lardan itibaren Rus zenginleri ülkelerine aldılar. Bütün paralarını yatırttılar. Sonra el koydular. En tepedelerindekilere 2022'de bunu sormuştum, 'biz zaten bir fırsat arıyorduk' dediler. Bu korsanlık değil mi! Korsanlık yapan bir ülke ne hakla bana demokrasi dersi verir! Yanlış anlamayın, bizimki iyi demiyorum. Bizimki de daha iyi olabilir. Ama bana kötü diyebilenin kendi evinin temiz olması gerekmez mi? ABD'nin İsrail'de yaptıklarına bakın. ABD'de mi demokrasi var? Trump'tan Le Pen'e dünyanın sıkıntısı bu. Biz de buna uymak zorunda kaldık."" Zapsu, ısrarlı iç politika sorularıma cevap vermedi: ""Bu sıkıntıları atlatalım, en büyük muhalefeti ben de yaşarsam beraber yaparız. Türkiye'de doğruya doğru yanlışa yanlış olan iyi bir muhalefet olsa faşizm ihtimalini de önlemiş oluruz. Bakın, eleştirdiğimiz merkezileşmiş sistem kovid döneminde Almanya ve ABD'ye göre bize öyle avantajlar sağladı ki... Merkel'in söylediğini alttaki eyaletler yapmıyordu. ABD'de eyaletler başkanı dinlemiyordu. Bizde ise bir karar iki saat içinde her yerde uygulandı. Bir de dünyada hangi ülkenin böyle aşı seçme hakkı vardı? Türkiye'den başka ülkede yoktu. Merkezileşme krizlerde avantaj sağlıyor. Ancak dört yıldır kovid, savaş, Gazze krizinden kafamızı kaldıramıyoruz. Krizler bittiğinde inşallah ihtiyaç da olmaz bunlara."" Cüneyd Zapsu, nasıl bir muhalefet istiyor: ""2000'lerde bir ara CHP'ye gireyim de muhalefeti biraz toparlayayım diye düşünüyordum. Sebebi neydi biliyor musunuz? AK Parti 100 tane şey yaptı. Diyelim ki 51'den fazlası iyidir. Ben ona inanıyorum. Bu partiden sonra diyelim bir başka parti gelecek. Bu iktidarın ırkçı, dinci, radikal olmaması için ikinci bir merkez parti lazım. O parti de geldiğinde kötü olanları yapmasın ama iyileri de bozmasın. Belki son zamanda inşallah değişim oluyordur."" Cüneyd Zapsu, Rusya'nın isteğiyle Akkuyu Nükleer Santrali'nin yönetim kuruluna girmişti. Sonrasında istifa etmiş, şirkete dava açmıştı. Akkuyu'da gördüğü sorunları sordum: ""Birincisi şu, teknoloji olarak Akkuyu çok iyi. Teknoloji, Siemens ve Alström üzerine temellendirilmişti. Ukrayna savaşından sonra bu iki şirket son parçaları vermiyormuş. Ama Çin'den alırlar, Çin eskisi kadar kötü değil. İdari konuda ise mutlaka Türkiye'nin azınlık bile olsa hisse alması gerekir. Yeni bakanın bunu bildiğini biliyorum. Mutlaka bizim orada söz hakkımız olmamız gerekir. Ruslar hatırlarsınız beni seçmişti. 'Bu herhalde Cumhurbaşkanı'na yakındır' diye seçtiler. Ama Cüneyd Zapsu Alman kafayla gidince olmadığını gördük. Ben onlara da yakın değildim, Türkiye'nin haklarını korumaya çalıştım. Mutlaka ama mutlaka yönetimde söz hakkımızın olması gerekir. Öte tarafta da askeri üs, radar olaylarını çoktan bizimkiler çözdüler. Yani ben söylemiştim, hemen üzerine gidildi. Akkuyu kötü bir şey değil. Pahalı demek için iktisadı bilmek gerekir. En  pahalı mal, olmayan maldır. Bu arada ben bir zamanlar Greenpeace'ci bir gençken Akkuyu yönetimine girdim. Hatta 2000'li yılların başlarında hapse düşen Akkuyu eylemcilerine yardımcı olmuştum. Ama hep şöyle düşünmek lazım, ülkenin enerjiye ihtiyacı var. Alternatifin ne? En berbat kalitedeki linyit kömürü yakmak mı? Güneş enerjisine, rüzgara verebildiğimiz teşvikler düşük, olsalar da yetmiyor. Şu anda dünyaya baktığımızda da yanlış değil. Türkiye'nin nükleere ihtiyacı var. Akkuyu dışında iki santral daha gerekir. Mutlaka baştan Türkiye'nin söz hakkı olması gerekir. Bu arada Türkiye istemediği an bakanlık aynı gün kapatır santrali. O kadar çok denetim hakkımız var ki... Ama yönetimde de olsak daha iyi olur. Sonuçta Rosatom Rusya'nın devlet şirketi. Neden Ruslara verildi? Ben Amerikancı kültürden gelen biri olarak General Electric'in, Almanların Fransızların girmesini istedim. Mesela Almanlar 'kanunlar yeterli değil' dedi. Ama öbürleri siyaseten istemedi. Bir tek Ruslar girdi. Bütün kanunlar yolda yapıldı. Aksi takdirde 10 sene hazır olamazdık. İkinci santralde mutlaka daha başka alternatiflerimiz de olmalı. Ayrıca Türk şirketleri de girmeli. Çok stratejik bir sektör çünkü. Hatta devlet şirketleri de küçük de olsa ortak olmalı."" Erdoğan'ın ilk iktidar adımlarını birlikte attığı suskun yol arkadaşının bugün durduğu yer böyle. Bütün sözler söylense de hep eksik söz kalmıştır... Not: Bir kısa tatil molası veriyorum. Dönüşte görüşmek üzere.",https://www.cumhuriyet.com.tr/yazarlar/baris-terkoglu/zapsu-ya-mehmet-simsek-ya-fasizm-2243433
Barış Terkoğlu,Devleti esir alan zorbalık,29 Temmuz 2024 Pazartesi,"“Zorba bahane aramaz” diyor Burke. Belki de bu yüzden eylemlerinde de anlam aramamalı. Kendi kaderimizi izler gibi günlerce, aylarca, yıllarca izledik. Mafya mensupları, uyuşturucu baronları, çete liderleri, karapara aklayıcılar; İçişleri Bakanlığı koridorlarında poz veriyor, çakarlı arabalarla geziyor, koruma ordusuyla dolaşıyordu. Gelgelelim, asıl korunması gerekenler saldırganlara adeta yem ediliyordu. 15 Temmuz günü, darbeye ilk direnen subayların arasında yer alan, darbecilere esir düşen, ölmekten kendisine doğrultulan silahın tutukluk yapmasıyla kurtulan Güven Şağban’ın hikâyesini bu köşede yazmıştım. Şağban, 15 Temmuz sonrasında, FETÖ’ye karşı çıkan bir grup askerle birlikte tasfiye edilmişti. Tepkisini “FETÖ emekli edemedi ama Süleyman Soylu etti” diyerek göstermişti. Meğer bu kadar değilmiş... Geçen hafta Şağban’ı tanıyanların anlattıkları ve yolladıkları belgeler sayesinde daha fazlasının da olduğunu öğrendim. Şağban, 15 Temmuz öncesinde Jandarma Genel Komutanlığı’ndaki İstihbarat Plan ve Güvenlik Daire Başkanlığı görevindeydi. Tabiri caizse kurumdaki FETÖ’cülerin peşinden koşuyordu. 15 Temmuz gecesi onlarla karşı karşıya geldi. Yetmedi, yargılama süreçlerinde mahkemelerde aleyhlerinde tanık oldu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bunun elbette bir sonucu vardı. Tehdit altında yaşamak. Her an öldürülme ihtimaliyle burun buruna olmak. Devlet de o günlerde gereğini yaptı. FETÖ’nün “ölüm listesi”nde bulunan Şağban ve karargâha giderek darbeye direnen albaylar hakkında darbeden günler sonra “özel koruma” kararı aldı. Derken... Güven Şağban ve darbeye direnen bir avuç Atatürkçü asker jandarmadan tasfiye edildi. Şağban’ın kitabında yazdığı gibi FETÖ ile içiçe olmuş bazı isimler yükseliyor, jandarma başka tarikat ve cemaatlere teslim ediliyordu. Şağban, emekli olduktan sonra da bunu açıkça ifade etti. Sonuçta... Önümde belgeleri duruyor. 11 Eylül 2017 günü Şağban hakkındaki koruma kararı hiçbir gerekçe göstermeden İçişleri Bakanlığı’na bağlı Ankara Valiliği tarafından kaldırılmış. Şağban, açıkça siyasi olan bu karara itiraz etmiş, mahkemeye taşımış. Ankara 17. İdari Mahkemesi, 13 Nisan 2018’de yürütmenin durdurulmasına karar vermiş. Mahkeme, Şağban’ın tehdit altında olduğunu, devletin onu korumakla yükümlü olduğunu hatırlatmış. Fakat... Olay öyle kapanmamış. Bakanlığa bağlı valilik yine kararı kaldırmış. Mahkeme ile bakanlık arasında defalarca gidip gelen karar, her seferinde mahkeme tarafından Şağban lehine sonuçlanmış. Son olarak 26 Şubat 2019 tarihinde mahkeme, koruma kararının kaldırılması işleminin iptaline karar vermiş. Gelgelelim, İçişleri Bakanlığı açık bir hukuk tanımazlıkla bu kararı da uygulamamış. Sonunda... Ankara 3. İdari Mahkemesi, 30 Kasım 2020’de İçişleri Bakanlığı’nın Şağban’a tazminat ödemesine kararı vermiş. Mahkeme, İçişleri bakanının hukuk tanımazlığını mahkûm etmiş. İşin ilginci...Buna rağmen karar yine uygulanmamış. Olay Meclis’e taşınmış. CHP milletvekili Murat Bakan, içişleri bakanına çeşitli kereler soru önergesi vermiş. Önergede yazan bazı cümleler dikkat çekici: “15 Temmuz ile ilgili bir kahramanlık hikâyesi yaratılırken hayatlarını riske atarak darbeye karşı direnen kişilerin koruma kararının kaldırılması ve hayati riskle karşı karşıya bırakılmaları nasıl açıklanmaktadır?” Murat Bakan’ın verdiği bilgilere göre maalesef bakanlıktan sorulara ciddi bir yanıt gelmemiş! Sadece eleştirel medyada değil, hükümet medyasında da kahraman olarak tanıtılan, darbeciler tarafından vurulacakken silahın tutukluk yaptığı an defalarca gösterilen Güven Şağban’ın 15 Temmuz sonrası yaşadıkları bu şekilde. FETÖ darbeyi başarsa o gecenin sonunda öldürülecekti. FETÖ başaramadı. Jandarma, İçişleri Bakanlığı’na bağlandı. İlk iş olarak darbe gecesi karargâh önünde FETÖ’ye ilk kurşunu atan askerler tasfiye edildi. Yetmedi, koruma kararları kaldırılarak FETÖ’ye “Alın vurun” denildi. Kuşkusuz bunun sebebi, Atatürkçü askerlerin, 15 Temmuz sonrasında, 14 Temmuz’dan devam eden stratejilere karşı çıkmasıydı. Mafyadan baronlara suç örgütü liderleri korumalarla, çakarlarla gezip eski içişleri bakanıyla fotoğraf albümü yaratırken; mahkeme içişleri bakanının “hukuk tanımazlığı”nı açık bir şekilde kayıtlara geçirdi. Zorbanın hikâyesi, üstünde oturduğu tahttan ininceye kadardır. Tarih, sonsuz anlatıyı ancak haklı olana verir.",https://www.cumhuriyet.com.tr/yazarlar/baris-terkoglu/devleti-esir-alan-zorbalik-2232204
Barış Terkoğlu,Sedat Peker’in uyardığı şirket,11 Temmuz 2024 Perşembe,"Söylenen her sözün, atılan her adımın bir bedeli var. Uzun sürse de kendisini tarihe kabul ettiriyor. Türkiye, Diyarbakır’daki skandalı konuşuyor. Okumayan varsa aktarayım. Dicle Üniversitesi Tıp Fakültesi öğretim üyesi Prof. Dr. Cenap Ekinci, Haziran 2020'de, Diyarbakır’a özel uçakla gelen bir ekibin, Covid-19 virüsünü kanda ilaçsız tedavi edebilen bir cihazı Sağlık Bakanlığı’na tanıtarak satmak istediğini söyledi. Ekinci'nin anlattıklarına göre, ekibin başında bulunan Süleyman Soylu’nun kuzeni Mehmet Soylu, cihazın denenmesi ve raporlanmasında ısrar ediyordu. Diyarbakır Gazi Yaşargil Eğitim ve Araştırma Hastanesi başhekimi, hastalar üzerinde denenmesini kabul etti. Bakanlık onaylamadığı için cihaz satın alınmazken, bu tedavi yöntemiyle tedavi edilen bazı hastalar öldü. İşte bu kobay skandalındaki şirketi ben yakından tanıyorum. Defalarca bu köşede, televizyonlarda hatta SS kitabında anlattım. Elbette şirket tarafından davalar açıldı. Sonunda ne olduğunu da anlatacağım. Önce şunu söyleyeyim. Mesele akrabalık değil. Mesele ayrıcalık. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Zira RD Global’i diğer ilaç şirketlerinden ayıran bir detay var. Kamu kuruluşları RD Global’i çok seviyor. DMO onun tedarik ettiği ürünlerini satıyor, RD Global markasını nedense Anadolu Ajansı reklam-haberiyle duyuruyor. Şirket, resmi açıklamasında kurucusunu şöyle tanıtıyor: “Kurucumuz ve şirketlerimizin tek hissedarı Sayın Raşit Dinç, 2006’dan bu yana 15 yıldır tıbbi cihaz ve sağlık alanında faaliyet göstermektedir."" Hayır, Dinç’in doktor olduğunu sanabilirsiniz. Ancak öyle değil. Resmi kayıtlardaki kendi ifadesine göre, Dinç laboratuvar teknisyeni. 1987 doğumlu olan Dinç, 2008 yılının Kasım ayına kadar Maya Tıp Merkezi’nde çalışıyordu. Ancak işten ayrılışı bir dolandırıcılık hikayesine konu oldu. Ankara-Sincan 2. Ağır Ceza Mahkemesi’nde görülen, suç tarihi 17 Kasım 2008 olan davanın konusu “kamu kurumunun araç olarak kullanılması suretiyle dolandırıcılık, resmi belgede sahtecilik” idi. Şikâyetçi olan da Dinç’in patronuydu. Maya Tıp Merkezi’nin sahibi Güllü Usta, Dinç ve iki çalışanın kendisine “SGK’ye verilecek” diyerek senet imzalattığını, sonra da bu senedi kullandığını iddia ediyordu. Mahkeme, 28 Aralık 2011’de, Dinç’e ve iki hastane çalışanına “dolandırıcılık ve resmi belgede sahtecilik”ten ceza verdi. SGK evrakları kullanarak dolandırıcılık yapmaktan hüküm giyen Raşit Dinç, bir süre sonra RD Global-Invamed markasını kurdu. Süleyman Soylu’nun kuzeni Mehmet Soylu’yu da yönetim kuruluna aldı. Çok hızlı bir şekilde büyüdü. SGK’ye mal satarak zengin oldu. Peki Mehmet Soylu? Daha önce restorancılık işi yapan, AKP döneminde İBB’nin elindeki restoranları işleten Mehmet Soylu, nasıl oluyorsa, Sağlık Federasyonu’nda da yönetim kurulu üyesi olmuştu. Aynı anda federasyonun başkanlığını ise Raşit Dinç yapıyordu. Dinç ve Soylu yöneticilik deneyimlerini Invamed-RD Global’de de devam ettirmişti. Sağlık sektörünün kritik bir ismiyle konuyu konuştuğumda bana şunları söylemişti: “Bu şirket ilk kurulduğundan beri birtakım tuhaf işlerle anılsa da asıl büyümeyi Mehmet Soylu ile ilişkisiyle yakaladı. Şirket kısa sürede milyonlarca dolarlık hale geldi. Raşit Dinç, bir mikrobiyoloji teknisyeniyken sadece birkaç yılda zırhlı Maybach ile gezen, büyük bir malvarlığına hükmeden, yurtdışında bile malvarlığı edinen bir isim haline geldi. Sürpriz değil, kendisine de resmi koruma verildi.” Sağlık sektöründe işlerin nasıl ilerlediğini anlatan isim, Invamed-RD Global’in ürünleri için CE sertifikası alma sürecindeki sıradışı olaylardan, Sağlık Bakanlığı’nın ürün takip sistemine kaydettirmede yaşanan ayrıcalıklara, SGK’nin ödeme sistemi olan SUT’ta firmanın kısa sürede öne geçmesinden, doktorlarla kurulan kolay satış zincirine, firmaya öncelikli ödeme için devreye giren devlet yetkililerinden, Çin’den alınıp Türkiye’de paketlenen ve yüksek standartlı gösterilen ürünlere kadar sağlık düzenindeki olağanüstü sistemi anlattı. Kısacası RD Global-Invamed, devlet gücünün “şefkatini” arkasına alarak, ilaçlarının pek çoğunu devlete satarak, diğer firmaların önünde, kendisine kolay kazançlı bir yer açıyordu. Ürünlerinin kalitesi kimi doktorlara göre tartışmalıydı ama onay, kayıt, yüksek fiyat ve tahsilat sürecindeki hızı onu rakiplerinden avantajlı hale getiriyordu. O dönem, Sedat Peker de bu konuya dikkat çekici bir şekilde değinmişti. Peker, Süleyman Soylu’nun himayesinde işadamı Cihan Ekşioğlu ve ""FETÖ’nün prensi"" dediği Burak Başlılar’ın alengirli işler çevirdiğini iddia etti. Peker, “Bürolarınız Akmerkez’de altlı üstlü. Mehmet Soylu (Bakanın kuzeni) ve sen, zengin iş adamlarını önce Cimer’e şikâyet ettirip sonra terör savcılarından soruşturma evrakı çıkartıp birçok namuslu insanın malvarlığına çöktünüz” dedi. Bunun üzerine Akmerkez’e gitmiş, gerçekten iki şirketin komşu olduğunu, birbirleriyle bağlantısının bulunduğunu, FETÖ savcılarıyla olan hikâyeleri yazmıştım. İşte o günlerde Mehmet Soylu’nun ""sağlık nedenleriyle"" şirketteki yönetim kurulu görevini bıraktığı açıklandı. Ardından Sağlık Bakanlığı’nın şirketle ilgili soruşturma başlattığı ortaya çıktı. Bakanlığın kimi ilaçların sisteme sokulmasında şirketle karşı karşıya kaldığı ortaya çıktı. Aynı anda ben ise yazdıklarım nedeniyle tam 3 yıl yargılandım. Dosyam yerel mahkeme ile istinaf arasında 3 kez gidip geldi. Sonunda bu yılın başında, Ankara Bölge Adliye Mahkemesi 25. Hukuk Dairesi, ""yazılarımın kamuyu bilgilendirme amacı taşıdığı ve kamusal yarar bulunduğunu"" söyleyerek beni haklı buldu. Gelgelelim, devletin Anadolu Ajansı’nda konuştuğumuz Diyarbakır'daki ışın tedavisi dahil, şirketin ilaç ve cihazlarının reklam gibi haberleri duruyor. Kobay gibi kullanıldığı anlatılan hastalar ise toprağın altında, haklarını arayan bir devlet ortada yok. Zengin ettiklerinin sırtını okşayan devlet, yoksulun sadece tabutunu kaldırıyor. Gerçek üstümüze kar gibi yağmayacak. Onu cam kırıklarının üzerine basarak, çile ağacının dallarından alacağız.",https://www.cumhuriyet.com.tr/yazarlar/baris-terkoglu/sedat-pekerin-uyardigi-sirket-2226089
Barış Terkoğlu,İki saatlik OYAK tartışması,08 Temmuz 2024 Pazartesi,"Varlığın tartışması yokluğun avuntusundan hep daha fazla oluyor. 20 Haziran’da bu köşede anlatmıştım. Askerlerin maaşlarından yapılan kesintilerle var olan OYAK, son günlerde tartışmaların merkezindeydi. 25 Mayıs’ta, OYAK Genel Kurulu, üyelerine yüzde 77.1 oranında nema verdi. Bu karar, binlerce OYAK üyesinin tepkisini çekti. Emekli askeri hâkim Ahmet Zeki Üçok’un öncülüğünde OYAK üyeleri konuyu mahkemeye taşımaya girişti. Üçok’un tezlerini anlattığım yazımdan sonra OYAK yönetimi de kendisini anlatmak istediğini söyledi. Bunun üzerine OYAK Genel Müdür Danışmanı Oktay Demiray ve OYAK üyelerinin gönüllü avukatı Ahmet Zeki Üçok ile buluştuk. Onlar tam iki saat boyunca tartışırken ben masaya ses kaydını açıp bıraktım. Hepsi bu köşeye sığmasa da aşağıda okuyacağınız tartışma yaşandı: Oktay Demiray: 30 Haziran 1996’da yapılan kanunla emekli maaş sistemi (EMS) oluşturuldu. Bu kanunla OYAK, hem emeklilik yardımı hem de emeklilik maaşı veren bir sistem kurdu. İçeride 30 sene çalışmış üyemiz, birikmiş parasının bir bölümünü ya da tamamını sistemde bırakarak emekli maaşı almaya devam edebiliyor. Sistemde kalma, biz 2016’da göreve geldiğimizde yüzde 60’lar civarındaydı, 2023’te yüzde 93.4’e çıktı. Demek ki bir memnuniyet var. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ahmet Zeki Üçok: OYAK, bizim paralarımızla kuruldu. Sadece OYAK’ın çok iyi yönetilmesini istiyoruz. 32 yıl maaşımın yüzde 10’unu OYAK’a verdim. Ancak paramı başka bir yere yatırsaydım çok daha fazla kazanmıştım. OYAK’ın temel amacı ticaret değil, üyelerine hizmet. Demiray: Genel kurulda üyelere dağıtılacak nema oranı hesaplara bakarak belirleniyor. 2023 sonu itibarıyla 94 bin 653 tane emekli üyemiz var. Toplamda ise 470 bin üyemiz var. Üçok: Beni arayan OYAK üyeleri yüzde 77.1 nema oranını düşük buluyor. Şikâyetlerini sıralayayım: Birincisi şeffaf olmaması. Biz üyeler, kamuya açık olanların dışında hiçbir faaliyeti, hesabı, hangi firma kâr hangisi zarar etmiş; nema oranı nasıl hesaplanmış bilmiyoruz. İkincisi, temsiliyet. Üyelerin yüzde 20’si emekli. Emeklilerin; genel kurulda, temsilciler kurulunda tek bir temsilcisi yok. Oysa biz emekliler, OYAK’ın gücünün yüzde 43’üne sahibiz. Demiray: Şeffaflık için şunu söyleyeyim: 20 tane delegemiz, genel kurul öncesinde, 15 gün boyunca hesapları tek tek inceliyor. 470 bin üyenin tamamının önüne hesap koyacak halimiz yok. Üçok: Bu mu şeffaflık? 20 kişinin incelemesi mi? Koç Holding çıkarıyor, 10 milyon kişinin önüne koyuyor. Demiray: 2000-2007 arasında üye artış miktarımız toplam 50 bin kişi. 2007- 2015 arasında 64 bin kişi. 2015-2023 arasında üye artış miktarımız 164 bin kişi. 17 yılda her yıl üye artışı ortalama 7 bin 470 kişi iken, son 7 yılda her yıl ortalama 23 bin 400 kişiye çıkmış. Bu artış, normal artış trendinden fazla. Nema hesaplanırken üye sayısına göre hesaplanıyor. Üye sayısı arttıkça pastayı aşağı çekiyor. Olayın özü bu. Geliri artırmamız için yeni yatırımlar yapmamız lazım, çözüm bu. Üçok: Fonlar var. Hatta OYAK’ın da kendi fonu var. Son beş yılda yüzde 1602 getirmiş. OYAK bana yüzde 930 getirmiş. Hiçbir şey yapmasan kendi fonuna yatırsan getirisi daha yüksek. Demiray: Nema artsın istiyorsak, bizim yeni yatırım yapmamız, kârlılığı artırmamız, yeni alımlar yapmamız lazım. Üçok: Muvazzafın parası da emeklinin parası da OYAK’ın kasasında durmaya devam ediyor. Sanki 148 milyar dağıtmış gibi anlatıyorsunuz. Oysa sadece emekliye 12 ayda 30 milyar dağıttınız. Gerisi sizde kalmaya devam ediyor. Siz işletiyorsunuz. Bu 148 milyarı kendi fonuna yatırsa belki üç katına çıkacaktı. Söylemek istediğim OYAK yönetimi kendi şirketini kendi fonlarından bile kötü yönetiyor. Demiray: Netice olarak emeklimize maaşları yetmiyor. Artırılması gerekiyor. Bakın, astsubayımıza devletin verdiği emekli maaşı 24 bin lira. OYAK’ın verdiği 75 bin lira. Albayımıza devletin verdiği 48 bin lira. OYAK’ın verdiği 86 bin lira. Üçok: Bak SGK şu kadar veriyor, ben daha fazlasını veriyorum, tabiri caizse “Kes sesini!” deniyor. Bize 2014’de verdiği nema, enflasyonun 2.1 katı. Bugün 1.19 katı. Bunun asgari ücretle SGK ile ilgisi yok. Bu ticaret hukuku ile çalışan bir işletme. *** Kim haklı kim haksız kararı belki OYAK üyeleri belki mahkeme verecek. Ancak ekonomi bu kadar kötü olmasaydı, kurumlar siyasi etkiye bu kadar açık olmasaydı, devlet herkese hak ettiği sosyal refahı sağlasaydı, bu tartışma elbette olmayacaktı. Yokluğun sebebi sorgulandığı zaman, varlık daha eşit dağıtılacak.",https://www.cumhuriyet.com.tr/yazarlar/baris-terkoglu/iki-saatlik-oyak-tartismasi-2224892
Barış Terkoğlu,MHP'nin hedefindeki 154 kişi,22 Temmuz 2024 Pazartesi,"Kim olmak isteğimizi sözlerimiz, olduğumuzu eylemlerimiz anlatır. Sinan Ateş cinayeti duruşmalarının başlamasıyla, tetikçiler, ağız birliğiyle, “Arkadaşları vurdu” savunması yaptı. MHP’ye yakın medya ise tetikçileri savunarak, “Asıl hedef MHP” tezini işledi. Aynı gün, MHP avukatları da mahkemeye bir dilekçe sundu. MHP’nin “suçtan zarar gören” olduğunu ifade ettiler. Davaya “mağdur” olarak katılma talebinde bulundular. Mahkeme talebi reddetti. Kuşkusuz, tetikçilerin savunmalarından servis edilen haberlere hatta dilekçeye kadar ortada bir organizasyon görüntüsü var. Peki MHP’nin dilekçesinde ne yazıyor? Atatürk’ün Cumhuriyeti milliyetçilik fikri üzerine kurduğu, Atatürk’ün ölümünden sonra milliyetçiliğin geri plana atıldığı, Alparslan Türkeş’in MHP’yi kurmasıyla milliyetçiliğin siyasette yer aldığı, Bahçeli’nin milliyetçiliği çağa uyarladığı söylendikten sonra şu ifadeler kullanılmış: “MHP’nin durduğu yer Türkiye üzerinde hesapları olan pek çok farklı kesimi rahatsız etmektedir.” Dilekçede MHP ise şöyle tanımlanıyor: “MHP, Türk milletinin kadim hikâyesini temsil eden ve tarihsel tecrübenin bugünkü adresi ve kurumsal merkezidir.” Bu tanıma göre, “MHP’nin eleştirisi” “Türk milletinin eleştirisi” sayılıyor! MHP’nin dilekçesinde, Sinan Ateş cinayeti üzerinden MHP’yi eleştirenler şöyle anlatılıyor: “Bölücü, liberal, marksist, FETÖ’cü yapıların elemanları, sistematik ve istikrarlı bir şekilde, küresel çeşitli güçlerle ittifak içinde ve siyasi meşreplerine de uygun paylaşım, haber ve yazılarla MHP’ye iftira etmektedir.” MHP avukatları İbrahim Ethem Yiğit ve Çağrı Can Pak, mahkemeye, çoğunluğu televizyon programlarından oluşan bir hard disk de sunmuş. Buna dayanarak da “MHP’ye saldırı” yaptığını söylediği 154 kişinin listesini vermiş. Bu 154 kişinin mahkemeye çağrılmasını, ifadelerinin alınmasını, tabiri caizse “MHP ile derdiniz nedir” diye sorulmasını istemiş. İşin ilginci, MHP’nin “bölücü, liberal, Marksist, Fetöcü yapıların elemanları” diye andığı 154 kişinin çoğunluğu Marksist ya da liberal olmadığı gibi, FETÖ ve bölücü ideolojilerle de mücadelesiyle tanınan kişiler. FETÖ’cülük ile nam salmış bazı kişiler ise listede yok. Dilekçenin ekinde şu 154 kişinin ismi var: Siyasetçiler: Özgür Özel, Deniz Yavuzyılmaz, Gökhan Günaydın, Ali Mahir Başarır, Sezgin Tanrıkulu, Murat Bakan, Yunus Emre, Özgür Karabat, Cumhur Uzun, Ali Öztunç, Mustafa Adıgüzel, Mahir Polat, Ümit Özdağ, Müsavat Dervişoğlu, Uğur Poyraz, Turhan Çömez, Buğra Kavuncu, Ahmet Davutoğlu, Selçuk Özdağ, Ali Babacan, Erkan Baş, Levent Tüzel, Sevda Karaca, Alper Taş, Remzi Çayır, Hüseyin Baş, Salih Uzun, Cem Toker, Doğan Aydal, Ahat Andican, Aytun Çıray, Bahattin Yücel, Ali Haydar Fırat, Emin Şirin, Fikri Sağlar, Gülay Yedekçi, Mustafa Böğürcü, Nazif Okumuş, Önay Alpago, Bahadır Erdem, Turan Aydoğan, Yavuz Ağıralioğlu, Yavuz Değirmenci, Gaye Usluer, Nesrin Nas, Ufuk Söylemez, Gülistan Kılıç Koçyiğit. Gazeteciler: Murat Muratoğlu, Akif Beki, Ali Kemal Erdem, Altan Sancar, Asuman Aranca, Atakan Sönmez, Ayşen Şahin, Bahadır Özgür, Barış Pehlivan, Caner Taşpınar, Çiğdem Toker, Deniz Zeyrek, Dinçer Gökçe, Nedim Türkmen, Elfin Tataroğlu, Elif Doğan Şentürk, Doğan Şentürk, Ersin Eroğlu, Fatih Ergin, Fatih Polat, Fırat Fıstık, Fikret Bila, Hakan Çelenk, Hilmi Hacaloğlu, Hüsnü Mahalli, İbrahim Kahveci, İnanç Uysal, İslam Özkan, İsmail Saymaz, Kemal Göktaş, Masum Gök, Mehmet Bal, Mehmet Tezkan, Merdan Yanardağ, Miyase İlknur, Murat Ağırel, Murat Karan, Murat Yetkin, Nevşin Mengü, Nevzat Çiçek, Nurcan Gökdemir, Orhan Uğurluoğlu, Özlem Akarsu Çelik, Emre Kongar, Sertaç Eş, Seyhan Avşar, Taha Akyol, Timur Soykan, Uğur Dündar, Yaşar Aydın, Yavuz Oğhan, Yavuz Selim Demirağ, Yıldız Yazıcıoğlu, Zübeyde Sarı, Mustafa Balbay, Mustafa Kurdaş, Hilal Köylü, Orhan Bursalı, Umut Taştan, Alican Uludağ, Namık Koçak, Özlem Gürses, Yalçın Doğan. Hukukçular: Celal Ülgen, Afşin Hatipoğlu, Bülent Yücetürk, Ruşen Gültekin, Figen Çalıkuşu, Gürkan Çakıroğlu, İlhan Cihaner, Mehmet Saral, Muzaffer Nerse, Hasan Sınar, Salim Şen, Gamze Pamuk Ateşli. Araştırmacı/Akademisyen: Can Selçuki, Ceren Kumbasar Mumay, Güven Gürkan Öztan, Berk Esen, Can Kakışım, Haldun Solmaztürk, İbrahim Uslu, Eren Aksoyoğlu, Erol Mütercimler, Mehmet Ali Kulat, Mehmet Yaşar Altındağ, Oğul Aktuna, Mithat Baydur, Öner Günçavdı, Sait Yılmaz, Ersin Kalaycıoğlu, İpek Özkal Sayan, Semih Turhan, Sezin Öney, Suat Özçelebi, Seda Demiralp, Osman Sert, Burak Cop, Barış Övgün, Necati Özkan, Tacire Bektaş, Tayfun Atay, Onur Alp Yılmaz, Gülgün Erdoğan Tosun. Diğer: Türker Ertürk (emekli amiral), Hanefi Avcı (emekli polis), Ömer Zengin (Sinan Ateş’in arkadaşı). *** Halihazırda Tolgahan Demirbaş’tan Emre Yüksel’e sanıkların, Olcay Kılavuz’dan Ahmet Yiğit Yıldırım’a şüphelilerin önemli bir kısmı MHP ve Ülkü Ocakları yönetiminden. MHP’nin cinayete adlarını karıştıran bu isimlerden değil de cinayeti sorgulayan kişilerden şikayetçi olması dikkat çekiyor. MHP yönetimi, belli ki cinayetin konuşulmasını engellemeye çalışıyor. Öte yandan mahkeme bu talebi kabul etseydi ve 154 kişi çağrılsaydı sadece ifade süreci yıllar alacaktı. Böylece Sinan Ateş cinayeti davasının sonucu iyice belirsizleşecekti. Nihayetinde dilekçe cinayetle hesaplaşmaya değil, hesaplaşanlarla hesaplaşmaya çalışıyor. Söz değil eylem. Olmasaydı hayatın sırrını nasıl çözerdik?",https://www.cumhuriyet.com.tr/yazarlar/baris-terkoglu/mhpnin-hedefindeki-154-kisi-2229678
Barış Terkoğlu,Mossad’ın Türkiye’deki suikast hazırlığı,01 Ağustos 2024 Perşembe,"Sadece ağrıyı konuşanlar büyük hastalıkları da ıskalarlar. HAMAS lideri İsmail Haniye, Tahran’da İsrail suikastıyla öldürüldü. Görünür iki bilgi var: Bir, MOSSAD’ın Tahran’ı izlemesi. İki, İsrail’in İran sınırını geçip operasyon yapabilmesi. Peki, MOSSAD Türkiye’de HAMAS hakkında nasıl istihbarat topluyor? Hatırlayın, medyada günlerce yer buldu. Türkiye’deki operasyonlarla MOSSAD’ın hücreleri çökertilmiş, yakalananlar mahkemeye çıkarılıp tutuklanmıştı. İşte o operasyonların sonucunda, İstanbul Cumhuriyet Başsavcılığı’nda tam 57 kişi hakkında bir iddianame düzenlendi. Sanıklara ""Devletin Gizli Kalması Gereken Bilgilerini Siyasal veya Askeri Casusluk Amacıyla Temin Etme"" suçlaması yöneltildi. İşin ilginci, sanıkların bir kısmı Suriyeli, Filistinli, Afgan, Lübnanlı’ydı. Türkiye’nin nasıl bir dönüşüm geçirdiğinin göstergesi gibiydi. İşte o iddianame İstanbul 28. Ağır Ceza Mahkemesi tarafından iki kez reddedildi, sonra kabul edildi. Önce iddianame… Savcılık tespitlerine şöyle başlamış: ""İsrail istihbarat servisinin, internet tabanlı mobil uygulamalar üzerinden uzaktan/çevrimiçi operasyon ekibi oluşturduğu, söz konusu operasyon ekibi vasıtası ile uzaktan kaynak temini, canlı kurye ile kaynaklarına para transferi ve sahadaki hedeflerine yönelik taktik bazda isler yapılmasının amaçlandığı…"" Kısacası MOSSAD, İsrail’de bir operasyon ekibi kurmuş. Türkiye’ye gelmeden ancak Türkiye’de bazı isimler aracılığıyla ülke içinden bilgi toplamaya başlamış. Söz konusu sanıklar da işte bu ağa takılmışlar. Kimler hakkında bilgi toplanmış? İddianame yanıt veriyor: ""İsrail'in Filistin politikasına muhalif Filistinli aktivistler başta olmak üzere ülkemizdeki Ortadoğulu şahıslara ve anılanlarla bağlantılı vatandaşlarımıza yönelik…"" Bu bilgilerin Türkiye’ye maliyeti ne olabilir? İddianamede şöyle yorumlanıyor: ""(MOSSAD’ın) ülkemizde cinayet, adam kaçırma, tehdit/şantaj gibi suçları işlemeyi tasarladıkları değerlendirilmektedir. (…) Eylemin devletimiz aleyhine; -Ülke topraklarında mukim yabancı şahısların kişisel verilerinin korunamadığı, can güvenliğinin sağlanamadığı vb. hususlarda uluslararası kamuoyunda bir algı oluşturacağı, -Ülkemizde üçüncü ülke unsurlarınca organize edilen bu tip faili meçhul yasadışı eylemlerin, Türkiye'nin yabancı ülkelerin operasyon alanı olduğu algısına yol açacağı…"" Kısacası savcılığa göre Haniye suikastının benzerleri Türkiye’de de gerçekleştirilecekti. Bunun için HAMAS yanlısı kişiler hakkında bilgi toplanıyordu. Eminim merak ettiniz. İsrail’e MOSSAD ajanı olmadığı halde bilgi verenler kimler? Gelelim duruşmalarda bu isimlerin anlattığına… Örneğin A.Y.’nin avukatı şunu anlattı: ""Benim müvekkilim emekli polis memuru, malum emeklilik şartlarından dolayı dedektiflik işi ve şirketi kurmuştur. Yabancı bir kişi müvekkil ile iletişime geçerek Türkiye'de bulunan yabancı bir kişinin ikamet bilgilerini vererek o kişinin orada oturup oturmadığına dair müvekkilim ile iş birliği kurmuştur, müvekkil yabancı kişinin orada oturduğunu kendisi ile iletişime geçen kişiye bilgi vermiştir…"" C.C.P.’nin avukatı: ""Müvekkilimin dedektiflik şirketi vardır…"" A.G.’nin avukatı: ""Müvekkil Google reklamlar kısmında gözükecek üzere dedektiflik faaliyeti gerçekleştiriyor…"" M.S.’nin avukatı: ""Müvekkilimin dedektiflik şirketi vardır, bunlar yasal şirketlerdir, Ticaret Sicil Gazetesi’nde yetkileri yer almaktadır…"" İ.Y.’nin avukatı: ""Türkiye'de dedektif tutmak yasak değil ama yasal olması zorundadır, müvekkilimin şirketi vergiye tabiidir…"" H.G.’nin avukatı: ""Müvekkilimin dedektiflik firması var…"" Uzatmayayım… Haberlerde ""eski polis MOSSAD ajanı çıktı"" başlıklarının nedeni zaman geçtikçe anlaşıldı. Türk sanıklar, polislikten sonra dedektiflik bürosu kurmuştu. Yurtdışından MOSSAD bağlantılı kişiler; elbette ajan olduğunu söylemeden, masum görünen taleplerde bulunmuşlardı. Kimi zaman bir İngiliz bankasının avukatı olarak Türkiye’de bulunan bir kişi için icra takibi yapacaklarını bu kişinin adresinin doğru olup olmadığını bu firmalara sordular. Kimi zaman ise bir müvekkilinin Türkiye’de yaşayan birisiyle evleneceğini, ancak Türkiye’de de evli olduğunu duyduklarını bunun doğru olup olmadığını araştırmalarını istediler. Bazen de kendilerini emlakçı olarak tanıtarak, Türkiye’de gayrimenkul almak istedikleri için bazı gayrimenkuller ile bilgi talep ettiler. Sanıklar ise temas kurdukları isimlere bu bilgileri para karşılığı verdi. Nitekim sanıklar MOSSAD ajanlığıyla değil, bu kişilere bilgi vermekle suçlanıyordu. Üstelik sanıklar arasında tek bir İsrailli yoktu. Asıl bilgi toplayanlar kurtulurken, yemledikleri sanık olmuştu. Üstelik yabancıların da çok azı ne olduğunun farkındaydı. Çoğunluğu para kazanmak için kendileriyle temas kuranlara adres, fotoğraf vs göndererek sanık olmuştu. Bazıları kafalarına çuval geçirilerek siyah bir minibüse bindirildiklerini, aylarca tutuldukları merkezde ajan olmadıklarını anlatmaya çalıştıklarını söylüyordu. Hatta bazı sanıklar bilgi bile göndermeden banka hesabını kullandırdığı için ajanlık dosyasının içine düşmüştü. Son bir detay… Bir sorun da hukukilikten yaşandı. Zira verilen bilgiler Türk devletiyle ilgili değildi. Çoğunluğu HAMAS bağlantılı kişilerin Türkiye’deki bilgileriydi. Ceza kanununda buna yönelik bir suç yoktu. Haliyle değerlendirme, bu kişilere yönelik MOSSAD suikastlerinin Türkiye’yi zor durumda bırakabilmesi ihtimali üzerinden yapılıyordu. Dosyada son olarak iki tutuklu kaldı. Yabancı sanıkların yurtdışı yasağı bile kaldırıldı. Bu ve benzeri dosyaların çoğunda hikaye benzer durumda. MOSSAD, çoğunlukla ajan yakalatmadan Türkiye’de HAMAS’ı takip ediyor. Sonunda mağdur olanlar ise üç kuruş kazanma umudundaki sıradan insanlar oluyor. Elbette derdin kaynağı, Ortadoğu’dan Afganistan’a Mısır’dan Afrika’ya bütün krizlerin parçası olan dış politikanın, sonunda ülkeyi uluslararası hesaplaşmaların parçası haline getirmesi. Ülkenin ekonomisinin iki paraya istihbarat toplamaya imkan vermesi. Küçük dertleri büyük hatalar hazırlıyor. Ağrının sebebini anladığımız gün hastalığımız da tedavi olacak.",https://www.cumhuriyet.com.tr/yazarlar/baris-terkoglu/mossadin-turkiyedeki-suikast-hazirligi-2233324
Barış Terkoğlu,154’lükler şimdi ne yapacak?,25 Temmuz 2024 Perşembe,"Yer ıslak. Yaprak ıslak. Kiremit ıslak. Ne garip, bir tek buluttan şüphelenmiyorlar. Kimse beklemiyordu. Haliyle komplo teorileri havada uçuştu. Devlet Bahçeli’nin basın toplantısından söz ediyorum. Pazartesi bu köşede okuduğunuz ""MHP’nin hedefindeki 154 kişi"" başlıklı yazıdan sonra kulislere düştü. Acaba Bahçeli ne diyecek diye herkes merak ediyordu. Kimsenin beklediği gibi olmadı. Yalnız, Bahçeli belli ki 154 kişi hakkında konuşmaya hazırlanmıştı. Elindeki dosyada MHP’nin Sinan Ateş cinayeti davasına bakan mahkemeye verdiği dilekçe vardı. Gelgelelim, toplantıdaki tek bir gazeteci bile bunu sormadı. Bahçeli “başka soru var mı efendim"" dedi. Kimse ses çıkarmadı. Belli ki salondaki gazeteciler 154’ler listesinde haber değeri görmüyordu! Toplantı bitti sanıldı. Hatta cılız bir bitti alkışı duyuldu. Ancak Bahçeli, ""Bir konuyu burada hatırlatmak istiyorum"" diye başladı. 154 kişinin olduğu listeyi göstererek, hesap sormaktan, takip ettiklerinden, gerekenin yapılacağından bahsetti. Böylece MHP en resmi ağızdan 154’lere ""peşinizdeyiz"" diyordu. Peki şimdi ne olacak? Hayır, MHP ne yapacak demiyorum. Zira söz konusu dilekçeyi mahkemenin aynı gün reddettiğini biliyoruz. Haliyle söz konusu liste hukuken kadük durumda. Sorduğum listedeki isimlerin ne yapacağı. Bunu ben de merak ederek çeşitli kişilere sordum. Aldığım cevapları şöyle özetleyeyim… Ümit Özdağ: Kaale almıyorum. Önemsemiyorum. Kendi ülkü ocakları başkanını tetikçilere öldürten bir zihniyet benim için ancak mücadele edilecek bir zihniyettir. Mücadeleme devam edeceğim. Ali Babacan: KRT'de de söyledim. Bahçeli’nin bir ayağı siyasetin içerisinde öbür ayağı çetenin mafyanın içerisinde. Böyle siyaset yapılmaz. Devlet gücünü yanlış şekilde kullanan ve maddi menfaat sağlayan bir yapı oluştu. AK Parti camiası kiminle ortaklık yaptığının farkında mı bilmiyorum. Kuruluştaki değerlere bakıyorum bugün kimlerle yanyana olmak zorunda kaldığına bakıyorum, üzülüyorum. Bu kadar suçun AK Parti ile yanyana anılmasındaki rahatsızlığı görüyorum. Uğur Poyraz: Bu dilekçe mahkemeye sunulduğunda oradaydım. Mahkeme dilekçeyi reddetti. Böyle bir dilekçe her şeyden önce bir cüret. Hukuk bilmezlik, siyasi ahlak yoksunluğu, kabadayılık… Dilekçenin içeriği de hukuki değil. Alınganlık üzerine kurulmuş bir metin. Kimse MHP’yi kendi kendine telaffuz etmedi. Bizzat ortadaki yargılamada sanıkların kendisi MHP’li irtibat ve iltisaklı. Bu soruşturmayı ve kovuşturmayı, kolluk ve yargı yaptı. Ayrıca hangi yetkiyle bu listeyi yapıyorsunuz. ""Hukuk içinde"" deseler de yaptıkları açık bir hedef gösterme. Ben öncelikle devletin ne yapacağını merak ediyorum. Mahkemenin reddederek yok hükmünde saydığı bu dilekçe için görev önce Ankara Cumhuriyet Başsavcılığı ve Yargıtay Cumhuriyet Başsavcılığı’nda. Devlet aklının ve ahlakının ortaya çıkmasını bekliyoruz. Buna da makul bir süre tanıyoruz. Eğer bu akıl ve ahlak ortaya çıkmazsa biz hakkımızı kullanırız. Ben ve genel başkanım süreci bu şekilde takip ediyoruz. Murat Bakan: Ben tehditlerle çok karşılaşıyorum. Tetikçiler cesaretlenmesin diye peşini de bırakmıyorum. Avukatlarımla da bu dilekçe konusunu görüştüm. Ancak şimdilik bekleyip, sakince değerlendirmeye karar verdim. Ruşen Gültekin: Olabildiği ölçüde çabuk bir tavır almak gerekiyor. Biliyoruz ki yargı ellerinde, kontrol altında. Ancak biz yine de hukukumuzu savunmalıyız. Bizi süründürmelerine izin vermemeliyiz. Yapılan bütün hakaretler için MHP’ye bir tazminat davası açmanın doğru olduğunu düşünüyorum. Bu dilekçe mahkemeye verilmiş. Hukuka uygun bulunmamış. Tabiri caizse şov yapılmış. Ortada belirgin bir şekilde fişleme, afişe etme, hakaret var. Hep birlikte tazminat davası açmanın en doğrusu olduğunu düşünüyorum. Orhan Uğuroğlu: Eğer Ayşe Ateş’i ve kızlarını, Adalet Bakanı’nı da çağırarak adalet sözü veren Recep Tayyip Erdoğan suçluysa ben de suçluyum. Aslında Bahçeli’nin hedefindeki ismin Erdoğan olduğunu düşünüyorum. Bu dilekçe görünürde 154 kişi ama Erdoğan’ı da eklerseniz 155 kişi. Çünkü hepimiz Sinan Ateş için adalet istedik. Avukatımla konuştum. Bizi hedef gösteren bu dilekçeyi hazırlayanlarla ilgili haklarımızı arayacağız. Daha önce MHP’lilerin saldırısına uğradığım davanın Sinan Ateş davasıyla birleştirilmesini isteyeceğim. Sonuçta aynı organizasyonun siyasi saldırıları söz konusu. Ayrıca koruma talep edeceğim. Türker Ertürk: Daha önce de Devlet Bahçeli’nin koruması tarafından ölümle tehdit edildim. Yargıya Bahçeli’yle fotoğrafını bile sundum. Ama yargı tehdit edeni bulamadı! Bu partinin artık hukuka bağlı bir siyasi parti özelliğini kaybettiğini düşünüyorum. Bu nedenle Yargıtay Başsavcılığı’na gerekenin yapılması için başvurmayı düşündüm. Ancak bu mümkün mü emin olamadım. Tehdit edildiğim için dava açmayı düşünüyorum. Ayrıca 154’lükler olarak ortak bir bildiri hazırlanması mantıklı olur. Bu girişim de birinci sıradaki ana muhalefet liderine yakışır. Ufuk Söylemez: Devlet Bey ile beraber aynı Meclis’te görev yaptım. Demokrasiye saygılı ve nazik bir insan olarak bilirdim. Ancak artık kendisini tanımakta zorlanıyorum. Böyle bir utanç listesi hazırlaması hakkında ne kadar şaşırdığımı anlatamam. Ben Jandarma gazisi bir babanın oğluyum. Merkezdeyim ve Atatürk milliyetçisiyim. Milliyetçiliği Bahçeli’den öğrenecek değilim. Ne demişim diye bakıyorum. Sinan Ateş cinayetinin üstünün kapatılmamasını, siyasetin üstünü örtmemesi gerektiğini söylemişim. MHP dahil kimseye toptan bir ithamda bulunmamışım. Ayrıca MHP de eleştirilebilir. Biz Devlet Bey ile birbirimizi zamanında çok eleştirdik. Madem öyle anayasaya ""MHP eleştirilemez"" maddesi koysunlar, tam olsun. Merak ettiğim, bu listeyi hazırlayıp, zamanı gelince gerekenin yapılacağını söylemek ne demek. Neyi beklediklerini çok merak ediyorum. Bu listeyle bizi korkutmak istiyorlar. Biz korkmayız, hiçbir zaman da listeler hazırlamayız. Henüz bir girişimde bulunmadım. Ancak bir girişim gerçekleşirse orada olmaya hazırım. Afşin Hatipoğlu: Hukuki bir girişim düşündüm. Ama henüz bir karar vermedim. Bu konuda bir girişim olursa ben de katılırım. Daha önce saldırıya uğradığım halde koruma taleplerim bile reddedildi. **** Liste uzayıp gidiyor… Türk siyasi tarihine artık 154’lükler olarak geçenlerin tavrı bu şekilde. Ortak bir bildiri ile demokrasi ve hukuka sahip çıkmaktan Yargıtay Cumhuriyet Başsavcılığı’nı göreve çağırmaya kadar çeşitli öneriler var. Beklenti ise bu girişimlere hukukun ve siyasetin öncülük etmesi. Tesadüf bu ya, MHP’nin daha önce hedef gösterdiklerinin başına hep saldırı vakalarının geldiği, olayın da hep ""siyasi değil"" diye kapatıldığı hatırlanırsa ""hesap soracağız"" açıklamalarını devletin ciddiye alması gerekiyor.",https://www.cumhuriyet.com.tr/yazarlar/baris-terkoglu/154lukler-simdi-ne-yapacak-2230886
Barış Terkoğlu,Sesini kaybeden masumiyet,12 Eylül 2024 Perşembe,"İnsan sesini kaybeder mi? Çığlığı duyulmuyorsa kaybeder. Neyse ki bu kez konuşuyoruz. Yoksa Narin’in ölümü de sessizliğin dipsiz kuyusunda kaybolup gidecekti. Belki milyonlar “Bulun” diye bağırmasaydı, “Katil kim” diye sormasaydı cansız bedeni suların içinde daha çok bekleyecekti. Narin için öfkeleniyoruz. Peki Narinler için? Önümde bir kitap duruyor. Adı: Katilimi Tanıyorum. Yazarı: Gazeteci Sinem Nazlı Demir. Sinem’in kitabı bir istatistik çalışması değil. Kadınların anlattığı ya da öldülerse tanıkların ağzından hikâyeleri. “Katilimi Tanıyorum” adı tesadüfen konmamış. Çünkü ensestten tecavüze, yaralamadan katletmeye kadar failler eş, sevgili, baba, ağabey, amca, komşu... Narin örneğinde olduğu gibi kadınların hayatını en çok “tanıdıkları” erkekler karartıyor. Kitabı hazırlarken Sinem ile konuşmuştuk. Birbirinden farklı profildeki kadınlara ulaşmaya çalışıyordu. Acaba evsiz bir kadın yaşadıklarını anlatır mı diye merak ediyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Okuduktan sonra gördüm. Bir gün çantasını alıp aramaya başlamış: “Daha az görünen yerlerde kalmayı tercih ettiklerini öğrendim. Taksim Gezi Parkı’nın arka kısmına doğru gitmeye karar verdim. Orada dolaşırken bir bankta battaniyesi ve çantasıyla birlikte oturan Yağmur’u gördüm.” Yağmur’un dostu yoktu. Aslında konuşmak istiyordu. Ama kime anlatacaktı? Sinem’in uzattığı sigarayı aldı. Sesi çok kısık çıkıyordu: “Birçok olayda bağırmak ve çığlık atmak zorunda kalmış. Bu nedenle ses telleri zarar görmüştü.” Yağmur’un şiddet öyküsü evin içinde başlıyordu: “Babam hep dövüyordu benle kız kardeşlerimi. İstismara gelecek olursak... İlk seferini hatırlıyorum. Bir keresinde gözümü açtığımda babamı yatağımda gördüm. (...) Kalktı yanımdan sonra. O gece altıma işemiştim. Kız kardeşime de aynısını yaparken görüyordum. Ama bir şey diyemiyordum.” Babası rezilliğini artırmıştı. “Başkası yaparsa hamile kalırsın”, “Kimseye söyleme”, “El s...ceğine ben s..erim” Yağmur’un duyduğu laflardan bazılarıydı. Cesaretini toplayıp her şeyi annesine anlattı: “‘Kendinizi korumayı bilmiyor musunuz? İyi bir şey olsaydınız babanız size bunu yapmazdı’ demişti. Göz yumdu, fırsat verdi.” Aslında anne de şiddet mağduruydu: “Annemi çok döverdi. Kolunu, bacağını kırdığı oldu. Sopayla vuruyordu genelde.” Yağmur’u istemediği bir adamla çocuk yaşında evlendirmeye zorladılar. Hamile kaldı. Şiddet yüzünden karnındaki çocuğu da düştü. Üç kız kardeş de evden kaçmıştı. Yağmur da kaçtı. Polis bulup ailesine teslim ediyordu. O da yeniden kaçıyordu: “Sonra bir adamla karşılaştım. Esrar içiyordu. Çalışmıyordu. Onunla birlikte olduk, nikâh yaptık. Hamile kaldım. Esrar bulamayınca beni dövmeye başladı. Kızım doğdu ama bu durum yine de değişmedi. Ondan ayrıldım, Adıyaman’a gittim.” Artık 23-24 yaşına geldi. Kafe sahibi Abdurrahman ile tanıştı. Birlikte yaşamaya başladılar: “Evlenmemiştik, hamile kaldım. Aldırmak istedim, aldıramadım. Kürtaj parasını toplayamadım. 200 liram eksik kalmıştı, yapamadım. Şiddet görmeye başladım. Beni boğuyordu hep. Evde ne varsa onlarla boğuyordu beni. Kemerle, örtüyle, yazmayla, bazen de elleriyle. (...) Çocuğum doğdu, çocuğumu da boğmaya çalışıyordu. Dışarı çıkıp eve geldiğimde de soyunmamı isterdi. Vücudumun her yerine bakardı. Bir farklılık var mı, birisiyle bir şey yaşamış mıyım diye. ‘Bizimkisi namus meselesi, anca ölüm bizi ayırır’ diyordu.” Abdurrahman dışarıda çok kibar bir adamdı. Kimse bunları yaptığına inanmazdı. Ama evde şiddet şiddeti doğuruyordu. Yağmur artık çekiçle dövülüyordu. Bir gün sesleri duyanlar polis çağırdı: “(Abdurrahman) Kaçtı ve birinin evinde saklandı. ‘Başına hep polis mi dikelim’ dedi polis bana. Duruşma yapıldı. Duruşma günü beni eve kadar takip etmiş. Sokakta önüme çıktı. ‘Ne istiyorsun benden’ diye bağırdım. Kalçamdan bıçakladı. ‘Hafif yaralama’ dediler. Karakoldakiler de hâlâ ‘Evine dön’ diyordu. Bu olaydan sonra beş ay ceza aldı. Şu an firari, aranıyor.” Saldırgan değil ama Yağmur kaçtı. İstanbul’da sokaklarda yaşamaya başladı: “Havanın aydınlanmasını bekliyorum. Evdeyken de bekliyorum, babam yatağa gelmesin diye.” Çoğu zaman açtı. Yardımla yaşıyordu. Ancak uzanan çoğu zaman yardım eli olmuyordu: “Birinden simit istedim. ‘Açım’ dedim. Bana su ve yemek aldı. Avukat olduğunu söyledi. Sonra, ‘Birlikte otele geçebiliriz, kahve içip dertleşelim’ dedi. Otel odasında sabaha kadar bana tecavüz etti.” Yağmur’un vücudunda bıçak izi, jilet izi, kafasına vurulan sürahinin izi var. “Birisi bana bir şey yaptığında donakalıyorum. Bir şey yapamıyorum. Nefesim kesiliyor” diye savunmasız kalışını anlatıyor. Erkeklerden nefret ediyor: “Hayatımda hiç erkek istemiyorum. Oğluma bile sırf erkek olduğu için tahammül edemiyorum.” Elbette Yağmur çok bağırmış. Kimse, hatta annesi bile dönüp bakmamış. Bu yüzden en çok annesini affetmiyor. Sonunda sesini yitirmiş: “Sessiz çığlığım çok ama duyan yok. Geceleri kadınlar bağırıyor aslında.” Her kadının yaşamında emin olun en az bir tane şiddet izi var. Emin olun Narin’in ölümü de o köydeki ilk şiddet hikâyesi değil. Köy neden susuyor diye kızıyoruz ya. Emin olun o köy, çocuğa ve kadına şiddetin en yakınından geldiği, birbirinin pisliğini bilen tanıkların ise suskunluk duvarları ördüğü koca toplum düzeninin küçük bir parçası. En acısı da onları koruyan İstanbul Sözleşmesi’nin “er doğan”ların isteğiyle bir gecede kaldırılması. Yetmedi, 6284 sayılı yasanın da aynı sona doğru gitmesi. Kalem değil, kitap değil, ses kayboluyor. Duyulmayan her çığlıkta bir çocuğun masumiyeti ölüyor.",https://www.cumhuriyet.com.tr/yazarlar/baris-terkoglu/sesini-kaybeden-masumiyet-2246614
Barış Terkoğlu,Yoksa 'beşli çete'yi unuttuk mu,13 Haziran 2024 Perşembe,"Su akıyor, kir akıyor, düşen dal akıyor. İlerleyişi izliyor, konuşuyorsun. Asıl olan ise akış. İşte ona düzen diyoruz. Mayıs seçimlerine giderken o iki kelimeyi ne çok duyduk: Beşli Çete! Sayısı çok daha fazlaydı. Buna rağmen düzeni anlatan kavram akıllara kazındı. Kamu ihalelerinden beslenen, öncüsü müteahhitlik olan, yaptığı hastaneyle de yolla da halkın cebinden çalan, servet transferiyle iktidarın büyüttüğü sermaye sınıfını tarif ediyordu. Kazandıkları paranın karşılığında siyaseti de medyayı da finanse ediyorlardı. CHP, olası iktidarında, ""el koyma""yı ve ""kamulaştırma""yı vaat ediyordu. Seçim geçti. CHP değişim sürecini tamamladı. Hatırlayın, süreci başlatan seçim muhasebesi raporunu bu köşede yayınlamıştım. O raporda da örtülü bir dille ""hesaplaşma""ya dayalı bu söylem eleştiriliyordu. Geçenlerde KRT TV’ye çıkan Kılıçdaroğlu, ""Beşli Çete""nin partisi tarafından artık eskisi kadar anılmadığını söyleyince arşivi açtım. Gerçekten de hem medya taramalarında hem röportaj ve kürsü konuşmalarında, hem de politik önceliklerde ""Beşli Çete"" CHP’nin öncelikli gündemi olmaktan çıkmıştı. Bunun üzerine ""acaba"" diyerek CHP Mersin Milletvekili Ali Mahir Başarır’ı aradım. Evet, o CHP Grup Başkanvekili. Evet, CHP’deki değişim sürecinin mimarlarından. Ama bundan fazlası da var. CHP, ""Beşli Çete"" kavramını teorileştirirken, Başarır ""Beşli Çete"" kitabını yazdı (Kırmızı Kedi). Dahası, o kitabın önsözünde de Kılıçdaroğlu’nun imzası vardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Önsözde ""Erdoğan ve ekibi, ‘Beşli Çete’ aracılığıyla ülkemiz birikimlerinin büyük bir bölümüne yolsuzluk yoluyla el koymuş durumda"" diyen Kılıçdaroğlu, AKP döneminde Kamu İhale Kanunu’nun yaklaşık 200 kez değiştiğini söylüyor ve ek yapıyordu: ""Kanun yaparak, kanunları değiştirerek ortaya çıkartılan ihale rantının, başta ‘Beşli Çete’ olarak nitelendirdiğimiz firmalar olmak üzere, AK Parti iktidarıyla doğrudan ilişkili firmalara dağıtılmasına dayalı bu düzeni değiştireceğiz."" Kitap, ""Beşli Çete""nin kapsamlı bir fotoğrafını çekiyordu. Başarır, 2016-2021 aralığını işaret ederek şu ifadeleri kullanmış: ""AKP döneminde Kamu Özel İşbirliği kapsamında en çok ihale alan 10 şirkete toplam 205 milyar dolarlık proje verilirken, kıyaslama bakımından bu miktarın, toplam dış borcun yarısına, geçen yılın Gayri Safi Milli Hasılası’nın da neredeyse yüzde 25’ine denk geldiğini görmekteyiz. Özetle bugünkü kur üzerinden 1 trilyon lirayı aşkın servet AKP döneminde bu 10 şirkete transfer edilmiştir. 3. havaalanını alan beş şirketin aldığı payın toplamı ise 160 milyar dolardır."" Başarır, sadece ihaleleri incelemekle kalmıyor; ""Beşli Çete""nin çevre katliamlarını, siyasetle bağlarını, yasal düzenlemelere etkilerini, medya dizaynını ve tabii CHP’nin o dönem bu şirketlerle mücadelesini de anlatıyordu. Kitaba toplatma istendi, yazarı ""Beşli Çete"" medyasının hedefi oldu. Kısacası, Değişim Sonrası CHP ve ""Beşli Çete""yi soracak en doğru isim Başarır’dı. ""Beşli Çete""nin ülkede hala etkili olup olmadığını sorduğum Başarır, şunu söyledi: ""Sermaye grubu her zaman isteklerinin gerçekleşmesi için siyasi çevrelerde lobi faaliyeti yürütür ve yürütmektedir. İhalelerde bakanları, bürokrasiyi memnun etmektedir. Bu sebeple sorunuza ‘hayır’ yanıtını vermek absürt olacaktır. Ekonomide hali hazırda büyük sermaye gruplarının vergi ödemelerinin, açıklanan ilk 100 vergi rekortmeninde göremediğimize göre, hala beşli çetelere ‘kıyak’ çekildiği apaçık ortadadır."" Peki CHP’nin bu konuda bakışı değişti mi? ""Bir siyasi strateji değişikliği olup olmadığını soruyorsanız, bu konunun bir kenara bırakılmadığını söyleyebilirim"" diyen Başarır, Ulaştırma Bakanı’nın bindiği sermaye uçağını gündem yaptıklarını hatırlattı: ""Eğer CHP’nin odağı mı değişti diyorsanız, bizim odağımız bellidir. Halkın yanında, halk için varız. Dolayısıyla şu anda ekonomik ve sosyal adaletin, enflasyon karşısında yaşanan mağduriyetlerin, demokrasi önündeki bariyerlerin mücadelesindeyiz."" Bir partinin değil her partinin denizinde gemisini yürütmek isteyen ""Beşli Çete""nin CHP içinde etkili olma ihtimali var mı? ""CHP’nin ilkeleri 100 yıldır bu ülkeyi ayakta tutan ilkeler. Büyük sermaye grupları ekonomik güçlerini ve bağlantılarını kullanarak partimiz içinde bugüne kadar mevki kazanamadıysa bu ilkeler sayesindedir"" diyen Başarır, sözlerini şöyle bitirdi: ""Başta halkçılık olmak üzere hiçbir ilkemiz değişmeyecek. Bu nedenle de ne ekonomik gücü olanlar ne lobi faaliyetleri, ne siyasi stratejiler CHP üzerinde etkili olamaz."" CHP’nin ""Beşli Çete"" denilen ve kamudan beslenen sermaye konusunda eksen değişikliği yaşayıp yaşamadığına ilişkin sorulara verdiği yanıt böyle. Son yıllarda ""sağcılaşma"" eleştirileri yapılan partinin, belki de en sol söylemi ""Beşli Çete""ydi. Kamudan beslenen sermaye sınıfını hedef alan parti, kamulaştırmayı vaad ederek halkçı bir program öneriyordu. Değişim, normalleşme, yumuşama derken belki de gündemin gerisinde kaldı. Kesin olan şu ki hem cumhuriyetçi hem solcu bir parti, üretim ve bölüşüm ilişkisini yeniden kurmayı vaat etmek zorunda. Ne su ne kir… Akışı gören insanın iradesi nehirleri tersine akıtacak güçtedir. *** İŞTE CHP GRUP BAŞKANVEKİLİ VE BEŞLİ ÇETE KİTABININ YAZARI ALİ MAHİR BAŞARIR’IN SORULARA VERDİĞİ CEVAPLARIN TAMAMI 1.“Beşli Çete” olarak tanımladığınız sermaye grubunun halen ekonomide, siyasette, bürokraside ve medyada etkili olduğunu düşünüyor musunuz? Öncelikle bizim ""Beşli Çete"" olarak tanımladığımız sermaye grubu kimdir? Türkiye'de özellikle büyük altyapı projeleri ve devlet ihalelerinde yoğun şekilde yer alan, genellikle de büyük müteahhit firmalarıdır. Bunların ekonomik ve siyasi etkileri görmezden gelinemez. Bu grupların ekonomide, siyasette, bürokraside ve medyada etkili olup olmadığına dair değerlendirme yapmak için şunlara bakabiliriz. Bu firmalar, büyük projeler üstleniyorlar mı? Kamu kaynaklarından önemli paylar alıyorlar mı? Özellikle inşaat ve altyapı sektörlerine dönüp bakıldığında bu etkileri açıkça görebiliriz. Elbette, büyük ekonomik güce sahip firmalar, siyasi bağlantılar ve lobi faaliyetlerinde bulunur. Böylece politikacılar üzerinde etkili olabilirler. Bu da ihale süreçlerinde ve kamu kaynaklarının dağılımında kendini gösterir. Kamu projeleri ve ihaleleri yöneten bürokrasi üzerinde bu firmalar ne zaman etkili olur? Özellikle projelerin onaylanması ve yürütülmesi süreçlerinde. Büyük sermaye grupları, güçlü ekonomileri sayesinde medya kuruluşlarına sahip olma ya da medya üzerinde etkili olma yoluyla kamuoyuna da şekil verebilir, en azından bu potansiyele sahiptir. Nasıl görürüz bu etkiyi? Haberlerin sunumunda, gündemin belirlenmesinde. Özetle, sermaye grubu her zaman isteklerinin gerçekleşmesi için siyasi çevrelerde lobi faaliyeti yürütür ve yürütmektedir. İhalelerde bakanları, bürokrasiyi memnun etmektedir. Bu sebeple sorunuza ‘hayır’ yanıtını vermek absürt olacaktır. Ekonomide hali hazırda büyük sermaye gruplarının vergi ödemelerinin, açıklanan ilk 100 vergi rekortmeninde göremediğimize göre, hala beşli çetelere ‘kıyak’ çekildiği apaçık ortadadır. Bugün neden gelir vergisinde adalet istiyoruz? Neden çok kazanandan çok, az kazanandan az vergi alınması gerektiğini söylüyoruz?  Sarayın önceliğinin beşli çete olduğunu, birilerini zengin etmek olduğunu tartışmaya gerek bile yok. Sarayın önceliğinde emekliler, çiftçiler, işçiler, yoksullar yok. Gıda fiyatlarındaki artış, işsizlik, hayat pahalılığı yok. 31 Mart seçimlerinin sonuçları o yüzden çok önemlidir. Bizim yerelde iktidar olmamızın sebebi sermayenin değil, halkın gücüydü. Biz sırtımızı sermayeye değil, halka dayadık, Türkiye ittifakına dayadık. Bugün asgari ücrette, emeklinin kök maaşında mutlak bir artış yapılması gerektiğini kim söylüyor? Sırtını beşli çeteye dayayanlar değil, sırtını halka dayayanlar yani Cumhuriyet Halk Partisi söylüyor. 2. CHP’nin yeni liderliği, “Beşli Çete” ile hesaplaşmayı neden eskisi kadar öne çıkarmıyor? Burada bir siyasi strateji değişikliği olup olmadığını soruyorsanız, bu konunun bir kenara bırakılmadığını söyleyebilirim. Daha bundan iki hafta önce Ulaştırma ve Altyapı Bakanı Abdülkadir Uraloğlu’nun kamudan en çok ihale alan büyük şirketlerden birinin özel uçağıyla yurtdışına seyahat ettiğini açıklamıştık. Üstelik Bakan, bunu o şirketle yaptıkları bir ihale şartnamesindeki maddeye dayanarak yaptığını itiraf etti. Yani kamu ihalesi sözleşmesine, ‘rüşvet’ anlamına gelen bir madde eklettirilmiş. Yani bakan suçunu itiraf etti. Daha kötüsü bunun normal olduğunu düşünüyor. Eski sisteme göre tam gensoru verilecek bir bakan ama Cumhurbaşkanlığı sisteminde bakanı düşürme hakkımız elimizden alındı. Eğer CHP’nin odağı mı değişti diyorsanız, bizim odağımız bellidir. Halkın yanında, halk için varız. Dolayısıyla şu anda ekonomik ve sosyal adaletin, enflasyon karşısında yaşanan mağduriyetlerin, demokrasi önündeki bariyerlerin mücadelesindeyiz. Mücadele gereken yerde mücadele, müzakere gereken yerde müzakeredeyiz. Bizim en mühim meselemiz Türkiye. 3. “Beşli Çete”nin kitabını yazdınız. Bu yapının CHP içinde mevzi kazanması, birilerini desteklemesi ya da devirmesi ihtimalini görüyor musunuz? Cumhuriyet Halk Partisi 100 yıllık bir parti. Genel başkan koltuğunda bu ülkenin kurucusu ve kurtarıcısı Atatürk’ün oturduğu bir parti. Halkçı bir parti. Sosyal demokrasinin öncüsü. Cumhuriyet Halk Partisi’nin ilkeleri 100 yıldır bu ülkeyi ayakta tutan ilkeler. Büyük sermaye grupları ekonomik güçlerini ve bağlantılarını kullanarak partimiz içinde bugüne kadar mevki kazanamadıysa bu ilkeler sayesindedir. Cumhuriyet Halk Partisi halkçı bir parti. Önceliğimiz halktır, halkın ihtiyaçlarıdır. Emeklimiz, çiftçimiz, öğretmenimiz, işçimiz hepsinin derdi derdimizdir. 31 Mart’tan bu yana ne diyoruz; müzakere ise müzakere, mücadeleyse mücadele. Tematik mitinglerimizin sebebi de budur. Emeklilerimizle miting yaptık, sözleşmeli öğretmenlerimizle miting yaptık, çay üreticimizle miting yaptık. Bu hafta sonu buğday üreticimizle miting yapacağız. Çünkü bizim temel ilkemiz halkçılık ve her zaman ortak paydamız halk olacak. Başta halkçılık olmak üzere hiçbir ilkemiz değişmeyecek. Bu nedenle de ne ekonomik gücü olanlar, ne lobi faaliyetleri, ne siyasi stratejiler Cumhuriyet Halk Partisi üzerinde etkili olamaz.",https://www.cumhuriyet.com.tr/yazarlar/baris-terkoglu/yoksa-besli-ceteyi-unuttuk-mu-2216799
Barış Terkoğlu,Her gördüğün kamuflajlıyı asker sanma,30 Mayıs 2024 Perşembe,"Asker yığıyorsun, dikenli teller çekiyorsun. Oysa paranın geçemeyeceği sınır yok. Geçen hafta Suriye sınırında, bir tuğgeneralin makam aracıyla yapılan insan kaçakçılığını yazmıştım. Türkiye’nin konuştuğu olayda, generalin emir subayı ve koruma uzman çavuşu tutuklanmış, generalin ise açığa alınarak emekliliğe sevki başlatılmıştı. Kuşkusuz açığa çıkmasında, kaçakları soruşturarak askerlere ulaşan TSK personelinin payı vardı. Kendi silah arkadaşlarına operasyon yapmışlar, savcıya teslim etmişlerdi. Haberin ardından o kadar çok geri dönüş aldım ki... Biri yine “Yok artık” dedirtti. Tanıkların anlattığına göre olay, 2023 yılının aralık ayının ortasında olmuştu. Suriye sınırındaki Kilis’te özel harekât polisleri, yolda park halinde duran bir askeri kamyonetten şüphelenmişti. Araca yaklaştılar. Araçtaki iki kişi, asker olduklarını, askeri konvoyu beklediklerini söyledi. Anlattıklarına göre araçta mühürlü silah sandıkları vardı. Polisler tam uzaklaşıyordu ki... Araçtan bir bebek ağlaması sesi duyuldu. Geri dönerek silahlarını doğrulttular. Sandıkları açınca şoke eden görüntüyle karşılaştılar. Araçtaki sandıklardan onlarca kaçak göçmen çıktı. Soruşturma derinleşince ortaya öyle bilgiler saçıldı ki... Aslında yakalanan kamyonet askeri görünümlüydü ama askeri değildi. Kafanız karışmasın. TSK, görev ömrünü tamamlayan askeri kamyonetleri ihaleyle satıyor. Bugün araç ilanlarının olduğu ikinci el sitelerinde, bu nedenle tuhaf şekilde eski askeri araçlar bulunabiliyor. İçlerinde emekli askerlerin de olduğu kaçakçılık çetesi böyle bir aracı Isparta’dan satın almış, yeniden kamuflaj renklerine boyamış, sahte askeri plaka takmıştı. Dahası, Suriye’den bu araca kaçakları dolduran çete, Suriye’den Türkiye’ye gelen askeri konvoyun peşine sanki konvoyun parçasıymış gibi takılmıştı. Burada iddiaya göre içerideki işbirlikçiler de kendilerine yardım ediyordu. Bu yolla, Çobanbey Sınır Kapısı’nın 2 kilometre batısındaki askeri sınır kapısından geçiyordu. Bu işi, 2023 yılında mayıs ayından, yakalandıkları aralık ayına kadar tam yedi ay yapmışlardı. Kaçak göçmen başına 2-3 bin dolar alıyorlardı. Söz konusu bölge, 5. Zırhlı Tugay Komutanlığı 1. Hudut Alayı’nın sorumluluğundaydı. Olaydan kısa süre sonra, 5. Zırhlı Tugay Komutanı Tuğgeneral H.H.O’nun görevden alınıp merkeze çekilmesi dedikoduları artırdı. Zira general olağandan fazla, tam beş senedir, burada görev yapıyordu. En son 2023 şûrasında görev süresi uzatılmıştı. Yaşananları duyunca resmi makamları aradım. Milli Savunma Bakanlığı, kaçakçılık hadisesini ve yöntemi doğruladı. Ancak kaçakçılıktan yakalananların muvazzaf asker olmadığını haliyle konunun kendileriyle ilgili olmadığını söyledi. Önemli bir detay ise şu: MSB kaynakları, Tuğgeneral H.H.O’nun görevinden alınmasının kaçakçılık operasyonuyla hiçbir ilgisi olmadığını, H.H.O. hakkında hukuki ya da askeri bir soruşturma yapılmadığını net bir şekilde söyledi. Ardından aradığım İçişleri Bakanlığı kaynakları da kaçakçılık hadisesini ve anlattığım yöntemi doğruladı. Konuyu, CHP’nin Milli Savunma Politikalarından Sorumlu Genel Başkan Yardımcısı emekli Amiral Yankı Bağcıoğlu ile de konuştum. O da akıllara durgunluk veren kaçakçılık yöntemini teyit etti ve şunları söyledi: “Hudutlarımızda görev yapan kahraman askerlerimizin kendilerine tevdi edilen görevleri 24 saat esasına göre büyük bir özveriyle sürdürdüğü yadsınamaz gerçek. Ancak olayın yasadışı maddi kazanç boyutu gün geçtikçe inanılmaz şekilde artmakta, suç örgütleri bu ranttan pay almak için her türlü şeytani yönteme başvurmaktadır. Şanlıurfa’da meydana gelen ve basına yansıyan olaya benzer şekilde Aralık 2023 tarihinde Gaziantep’te de bir yasadışı göçmen kaçakçılığı yaşanmıştır. Kaçakçılar tarafından artık kullanım ömrünü tamamladığı için ihale ile satışı yapılan araç -Jandarma Genel Komutanlığı tarafından satıldığı iddia edilmektedir- satın alınmış, tekrar askeri araç görüntüsü verilerek boyanmış ve hudut geçişinde insan kaçakçılığında kullanılmıştır. İnsan kaçakçıları yakalanmış ve adli işlem başlatılmış ayrıca kendilerine yardım eden/göz yuman düşük rütbedeki birkaç askeri personel hakkında yüksek disiplin kurulu kararıyla meslekten ihraç sürecinin de başlatıldığı bilgileri mevcuttur. Bu olay bölgede suç örgütlerinin yasadışı eylemlerini fütursuzca ve cüretkâr bir şekilde devam ettirdiklerini, bu çerçevede her türlü araç ve yöntemi kullanacaklarını bir kez daha göstermiştir. Bu olayın gösterdiği bir diğer husus da bölgedeki kontrol ve takip mekanizmalarının hiçbir gevşemeye mahal bırakmadan en üst seviyede idame edilmesi zorunluluğudur.” Mesele sadece askerle çözülebilecek bir sorun değil. Türkiye, sınırın öte tarafı için istikrarı aramadıkça kaçakçılar yol bulmaya devam edecek. Üstelik, para ile bulunan yollara ortak edilenler sayesinde, kurumlarımız da çürüyecek. Şurası kesin ki sınırların önemsizleştiği bir dünyaya, sınırları çıkara dönüştürenlerden kurtararak varacağız.",https://www.cumhuriyet.com.tr/yazarlar/baris-terkoglu/her-gordugun-kamuflajliyi-asker-sanma-2212004
Barış Terkoğlu,Bayrama kalmış seyran notları,17 Haziran 2024 Pazartesi,"Bayram hayatın akışına verilmiş bir ara gibi. Kimi tatili fırsat biliyor kimi de ailesine, iç dünyasına dönüyor. Ben de fırsat bu fırsat deyip not defterimi açtım. Yazılmadık, konuşulmadık neler kalmış diye gezintiye çıktım. Karaparadan yargılanan Sezgin Baran Korkmaz (SBK), eski İçişleri Bakanı Süleyman Soylu ile bakanlıkta görüşmesinin hemen ardından yurtdışına çıktı. ABD, çekişmenin ardından Korkmaz’ı Avusturya’dan aldı. Geçenlerde de CNN Türk ekranlarından “iyiyim” mesajı verdi, kendini hatırlattı. Gelelim notuma... Bundan 5-6 ay önce, İstanbul Emniyeti Mali Şube Müdürlüğü’nün telefonu çaldı. Açan polis küçük dilini yutacaktı. Zira telefonun ucundaki isim, “Merhaba ben Sezgin Baran Korkmaz” diye söze başladı. Telefondaki Korkmaz, hararetli bir şekilde konuşmaya devam etti. Sebebi ise halen Türkiye’de faaliyette olan ama kendisinin başında olamadığı şirketleriydi. “Şirketlerimi yönetenler mallarımı yağmalıyorlar, çalıyorlar” diye polise telefonla ihbarda bulundu. Suçladığı isim ise para ilişkisi olduğu iddia edilen ve daha önce suç örgütü kurduğu iddiasıyla tutuklanan Yakup Süt ve ona yakın isimlerdi. SBK polisten yardım istiyordu. Polis, telefonu tutanağa dönüştürdü ama kafalar karışıktı. SBK gerçekten zor durumda mıydı? Mallarına gerçekten çökülüyor muydu? Yoksa ABD’li savcılarla anlaşan ve para bulmaya çalışan SBK yeni bir oyun mu kuruyordu? Dosyalar açılınca yanıtı bulabileceğiz. Kemal Kılıçdaroğlu genel başkanlığı bıraktı ama siyasetten kopmadı. Kamuoyuna kritik mesajlar vermeye devam ediyor. Zaman zaman da CHP’liler başta olmak üzere siyasetin önemli isimleriyle görüşüyor. Geçenlerde CHP’de halen önemli bir görevde olan bir isimle fotoğrafını gördüm. Görüşmede neler konuşulduğunu duyunca çok şaşırdım. Sosyal medyadan zaman zaman normalleşme-yumuşama sürecine karşı olduğunu gösteren mesajlar paylaşan sözünü ettiğim CHP’li yönetici, Kılıçdaroğlu’na ilginç bir öneride bulunmuştu. CHP’nin muhalefet olmaktan çıkacağını, Erdoğan’ın rotasına gireceğini savunan CHP yöneticisi, tüzük kurultayının seçimli hale gelmesini, Ekrem İmamoğlu’nun CHP genel başkan adayı olarak Özgür Özel’in karşısına çıkmasını, Kılıçdaroğlu’nun da anlaşarak İmamoğlu’na destek vermesini istemişti. Teyit etmek için Kılıçdaroğlu’nu ziyaret eden o ismi aradım. Bahsettiğim sözleri doğruladı. “Peki Kılıçdaroğlu önerinize ne dedi” soruma “Sadece dinledi” yanıtını verdi. Kılıçdaroğlu’nun İmamoğlu’na, Özgür Özel’den daha mesafeli olduğunu bildiğim için “Bu önerinizi mümkün görüyor musunuz” diye sordum. CHP yöneticisi, Erdoğan’ın arife günü yaptığı “Kibarlıktan anlamayanlar İstanbul’da basın toplantısı yaptılar ve orada belli ki birilerinin etkisi altında kaldılar” açıklamasıyla İmamoğlu’nu hedef almasını hatırlattı. Kemal Kılıçdaroğlu’nun olası adaylığının tepki çekeceğini ama CHP’yi yeniden Erdoğan karşıtı rotaya sokmak için İmamoğlu ile anlaşması gerektiğini söyledi. Bunun için önümüzdeki günlerde İmamoğlu ile de görüşeceğini, önerisini ona da anlatacağını aktardı. “Ekrem Bey, bu kez cumhurbaşkanının parti üyeleri tarafından belirlenmesi ihtimaline güveniyor ama Erdoğan ona siyasi yasak getirirse üç gün konuşulur, CHP’nin başına geçerse bu tehlike ortadan kalkar” diyerek devam etti. Batı başkentlerinde Özel’in değil İmamoğlu’nun karşılığı olduğunu, dikkate alındığını da ekledi. CHP’li yöneticinin, önümüzdeki günlerde İmamoğlu ile fotoğrafını görürsem ne konuştuğunu anlamış olacağım. İmamoğlu bunu kabul eder mi? Kılıçdaroğlu bu projeye onay verir mi? Bilmiyorum. Tek bildiğim CHP’de her şey biter, kurultay tartışması bitmez. Cumhurbaşkanı Erdoğan, geçen hafta Madrid’de kendisine Demirtaş’ı soran gazeteciye, “Bir basın mensubunun kalkıp da bu teröristleri böyle savunmuş olması bizi ciddi manada üzmektedir” dedi. Aynı günlerde Sincan 2 Nolu F Tipi Cezaevi’nden “görüldü” damgalı bir kart aldım. Altında HDP eski MYK üyesi Alp Altınörs’ün imzası vardı. HDP’nin sosyalist kökenli politikacılarından olan Altınörs, Kobani davasında 22.5 yıl hapis cezası almıştı. Altınörs’ün bayram arifesinde elime ulaşan notu Erdoğan’ın “terörist” sözlerine yanıt gibiydi: “Kobani kumpas davasında sosyalist ve Kürt siyasetçilere, dönemin HDP MYK üyeleri olarak IŞİD’e karşı çağrı yapmaktan verildi bu cezalar. Şengal’de Ezidilere, Telafer’de Türkmenlere soykırım yapan IŞİD’in aynı soykırımı Kobani’de de yapmasını engellemeye çalışmaktan verildi. Bir çağrı tivitine verildi bu cezalar. Üstelik AİHM’nin inceleyip, hiçbir suç unsuru bulmadığı bir tivite. ‘Kobani Tivit Davası’ da diyebiliriz adına! Bir tivite 22.5 yıl hapis cezası verildi. İfade özgürlüğü çiğnendi. Siyaset yapma hakkı çiğnendi. Demokratik protesto hakkı çiğnendi. AİHM kararları çiğnendi. Kısacası mevcut anayasanın en az dört maddesi bu siyasi kararla çiğnendi.” Altınörs’ün dediği gibi yargılayan mahkeme de sanıklara Kobani olaylarındaki ölümlerden değil; tivitten, konuşmadan, açıklamadan ceza vermişti. Belli ki ya Cumhurbaşkanı davayı bilmiyordu ya da dünyaya böyle anlatmak istiyordu. Defterimde daha çok not var. Ama yerimiz kalmadı. Mutlu olmak için bayramı beklemediğimiz, birimizin sevincinin ötekinin çilesiyle sınanmadığı bayram gibi günlere...",https://www.cumhuriyet.com.tr/yazarlar/baris-terkoglu/bayrama-kalmis-seyran-notlari-2218084
Barış Terkoğlu,Üç hilalin gölgesindeki suç örgütü,24 Haziran 2024 Pazartesi,"Hayatta korkulacak tek bir şey var, o da korkuya teslim olmanın ta kendisi. Cuma akşamı televizyon ekranında tehdit edenlere karşı “Korkmuyoruz” diye bağırıyordum. O sırada haberlerde “son dakika” geçiyordu. Kayseri’nin Pınarbaşı ilçesinde CHP’li Şerafettin Bahadır vurulmuştu. İçimden geçirdim: Mesele Sinan Ateş mi, MHP mi, yoksa memleket mi? Her şey aslında gözümüzün önünde yaşandı. Şöyle anlatayım... 31 Mart gecesi Türkiye, İstanbul ve Ankara’yı konuşurken büyük olaylar Kayseri’nin Pınarbaşı ilçesinde yaşandı. Alparslan Türkeş’in memleketi olduğu söylenen ilçeyi MHP kaybetmiş, CHP kazanmıştı. MHP milletvekili Baki Ersoy, yanındaki grupla ilçe seçim kurulunu bastı. Kurul başkanı hâkime parmak salladığı, “S.kerim belanı” diye bağırıp tehdit ettiği görüntüleri izledik. CHP İlçe binası önünde ise kutlamalar vardı. Şarkı çalıp, dans ediyorlardı. Bir oyun havası ve dans haklı bir rahatsızlık yarattı. Çalan şarkı “Topal”dı, seçimi kaybeden belediye başkanı MHP’li Menduh Uzunluoğlu’nun halk arasındaki lakabı “Topal Menduh”tu. Daha önce “suç örgütü” suçlamasıyla içeri girip çıkan Uzunluoğlu, bir hesaplaşma sırasında ayağından vurulmuş, bacağı engelli kalmıştı. MHP, seçimi tekrar ettirdi. 2 Haziran’da CHP daha büyük farkla tekrar kazandı. Dün konuştuğum oğlunun anlattığına göre Şerafettin Bahadır, eski Başkan Uzunluoğlu’ndan, şarkı ve dans için defalarca özür de diledi. Gelgelelim intikam hırsı bitmemişti. Cuma günü CHP’li Bahadır, küçük kızını staj yaptığı işyerinden alıp eve giderken bir araba önünü kesti. Kurtulup 112’yi aradı, yardım istedi. Ancak ikinci kez yolu kesildi. Kızına “Sakın dışarı çıkma” deyip arabadan indi. Önünü kesenler MHP’li eski başkan Uzunluoğlu’nun kardeşi Ejder ve yeğeni Mehmet’ti. Bahadır, kızını eve bırakmayı, onun gözü önünde tatsızlık yaşanmamasını istedi. Ama dinlemediler. Önce sopalarla öldüresiye dövdüler. Sonra da bacağına üç kurşun sıktılar. Ardından herkese gözdağı vermek için havaya ateş ettiler. Bahadır, dün halen yoğun bakımdaydı. Bakıyorum, resmi açıklamalarda “münferit”, “MHP ile ilişkilendirmek doğru değil”, “mesele siyasi değil” lafları birbirini kovalıyor. Oysa tam tersi! Geçen sene bu zamanlar... Kayseri’de Pınarbaşı’na komşu ilçe Sarız’da MHP’li belediye başkanı Baki Bayrak, belediyede kadrolu olduğu halde işe gelmeyen Sarız Ülkü Ocakları Başkanı Mustafa İnce’yi işten çıkardı. Sen misin bunu yapan! Kayseri Ülkü Ocakları Başkanı Ali Çelik, iki araba insanla başkanın makamını bastı. Belediye personelinin de karışmasıyla ortalık savaş alanına döndü. Makam kana bulandı. Olay karakola yansıdı. Ama yukarıdan bir el devreye girip şikâyetleri geri çektirdi. Bu kadar değil... Ondan da bir yıl önce... MHP milletvekili Baki Ersoy bu kez ters taraftaydı. Ersoy, bir TV kanalında enflasyondan şikâyet edince MHP’de disipline sevk edildi. MHP’li Meclis üyesi Sedat Kılınç da tepki olarak istifa etti. Ardından Kayseri’deki Deniz Postası TV’ye konuk oldu. Önce kanal aranarak Kılınç’ı televizyona çıkarmamaları istendi. Vazgeçmeyince, 50 kişilik ülkücü grup stüdyoyu bastı. Yayını yapan gazeteci Azim Deniz’i dövdü. Ortalığı dağıttı. Sedat Kılınç’ı da dövmekle kalmadı. Koluna girip stüdyodan kaçırıp götürdü. Geçenlerde olayın mahkemesi sonuçlandı. Ama sadece yedi sanığa dava açılmıştı, ceza verildi. Ülkü Ocakları’ndan gelen diğer 43 kişi ise teşhis edilemediği gerekçesiyle görmezden gelindi. En önemlisi olay yerinde arabasıyla bulunan Kayseri Ülkü Ocakları Başkanı Ali Çelik, “tesadüf” denilerek sanık yapılmadı. Üstelik mahkeme olayda yine “örgüt” bulamamıştı. 50 kişi organize olmadan olay yerine gelmişti! Yetmedi, saldırının peşini bırakmayan, şikâyetini geri çekmeyen gazeteci Azim Deniz, geçen 5 Şubat’ta evinin yakınında silahlı saldırıya uğradı. Yapılan açıklamalara göre olayın yine siyasi tarafı yoktu! Saldırgan da zaten üç ay önce serbest bırakıldı. Derken, Deniz, yaptığı bir başka haber nedeniyle “özel hayatın gizliliğini ihlal”den hapis cezası aldı. Şu an hapiste. Öte yandan olayların aktörlerinden Kayseri Ülkü Ocakları Başkanı Ali Çelik, Sinan Ateş cinayeti şüphelisi Ülkü Ocakları Genel Başkanı Ahmet Yiğit Yıldırım’ın yardımcısı yapıldı. Bu süreçte Çelik, Emniyet müdürlerinden kaymakamlara pek çok ziyaret gerçekleştirdi. Seçim gecesi devletin hâkimine yapılanların hesabının sorulması bir yana, hakim Ramazan Kaya son HSK kararnamesiyle Pınarbaşı’ndan gönderildi! Uzatmayayım... Burası sadece Kayseri. Listeyi büyütüp, Grup Yorum üyesinin cesedini Kayseri-Talas’taki mezardan çıkarma eylemiyle, sayısız darpın olduğu şiddet eylemleriyle aklınızı doldurmayayım. Kayseri’den çıkıp, bütün ülkede yaşanan başta Sinan Ateş cinayeti olmak üzere çeşitli suçları listelemeyeyim. Ortadaki tablo bize iki ihtimalden birini gösteriyor. Ya elleriyle kurt işareti yapan, sarkık bıyıklı, üç hilalli cinler ve periler sürekli mekân basıyor, insan dövüyor, adam kurşunluyor ve nihayetinde öldürüyor. Ya da Cumhur İttifakı’yla iktidara ortak olan, bu sayede yargıda, poliste, bürokraside serpilen MHP ve Ülkü Ocakları’nın içinde; büyüdükçe özgüvenle suç işleyen bir organizasyon oturuyor. Korkanlar birinci ihtimali aklına yatkın bulsa da ben ikinci ihtimale inanıyorum! Haliyle mesele Sinan Ateş ya da Şerafettin Bahadır değil. Devletin üç hilalin gölgesindeki mafyaya teslim edilip edilmeyeceği! Montaigne’in dediği gibi, acı çekmekten korkan korkunun acısını çeker. Hem acılardan hem korkulardan inancımızla ve cesaretimizle kurtulacağız!",https://www.cumhuriyet.com.tr/yazarlar/baris-terkoglu/uc-hilalin-golgesindeki-suc-orgutu-2219916
Barış Terkoğlu,Gümrükten valiz kaçıran komutan,10 Haziran 2024 Pazartesi,"Kapıları, pencereleri kapatıyorsun. Anahtarı sonuna kadar çeviriyorsun. Ama arkanı dönüp baktığında görüyorsun ki korktuğun yine evin içine girmiş. Bir süredir bu köşede okuyorsunuz. Suriye sınırındaki insan kaçakçılığı öykülerini yazıyorum. Bir generalin makam aracının bu iş için nasıl kullanıldığını anlatıyorum. Kamuflaja boyanarak konvoya karıştırılan eski askeri araçlardan bahsediyorum. İşte bu hikâyeleri anlatırken önüme yine sınırda, yine askeri başka bir hikâye düştü. Bu sefer konu insan kaçakçılığı değildi. Birileri askeri üniformasını kullanarak gümrükleri aşıyordu. Şöyle anlatayım... Sedat Peker’in videolarını, günlerce konuştuğumuz Mersin Gümrüğü’nü, nasıl deliniyor diye sorguladığımızı hatırlıyor musunuz? Peker’in ifşalarından, eski içişleri bakanının gidişinden, sınır gündeminin artmasından sonra sınır koruma işleri de eskisinden daha sıkılaştı. Haliyle anlatacağım hikâye kaçakların peşinden koşan kamu görevlileri olmasaydı ortaya çıkarılamazdı. 10 Temmuz 2023 günü saat 10.40’da Mersin Liman Başkanlığı’na bir ihbar gitti. Sabah saatlerinde limana gelen bazı valizler, sıra dışı bir yolla gümrük kontrolünden kaçırılmış, bir araca yüklenmişti. Liman personeli, ihbarın peşine düştü. Kamera kayıtlarını incelemeye aldı. Sistemin işleyişine onlar da şaşırdı. Limanda sivil girişlerin dışında askeri bir kapı daha var. Bu kapıdan giriş çıkış yapan askerler, sınırdaki gibi arama yapılmadan geçiyor. Kamera kayıtlarına göre o gün askeri kapıdan BMW marka bir araba giriş yaptı. Sonrasında limana yanaşan ADA74 isimli RO-RO gemisine yaklaştı. Gemiden inen yolcular, pasaport ve valiz kontrolü için liman gümrüğüne yöneliyordu. Biri hariç... O kişi yolculardan ayrılıp kendisini bekleyen BMW marka araca yöneldi. Elinde iki tane valiz vardı. Valizleri BMW’nin bagajına koydu. Geri dönüp yolcuların arasına karıştı. Elinde valizle gelmemiş gibi kontrollerden geçti. Yaya olarak Mersin Limanı’ndan çıkıp gitti. Kayıtlara göre valizleri alan BMW marka araç ise askeri kapıdan valizleri aranmadan çıkarmış. Gümrük memurları olayın kayıtlarına ulaştıktan sonra soruşturmalarını derinleştirdi. Bu kez giriş-çıkış kayıtlarına baktılar. Önce aracın nasıl askeri kapıdan rahatça girip çıktığına odaklandılar. Çıkan sonuca onlar da şaşırdılar. Aracı kullanan kişi Deniz Kuvvetleri’nde tim komutanı olarak görev yapan M.C. idi. Ardından gemiden inen yolcuların listesini çıkardılar. Valizleri arabaya bırakıp salona giren kişinin M.D. isimli Türk vatandaşı olduğunu gördüler. Bütün delilleri kayıt altına aldılar. Devamında neler olduğunu Ticaret Bakanlığı kaynaklarından öğrendim. O gün gelen ihbarı değerlendiren memurlar, kontrol edilmeden sınırı geçen iki valizi getirenin de geçirenin de kimliğini bulmuştu. Gümrük memurları, kamera kayıtlarını geriye doğru incelediklerinde olayın daha önce de yaşandığını tespit ettiler. Örnek olsun, komutan M.C. ve vatandaş M.D., olaydan sadece bir ay önce, 5 Haziran 2023’te aynı yöntemle yine valizleri ülkeye sokmuşlardı. Ticaret Bakanlığı’nın ardından TSK kaynaklarını aradım. Onlar da yaşananları teyit etti. Savcılık, Mersin’den sınırı sıra dışı yolla geçen valizlerde; varsa da bir suça ulaşamamıştı. Dosyayı kapatmak durumunda kalmıştı. Ancak personelinin karıştığı bu olayı TSK’ye bildirmiş, meselenin aynı zamanda bir disiplin sorunu olduğunu ifade etmişti. TSK de idari soruşturma başlatarak tim komutanı M.C’ye tespit edilen iki olay için iki ayrı idari ceza vermişti. M.C., soru işareti yaratan bu olaydan sonra görevine devam etmişti. Konuştuğum TSK kaynakları, sınırlardaki sıra dışı geçişlerle mücadelede işi sıkı tutmaya çalıştıklarını, hatta zaman zaman kendi personellerini rastgele aradıklarını, üniformasını kötüye kullananları cezalandırdıklarını anlattı. Komutan M.C’nin Mersin’den gümrüğü atlatarak taşıdığı valizlerde ne olduğunu hiçbir zaman bilemeyeceğiz. Ama her vakadan sonra ülkenin kara ya da deniz sınırları konusunda “acaba”larımız artacak. Kesin olan bir şey var ki insan, mal ya da uyuşturucu, Türkiye’ye girmek için kendisine kamuda işbirlikçi arıyor. Devlet bu işlere bulaşanlardan tam anlamıyla arınmadıkça, nasıl korunursa korunsun aslında Türkiye’nin gerçek bir sınırı olmayacak. Zira sınırı koruması gereken işbirlikçiler kapıyı içeriden açmaya devam edecek. Günah ne kapı ne pencerede... Sınıra sınır koyamayan düzende.",https://www.cumhuriyet.com.tr/yazarlar/baris-terkoglu/gumrukten-valiz-kaciran-komutan-2215663
Barış Terkoğlu,Umut astsubayın haber olmayan ölümü,03 Haziran 2024 Pazartesi,"Doğmadığın toprak, altında büyümediğin gök. Genç yaşında sınırda bekliyorsun. Ölümün, tıpkı yaşamın gibi, hiç konuşulmuyor. Hep yanlış yapanları mı anlatacağız? Hep üniformanın hakkını vermeyenlerden mi bahsedeceğiz? Hayır elbette... Aksi de var. Biliyorsunuz, iki haftadır bu köşede Suriye sınırında insan kaçakçılığı yapan çeteleri anlatıyorum. O çetelerin bir generalin makam aracını nasıl kullandığından, askeri konvoya nasıl karıştığından bahsediyorum. İşte ben bunları yazarken, 20 Mayıs’ta ölen bir asker, medyada haber bile olmadı. Açık söyleyeyim, uyarmasalardı ben de fark etmeyecektim. Türk bayrağına sarılı bir tabuttaydı. Askerler cenazesini taşıyor, komutanlar önde namazını kılıyordu. Ama duyurusundaki bir detay dikkatimi çekti: “Oğuzeli Ermiş Hudut Karakolu’nda görev yapan Piyade Astsubay Umut Ağırman trafik kazasında hayatını kaybetti.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Sanırım fark ettiniz, sınırda bir asker ölmüştü ancak “şehit” diye bahsedilmiyordu. Merak edip bölgedekilere sordum. Anlattıklarına göre sınırda görevli 25 yaşındaki Umut astsubay, iki noktadan kaçak mülteci girişiyle karşılaşmıştı. Gelgelelim parçası olduğu birlik bunu önlemede yetersizdi. Personeli az, araçları eskiydi. Umut astsubay, kişisel inisiyatif alarak kaçakların peşine düşmüştü. Şoför koltuğuna oturup, sınırı geçenleri yakalamaya çalışmıştı. Bunu yaparken hız sınırını da aşmıştı. Bu sırada kaza geçirerek hayatını kaybetmişti. Gelgelelim... Umut Astsubay görevini fazlasıyla yaparken yaşamını yitirse de şehit sayılmayabiliyordu. TSK’de şehit kabul edilme kriterleri vardı. Görev tanımına uymayan ölümler sorun yaratıyordu. Meseleyi Milli Savunma Bakanlığı kaynaklarına sordum. Umut astsubayın sınırda askeri araçla kaza yaparak öldüğünü doğruladılar. TSK’de şehitlik makamının koşullarını hatırlattılar. Her asker vefatından sonra bir soruşturma yürütüldüğünü, Umut astsubay için de bu soruşturmanın devam ettiğini, bitmeden konuşmanın doğru olmayacağını ifade ettiler. Ardından Umut astsubayın ailesini aradım. Baba Fahrettin Ağırman konuşacak durumda değildi. Dayısı Emin Yalçın ile konuştum. Yoldalardı. Anne, baba, amca, yenge ve dayı... Umut astsubayın aracının devrildiği, son kez dünyaya baktığı yere gidiyorlardı. Nerede nasıl kaza yaptığını görmek istiyorlardı. Umut astsubayın ailesi Çanakkale’de yaşıyordu. Ölüm, hem Gaziantep’ten telefonla hem de Gelibolu’daki askerler tarafından bizzat bildirilmişti. Aileye, “hududu geçenlere acil müdahalede bulunurken, kullandığı araç mucurlu yolda kaydı ve hendeğe yuvarlandı” denilmişti. Dayı, “olay yeri resmi tutanağında ‘kaçaklara müdahale ederken kaza geçirdiği’ yazıyor” dedi ve şöyle devam etti: “TSK mensubuydu, askeri aracı kullanırken görev başında öldü, hayrete düştüğümüz konu nasıl şehit sayılmaz?” Cenazeye askeri tören yapılmıştı ama Umut astsubay “şehit” diye anılmamıştı. Bu durum belli ki ailede kırgınlık yaratmıştı. Gaziantep’te savcılığa giderek resmi belgeleri de alıp inceleyeceklerdi. Meseleyi CHP’nin gölge savunma bakanı, genel başkan yardımcısı emekli Amiral Yankı Bağcıoğlu’na da sordum. Bağcıoğlu, aynı bölgede kaçakçılarla işbirliği yaptığı için yargılanan askerlerle Umut astsubayı karşılaştırdı. “Sürekli ve fedakarca reaksiyon gösterdi” dedi ve devam etti: “Kahraman askerimiz TSK’nin büyük çoğunluğunun taşıdığı asil ruh hali ve adanmışlığa bir örnek. Türk milleti için yaptığı nihai fedakârlık, maddi kazancı milli, mesleki ve manevi değerleri üzerinde tutan çok sınırlı sayıdaki silah arkadaşına da bir uyarı ve ders niteliğindedir.” Bağcıoğlu, “şehitlik” kriterlerinin Umut astsubaydan önce de bazı sorunlara neden olduğunu söyledi ve bu konuda bir çalışma yaptıklarını haber verdi. Türkiye, hatalı Suriye politikasının sonuçlarını yaşıyor. Şam’daki rejimi değiştirme hayalinin sonu geldiğinde, Avrupa’nın istemediği milyonlarca mülteci ülkenin parçası olmuştu bile. “Artık koruyoruz” dendiğinde ise sınırlar kaçakçı çetelerinin kazanç kapısına çoktan dönüşmüştü. Pilavdaki taş kadar olduğu anlatılsa da suç örgütleri devlet kurumlarında kendisine ortaklar buldu. İktidar; “şehitlik” makamını siyasallaştırıp dağıtırken, sınırda görev başında ölenlerin şehitliği tüzüklere takıldı. Çok acı ama “Biz nerede hata yaptık?” demek için belki de çok geç kaldık. Bacon, “kötülüklerin en az kötüsü” diyor ölüm için. Umut astsubay keşke yaşasaydı da anlatabilseydi. Kim bilir, belki “Asıl kötülük yaşayanlarda” derdi.",https://www.cumhuriyet.com.tr/yazarlar/baris-terkoglu/umut-astsubayin-haber-olmayan-olumu-2213296
Barış Terkoğlu,Hacda protokol bekleyen general,01 Temmuz 2024 Pazartesi,"Her şey rüzgâr gibi geçti. O kadar hızlıydı ki rüzgârı bile düşünmedik. Suriye’den Türkiye’ye bir generalin aracıyla yapılan insan kaçakçılığını ilk kez bu köşede okudunuz. Tuğgeneral B.Ç’nin emir subayı ve koruma çavuşu, generalin aracına bindirdikleri Suriyelileri, para karşılığı Türkiye’ye geçiriyordu. Sınırdaki askerler, yakaladıkları Suriyelileri sorguya almış, kendi silah arkadaşlarına ulaşmış ve savcılığa teslim etmişti. Üstelik terör bağlantılı isimlerin bu yolla sınırı geçtiği şüphesi vardı. Olay sonrasında emekliliğe sevk edilen generalin haberi var mıydı derken, geçen hafta generale de operasyon düzenlendi. Suçu kanıtlanana kadar herkes masumdur ilkesine sadığız. Ancak kabul etmek zorundayız ki bir generalin makam aracıyla bu işin yapılması generalin liyakatına dair bize bir şey söylüyor. Üstelik Tuğgeneral B.Ç’nin 2022 YAŞ’ında birinci sıradan tuğgeneralliğe terfi ettiği hatırlanırsa bu durum, TSK’de son yıllarda tartışılan terfi düzenini sorgulamamıza neden oluyor. İşte ben de bunu yaptım. Terfi sistemini yakından takip eden, bu sistemin mağduru da olmuş bir eski komutanla konuştum. Söze üç yıl önceden başladı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “2021 şûrasının özelliği siyasi veya tarikat referansı ile general yapılanların çoğunlukta olmasıydı. Bunlardan 20 gün, bir ay alay seviyesinde komutanlık yapanlar veya hiç yapmayanlar bile terfi ettirilmişti.” Komutan, terfi eden bir generalin görev yaptığı yerlerin listesini okudu. Ardından yorumunu yaptı: “Bu kişi uzun yıllar Ankara’nın doğusuna geçmeyen ‘Ankara paşaları’ndandır. Tabur ve alay komutanlığı bile yapmamıştır.” Ardından 2022’ye geçti: “2022 şûrasında da aynı. Komutanlık yapmayan çok sayıda kişi terfi ettirilmiştir. Mesela birinci sırada terfi ettirilen B.Ç’ye alay seviyesindeki komutanlık görevi nispeten kolay ve rahat bir yerde Katar’da yaptırılmıştır. 2, 3, 4, 6 ve 7 numarada terfi ettirilenlerin alay seviyesinde komutanlıkları yoktur. Gerisini siz düşünün...” Komutan, 2023 yılı için bir detaya daha dikkat çekiyor: “2023 şûrasının özelliği hem siyasi veya tarikat referansı ile terfi ettirilenlerin yanında kriptoların da terfi ettirilmiş olmasıdır. Soruşturma geçirdiği halde terfi ettirilenler var. Bunların terfi ettirilmesi, personel başkanlıklarında/genel müdürlüğünde yeni bir örgütlenme olasılığını düşündürüyor.” Komutan, tuğgenerallikten tümgeneralliğe, tümgenerallikten korgeneralliğe terfi ettirilen bildiği tarikatçı generallerden, halihazırda ordu komutanlığı yapanlardan bahsediyor. Peki emekli edilenler? Komutan, soruma yanıt verdi: “2020 yılında yaklaşık 700 civarında albay emekli edilmişti. Bu listede soruşturma geçirenlere ilave olarak çok sayıda vatansever Atatürkçü albay da listeye dahil edilerek emekli edilmişti. 2021 yılında emekli edilenlerin listesini aynı 2020 yılında olduğu gibi sızdırdılar ve WhatsApp devre gruplarında yayılmasını sağladılar. Aslında bu bir suç, sanki bu insanlarda bir şey varmış algısı yarattılar. 2021 kadrosuzluk listesinde de soruşturma geçirenlerle birlikte çok sayıda vatansever Atatürkçü albay emekli edildi. 2022 ve sonrasında emekli edilenlerin listesi yayımlanmadı ve sadece kendi kişisel sayfalarından personele emekli edildiği tebliğ edildi. TSK’nin getirildiği içler acısı durum; yıllarını bu mesleğe ve vatanına adamış şerefli subaylarını doğru düzgün bir şekilde emekli bile edemiyor...” Komutan, yaşadığı ilginç bir olayı da ilk kez paylaştı: “Bir gün Riyad askeri ataşemiz beni aradı: ‘Komutanım, burada hacda bir albayımız var, beni aradı ve kendisini Cidde’den uğurlamamı istedi ne emredersiniz?’ Yönerge gereği, sadece görev icabı yurtdışına giden general/Genelkurmay başkanı/MSB ve diğer devlet erkânı (bakan ve üstü) için askeri ataşeler karşılama ve uğurlama yapar. Bu karşılama ve uğurlama başka şehirde ise askeri ataşenin yol masrafı (uçak bileti vb.) ve günlük harcırahı ayrıca kendisine ödenir. Söz konusu albay, ağustos başındaki şûra kararlarına göre tuğgeneralliğe terfi etmişti. Ancak rütbesini 30 Ağustos’ta takacaktı. Tuğgeneral rütbesinde olsa bile kendi isteğiyle hacca gitmiş birisi olduğundan görevle yurtdışına giden bir personel değildi. Konu, sıralı amirlerimize iletilmiş ve ilgili albaya olumsuz yanıt verilmişti. Bu albay, halihazırda TSK’de tümgeneral olarak göreve devam ediyor. Bakalım korgeneral olacak mı? Kendisi sınıf subayı olduğundan korgeneral olabilmesi için kanun değişikliği gerekiyordu. Acaba yeni kanunda buna ilişkin bir madde var mı? Mevcut durumda TSK’de kendisine ‘hacı paşa’ diyenlerin sayısı artmış olabilir diye değerlendiriyorum.” Yakın döneme kadar TSK’de kritik görevlerde bulunmuş komutanın anlattıkları böyle. Haliyle, sınırı kim geçmiş nasıl geçmiş diye tartışırken asıl meseleyi gözden kaçırıyoruz. TSK’deki terfi sistemindeki bozulmayı konuşmamız gerektiğini unutuyoruz. Sadece TSK değil, tüm kurumların geleneklerinden kopuşunun, liyakattan uzaklaşmasının, kurumsallaşmayı kaybedişinin felaketimiz olduğunu görmüyoruz. Rüzgârın hızına kanmadığımızda, savrulan yaprakların ağaçtan nasıl ayrıldığını da göreceğiz.",https://www.cumhuriyet.com.tr/yazarlar/baris-terkoglu/hacda-protokol-bekleyen-general-2222378
Barış Terkoğlu,Güle güle terörist!,23 Mayıs 2024 Perşembe,"Doğru soramazsan cevabı da doğru veremezsin. Yanıtın çiçekleri, sorudaki tohumda saklıdır. Pazartesi günü “Yok artık daha neler göreceğiz?” dediğim bir olayı anlatmıştım. Hatırlatayım. Suriye’deki harekât bölgesinde operasyonları yöneten Tuğgeneral B.Ç’nin makam aracıyla Türkiye’ye insan kaçakçılığı yapılmıştı. Tuğgeneralin emir subayı ve korumalığını yapan uzman çavuş, generalin aracıyla Suriyeli sığınmacıları para karşılığı sınırdan geçiriyordu. Bunu yaparken de generalin aracının aranmamasından faydalanıyordu. Savcılık operasyonuyla söz konusu isimler yakalanmış, Suriye’deki general emekliliğe sevk edilmişti. Urfa’daki 20. Zırhlı Tugay’ın Komutanı Tuğgeneral M.B. ise soruşturmanın selameti için Hakkâri Yüksekova’da 3. Piyade Tümeni’ne komutan yardımcısı olarak atanmıştı. Yazımın ardından Milli Savunma Bakanlığı kaynaklarıyla görüştüm. Yaşananları teyit etmekle birlikte soruşturmada başka detaylara da ulaştım. Aslında kaçakçılık yapan askerleri yakalayan da askerlerdi. Süreç şöyle gelişmişti: Askerler, sınırın Türkiye tarafındaki Suriyelileri yakalamışlar, onları sorguya almışlardı. Bu sorgu sırasında, Suriyeliler her şeyi itiraf etmişti. Askerler, bunun üzerine kendi silah arkadaşlarına operasyon yapıp savcıya teslim etmişti. İşte bu olayların ardından yine sınırda yaşananları anlatan, yine şaşırtıcı belge elime geçti. 12 Ağustos 2021 tarihli, Bursa İl Göç İdaresi’nin hazırladığı evrak, İçişleri Bakanlığı’na ve Hatay Valiliği’ne yollanmıştı. Ne yazdığını aynen aktarayım: “Suriye uyruklu YTS (Yabancı Terörist Savaşçısı) 13.01.1993 doğumlu Samer Elbo isimli yabancının Hatay Cilvegözü Kara Hudut Sınır Kapısı’ndan gönüllü geri dönüş işlemleri planlanmaktadır. Bahsi geçen yabancı ile yapılan görüşmelerde gönüllü olarak ülkesine dönmeyi beyan etmiş ve bu hususta müdürlüğümüze dilekçe ile müracaatta bulunmuşlardır.” Belge, “adı geçen yabancının teslim alınıp ülkemizden çıkışının yaptırılması” ifadeleriyle tamamlanıyor. Siz de “Nasıl yani?” dediniz. Resmi evrakta “Yabancı Terörist Savaşçı” olarak geçen biri, nasıl oluyor da devletin imkânlarıyla sınıra götürülüp kuş gibi bırakılıyor? Elbette ben de şaşırdım. İçişleri Bakanlığı kaynaklarını arayıp sordum. Bakanlık kaynakları söz konusu belgeyi teyit ederken tuhaflığın aslında yaşadığımız gerçeklikten kaynaklandığını anlattı. Şöyle ki... Türkiye’ye yasadışı şekilde girmiş bir yabancı yakalandığında önce Türkiye’de suç işleyip işlemediğine bakılıyor. Herhangi bir suça karışmışsa yargılanıyor. Ya karışmamışsa? Güvenlik bürokrasisinden istihbarat isteniyor. Yani söz konusu göçmen, Suriye’deki bir terör örgütünün mensubu mu sorusu soruluyor. Belgede geçen Samer Elbo için belli “evet” cevabı alınmış. İşte bu noktada tuhaflık başlıyor. Samer Elbo gibi “yabancı terörist savaşçı”lar Türkiye’de tespit edilmiş bir suç işlemedikleri için yargılanmıyor. Toplanma merkezlerine götürülerek burada bekletiliyor. Uluslararası hukukta Suriye savaş bölgesi sayıldığı, Türkiye ile Suriye arasında mevcut durumda suçluların iadesi prosedürü uygulanamadığı için Suriye devletine de teslim edilmiyor. Hiçbir üçüncü ülke de bir teröristi ülkesine kabul etmiyor. Haliyle “yabancı terörist savaşçı”nın kendi isteğiyle dilekçe vererek “Ülkeme döneyim bari” demesi bekleniyor. Belgeden anlaşılana göre Samer Elbo bu dilekçeyi vermiş. Bursa’dan alınıp Hatay’da Cilvegözü Kapısı’na bırakılmış. Yürüye yürüye sınırın karşı tarafına geçmiş. Muhtemel ki Suriye’deki terörist arkadaşlarına kavuşmuş, terör faaliyetlerine devam etmiş. Bilemiyoruz ama belki de becerebilirse Türkiye’ye yeniden geçmeye çalıştı. Sonuç olarak uluslararası hukuka göre terörist de olsa bir şahsın Suriye’ye isteği dışında gönderilememesi, iç siyasetteki “Suriye ile barışmam” inadı, Batı’nın Suriye krizinin yükünü Türkiye’ye taşıtması vs. vs. Suriye ile normalleşememenin sonucu, resmi belgelere “terörist” diye kaydettiğimiz bir cihatçıyı eğer kendisi isterse sınır kapısına götürüp “Güle güle” demek oluyor. İstemezse bekle ki istesin! İçişleri Bakanlığı kaynakları hem Suriye hem Yunanistan-Bulgaristan sınırında güvenlik önlemlerini artırdıklarını anlattı. Bu yolla Türkiye’nin bir yaşadışı göç merkezi olmasını da transit geçiş koridoru olmasını da engellemeye çalıştıklarını söyledi. Ancak görülüyor ki bu yetmiyor. Çözümü siyasette olan sorun İçişleri Bakanlığı’nın da boyunu aşıyor. Sınır tanımayan teröre çözüm mü? Elbette bir an önce Şam ile konuşmak, normalleşmek. Peki nereye gidiyoruz derseniz, ülkeye giren Suriyeli teröristin “Güle güle” diyerek sınırdan bırakıldığı ama “Suriye’yle barışın” diyen Türkün etki ajanlığı ile suçlanarak tutuklandığı günlere! Romancı Chesterton’un dediği gibi: Sorun çözümü görememelerinde değil, sorunu görememelerinde!",https://www.cumhuriyet.com.tr/yazarlar/baris-terkoglu/gule-gule-terorist-2209548
Barış Terkoğlu,Darbe mi yoksa darbe bahane mi?,16 Mayıs 2024 Perşembe,"Yalnız olaylar hatırlanır sanırsın. Oysa duyguların da bir hafızası var. Salı günü Bahçeli’nin bağrışı ile kafamı kaldırdım: ""17/25 emniyet ve yargı ortaklı darbe girişiminin tekrarını planlayanlara boyun eğersek boyumuz devrilsin, göz yumarsak gözümüz çıksın, eyvallah edersek de kanımız kurusun."" 11 yıl oldu. Yeni kuşaklar bilmiyor. 17-25 Aralık 2013’te FETÖ’nün yargı ve polis ayağı, AKP Hükümeti’ne yolsuzluk operasyonu başlattı. Bir grup muhalif FETÖ’yü görmeden sadece yolsuzluğu konuştu. Yandaşlar ise yolsuzluğa bakmadan sadece FETÖ tartışması yaptı. Benim gibi azınlıktaki bir kesim ise yolsuzluğun gerçek olduğunu ancak FETÖ’nün derdinin yolsuzluk değil iktidar savaşı olduğunu anlattı. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Peki MHP o gün neredeydi? MHP’nin resmi sitesini açtım. 17-25 Aralık’ı konu alan tam 656 sonuç beni karşıladı. Tamamında, MHP, 17-25 Aralık’a destek veriyordu. O kadar ki… MHP, ""17-25 Aralık Yolsuzluk Süreci ve Cumhurbaşkanlığı Seçimi"" isimli bir kitap bile çıkarmış. Önsözünü Devlet Bahçeli yazmış. Şöyle bitiyor: ""‘Fakir’ istismarlarına, ‘biçare derviş’ çağrışımlarına karşılık bilinmelidir ki bu millet; 17-25 Aralık’taki tarihin en büyük rüşvet ve yolsuzluk vakasını unutmayacaktır."" 21 Ekim 2014’te, Bahçeli, grup toplantısında şöyle konuşmuş: ""17 Aralık teorik planda kapatılsa da, maşerî vicdanda hâlâ açık, ahlak ve adalet nezdinde hâlâ kanayan yaradır. Bu yara kabuk bağlamadan, bu illet tedavi edilmeden, 17 ve 25 Aralık zanlıları mahkeme önüne çıkarılmadan adalet zehirli duman olacak AKP’yi boğup atacaktır."" Peki Bahçeli, o gün, 17-25 Aralık’a, darbe mi diyordu? Yanıtı kendi versin: ""17 Aralık soruşturmasının hükûmeti yıkmaya yönelik planlı bir eylemin parçası olduğunu iddia eden yanlı ve taraflı savcı; yazdığı gerekçeli kararın içeriğinde pes doğrusu diyebileceğimiz detaylara yer vermiştir. Camiyi çalan kılıfını çoktan dikmiştir. Hakikaten de mızrak çuvala sığmamaktadır."" Bahçeli, o gün, 17-25’in hedefini bakın nasıl açıklamış: ""17-25 Aralık Soruşturmasıyla rüşvet yuvasına, hırsızlık kovuğuna adaletin sopası değmiş, içerideki karanlık simalar korkuyla birer birer dışarı çıkmışlardır. İşin vahim ve aslında çok da şaşırtıcı olmayan yanı, bu yuvanın mimarının bu kovuğun imalatçısının Recep Tayyip Erdoğan olmasıdır."" Hani Soylu eleştirilince Bahçeli kızıyordu ya… Bakın o zamanki İçişleri Bakanı’nı nasıl anmış: ""Yatak odasında para madeni işlettiğinden Zarrap’ın önüne yatmaktan başka çaresi kalmayan zavallı Eski İçişleri Bakanı…"" Bahçeli, 17-25 Aralık operasyonlarının siyasi temsilcisi ve devamcısı olduğunu, Erdoğan’a ""17-25 rumuzlu kişi"" diye seslenerek şöyle anlatmış: ""17-25 rumuzlu kişiye sesleniyorum, değil Çankaya’ya değil sözde Ak Saray’a; uzaya da çıksan nefesimiz ensende, elimiz yakandadır."" Bahçeli, Erdoğan’ın yargılanmasını istiyordu. Başbakan Davutoğlu’na şöyle seslenmişti: ""Sayın Başbakan, hakikaten de bir yolsuzluk stratejisi oluşturmak istiyorsan, önce işe kaynaktan, yani 17-25 Erdoğan’dan başlamalısın ki attığın taş ürküttüğün kurbağaya değebilsin."" 17 Aralık günü Bahçeli’nin basın açıklaması halen MHP’nin sitesinde duruyor: ""Meseleyi ‘Hükümet-Cemaat’ çekişmesine hapsetmek, yolsuzluklarla ilgili soruşturmayı zamanlama itibariyle manidar bulup yakın geçmişteki iktidar tasarruflarına misilleme olarak yorumlamak son derece maksatlı, son derece kasti ve oldukça da akıl dışıdır. (…) Geldiğimiz bu aşamada, hükümetin tüm kirli çamaşırları, tüm hukuksuz, vicdansız ve kural tanımaz aşırmaları deşifre edilmelidir. AKP iktidarı millet önünde yargılanmalıdır."" Bahçeli’nin ""17-25 Aralık Yolsuzluk ve Rüşvetle Mücadele Haftası"" ilan etmesinden, MHP’nin özel bir logo hazırlamasından, Bahçeli’nin makamındaki saati 17:25’te durdurmasından bahsetmiyorum. Kısacası Bahçeli’nin 17-25 çıkışı açıkça görüldüğü gibi demogojiden ibaret. Peki bugün ne oluyor? Açıkça söyleyeyim: İktidar içinde bilek güreşi var. Devlet yine kritik bir kavşakta. Tuğrul Türkeş’in tanımıyla ""Azgın milliyetçilik"" ile ""muhafazakar milliyetçilik"" iktidarın yönü konusunda ayrışıyor. Bir tarafında MHP’nin öte yanında ""AKP içindeki MHP’sizlerin"" olduğu çatışmanın merkezinde Süleyman Soylu ve Ali Yerlikaya var. Yeni bakanın adımlarındaki görüntü şuydu: MHP ve Soylu’nun sokaktaki ve devletteki gücü sınırlanıyor. Mafya ve kara para operasyonları da, Sinan Ateş cinayeti sonrasında ortaya serilenler de, güvenlik bürokrasisindeki yer değiştirmeler de bu nedenle MHP ve Soylucular’ın tepkisiyle karşılaştı. Ayhan Bora Kaplan operasyonu, görüntüde sırtı sıvazlanarak büyüyen bir mafya grubunaydı. Ama herkes Kaplan’ın adını Soylu ile birlikte anıyordu. Sinan Ateş cinayeti soruşturması görüntüde katillereydi ama herkes cinayetin MHP içine uzandığını görüyordu. 31 Mart sonrası CHP’de hesaplaşma beklenirken, MHP ve Soylucular bir başka hesaplaşmaya hazırlanıyordu. Ergenekon kumpasını başlatan Tuncay Güney’in getirilip Polis Müdürü Adil Serdar Saçan’ın önüne konmasını, sonra da Saçan’ın Ergenekon’dan tutuklanmasını hatırlayın. Kumpas davalarında sürekli yer ve yön değiştiren gizli tanıkları hatırlayın. Bu kez de elde, önce Ayhan Bora Kaplan aleyhinde ifade veren ardından yurtdışına kaçıp saf değiştiren gizli tanık S.S. var. Operasyon yaparken, hukukun sınırlarını tanımayan üç polisi yemleyen S.S.’nin konuşma kayıtları iktidar içi hesaplaşmanın aracı oldu. 17-25 öncesinde, Fethullahçılar, kendilerine karşı her hamleyi ""hedef biz değiliz Hükümet"" diyerek yanıtlıyorlardı. Böylece cepheyi genişletiyor, odağı belirsizleştiriyor, saflarını kaynaştırıyorlardı. İktidarı ele geçirmeye hazırlanırken karşıtlarını darbecilikle suçluyorlardı. Aynı stratejiyi bugün MHP-Soylu kanadı uyguluyor. Gizli tanık S.S.’nin hesaplaşma için hazırlanmış kayıtlarıyla; Bekir Bozdağ, Abdülhamid Gül, Hasan Doğan gibi isimler haksız şekilde Kaplan dosyasıyla ilişkilendirildi. Böylece ""hedef biz değiliz hükümet"", ""mafya operasyonu değil darbe"" algısı önümüze kondu. Kim kazanır bilmiyorum. Açık olan bir şey var ki, Ankara’yı sallayan kavgada minimal hedef Ankara Emniyet Müdürü. İçişleri Bakanı Yerlikaya’nın da sonraki hedef olduğu anlaşılıyor. Maksimal hedef ise iktidarın bir süredir gevşeyen dizginlerinin yeniden ele geçirilmesi. Bizim gibi iktidar savaşlarının dışında kalanlar ise hukukun dışına çıkan herkesten hesap sorulmasını bekliyor: Sokaktaki mafya temizlensin, Sinan Ateş’in katilleri bulunsun, devlet içindeki çeteler ayıklansın, gizli tanıklarla devletin hiçbir kurumu iş tutmasın… 11 yıl önceden bugüne baktığımda duygularım konuşuyor: ""Darbedir darbe"" diyenlerin darbesiyle bir kez daha karşılaşmayalım!",https://www.cumhuriyet.com.tr/yazarlar/baris-terkoglu/darbe-mi-yoksa-darbe-bahane-mi-2207160
Barış Terkoğlu,Yok artık daha neler göreceğiz,20 Mayıs 2024 Pazartesi,"Şaşırmak zihnin ilacı. Ne kadar alışırsak aklımız o kadar körleşiyor. İnsan hayret ediyor denilen olaylar var. Onlardan biri geçenlerde Urfa’da yaşanmış. Kamuoyundan da sır gibi saklanmış. Açıkçası ben de duyduğumda kulaklarıma inanamadım. Tam beş ayrı askeri kaynakla konuşarak teyit edince “şimdi yazmanın zamanı” dedim. Hani madem bunca koruma var da bu sınır nasıl geçiliyor diyoruz ya... Suriye’den Türkiye’ye yönelik insan kaçakçılığındaki büyük şüphe yetkilileri bile şaşırtmış. Zira kaçakçılık, Suriye’deki operasyon bölgesinde görevli bir tuğgeneralin makam aracıyla yapılıyormuş. Güvenlik görevlileri normalde durdurulmayan, aranmayan araca savcılık izniyle operasyon yapmış. Para karşılığı Suriyelileri sınırdan geçiren askerleri kıskıvrak yakalamış. Konuştuğum kaynaklar, Suriye’deki birliklerde görevli Tuğgeneral B.Ç’nin emir astsubayının ve korumalığını yapan uzman çavuşun bu nedenle gözaltına alındığını söyledi. İki asker, operasyon için Suriye’de bulunan tuğgeneralin makam aracıyla Suriye’den Türkiye’ye vızır vızır insan taşıyormuş. Bu işten de her postada binlerce dolar kazanıyormuş. Elbette generalin aracından kimse de şüphelenmiyormuş. Milli Savunma bakan yardımcısını resmi bir açıklama için ısrarla aradım ancak geri dönüş olmadı. Konuştuğum diğer bakanlık kaynakları ise olaya hızla el koyduklarını, Tuğgeneral B.Ç’nin skandal olaydaki ihmalinden dolayı soruşturma geçirdiğini, emekliliğe sevk edildiğini söyledi. Öte yandan emir subayı ve koruma çavuşu hakkında ise savcılık soruşturmasının sürdüğünü, iki askerin TSK ile ilişiğinin de soruşturmanın sonucunda kesildiğini anlattılar. Kısacası, “Üzerimize düşeni yaptık” dediler. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Savcılık kaynakları da askerlerin evlerine baskın yapıldığını, haklarında mali inceleme raporu hazırlandığını ifade etti. Sadece Tuğgeneral B.Ç. değil. Urfa’da görev yapan 20. Zırhlı Tugayı’nın Komutanı Tuğgeneral M.B’nin de soruşturmanın selameti için Hakkâri Yüksekova’da 3. Piyade Tümeni’ne komutan yardımcısı olarak atandığını söylediler. Dahası... Bu olayı araştırırken vakanın ilk olmadığını öğrendim. Özellikle alt rütbelerde, benzer birçok işbirlikçi ortaya çıkarılmış. Peki neden? Neden TSK’de bu vakalar yaşanıyor. Bunu iki askere sordum. CHP’nin Milli Savunmadan Sorumlu Genel Başkan Yardımcısı Emekli Amiral Yankı Bağcıoğlu, kendisinin de duyduğu olayla ilgili, ""TSK personel kıymetlendirmesi açısından değerlendirirsek liyakatin ve personel seçiminin öneminin bir kez daha ortaya çıktığını görüyoruz” ifadelerini kullandı. “15 Temmuz hain FETÖ kalkışmasında general ve amirallerin özel karargâhı olan emir subayı ve emir astsubaylarının etkinliğini, FETÖ’nün onlara verdiği önemi ve görevleri hep beraber gördük” diyen Bağcıoğlu, “Emir subayı ve astsubaylarının seçimi, diğer önemli görev seçimleri gibi, kritik bir görevdir, sorumluluk gerektirir” ifadelerini kullandı. Bağcıoğlu, “Düzensiz göçmenleri yurda sokmaya çalışan suç örgütleri TSK’de görevli kritik bir birlik komutanlarının özel karargâhında yer alan emir astsubayları ile dahi suçta işbirliği yapabilecek durumda” dedi. Bağcıoğlu, “Bu olaydan alınması gereken ders, ‘TSK’de liyakata dayalı personel seçim ve görevlendirme sisteminden asla vazgeçilmeden devletin tüm unsurları ve imkânları ile düzensiz göç ile tavizsiz mücadele zorunluluğu’” tespitinde bulundu. Bölgede uzun yıllar görev yapan eski İncirlik Komutanı emekli Albay Orkun Özeller ise “Maalesef bir tugay komutanın emir astsubayı ve koruma personelinin makam aracıyla insan kaçakçılığı yaparken yakalandığı bilgisi değişik kaynaklardan bana da ulaştı” dedikten sonra şöyle devam etti: ""Sınır ötesinde büyük özveri ile canlarını ortaya koyarak mücadele eden askerlerimizin bu tarz olaylar ile lekelenmesi kabul edilemez. Fakat bu olayın da münferit olmadığını, devletin başka birimlerinden personelinin de bu tür işlere tenezzül ettiğini duyuyor ve biliyoruz. Bunun önüne geçmek için alınacak iki tedbir var. Birincisi bu tür olayları tespit edince en ağır yaptırımlar ile ceza almalarını sağlamak. İkinci tedbir de devlet olarak ülkeye kaçak giren her Suriyelinin Afganın vb. nasıl bir beka problemi olduğunu anlatabilmektir.” Bir generalin makam aracıyla TSK personelinin insan kaçakçılığı yapmasına “skandal” deyip geçebiliriz. Ama skandal dediğimiz aslında bir alarm zili gibi. Duymazsak daha beterinden sakınamayız. Alışkanlık istila gibi. Milletlerin içine girdikten sonra onları kendisine çeviriyor.",https://www.cumhuriyet.com.tr/yazarlar/baris-terkoglu/yok-artik-daha-neler-gorecegiz-2208494
Barış Terkoğlu,Ana baba bacı kardaş üniversitesi,27 Mayıs 2024 Pazartesi,"Kimi ahlaktan kimi dinden kimi devletten bahsediyor. İş adım atmaya gelinceyse hepsi yakınını yakınında tutmaya çalışıyor. Yazılı sınav mı mülakat mı? Torpil mi liyakat mı? Mülkiyede, askeriyede, eğitimde hep aynı soru var. Her seçim, meydanların konusu oluyor. Ancak yıllardır aynı sonuç üretilmeye devam ediyor. Genel geçer olmasın. Türkiye tam da bunları konuşurken önüme bir dava dosyası düştü. Mersin Adliyesi’nden. Zira dava Tarsus Üniversitesi’ne açılmış. Bilmeyenler için söyleyeyim; okul, bir devlet üniversitesi olarak Erdoğan tarafından 2018 yılının mayıs ayında kurulmuş. Davayı açan ise okuldaki genç doçent O.B.Ö. O.B.Ö, Tarsus Üniversitesi’nin akademik ve idari personellerinin çok büyük bir bölümünün kendi içerisinde eş, akraba ve uzun yıllara dayalı arkadaşlık ilişkilerini fark etmiş. Sayıştay da 2021’deki denetim raporunda aynen şunları yazmış: “Üniversitenin çıkmış olduğu ilanlarda belirlediği ek koşulların kişiyi tanımlamaya yönelik ve akademik rekabeti engelleyecek nitelikte olmasının, anayasanın eşitlik ilkesine ve 2547 sayılı Yükseköğretim Kanunu’na aykırılık teşkil ettiği ve üniversitenin kanunlarla belirlenen amaçlarına ulaşması açısından risk oluşturduğu değerlendirilmektedir.” Yani resmi kayıtlarda da üniversite mimli! 2020’de doçent olan O.B.Ö. için bardağı taşıran bir olay var: Aynı üniversitede bir başka akademisyen olan N.Ü.P’ye birçok ayrıcalık tanınması. Örneğin idare, N.Ü.P’ye, dört farklı bölümde bölüm başkanlığı, kariyer ve mezun ofisi koordinatörlüğü gibi birçok önemli görev vermiş. Bu kadar değil... İdarenin sevdiği N.Ü.P, O.B.Ö’den üç sene sonra 2023’ün Nisan ayında doçent olmuş. Bir ay sonra mayıs seçimlerine iki gün kala yani 12 Mayıs’ta Tarsus Üniversitesi Rektörlüğü; “Havacılık ve Uzay Bilimleri Fakültesi Birimi, Havacılık Yönetimi Bölümü, Havacılık Yönetimi Anabilim Dalı/Programı” için doçent ilanı vermiş. Koşulları arasında, “Yönetim ve strateji alanında doçentliğini almış olmak. Havacılık yönetimi üzerine çalışmaları bulunmak” yazıyormuş. Akademik kariyeri boyunca havacılık yönetimi alanında çalışması olmayan N.Ü.P’nin, nisan ayında önce havacılık alanında bir kitap bölümü yayımlanmış. Ardından mayısta yazacağı bir makalenin 250 kelimelik özet metni çıkmış. O.B.Ö. adrese teslim bir ilanın gelmekte olduğunu fark etmiş. Ve adım atmaya karar vermiş. Zira kendisinin uzun yıllardır havacılık alanını kapsayan çalışmaları bulunuyormuş. Koşullarını fazlaca sağladığı ilana “madem öyle” diyerek başvurmuş. Bunu da karşı hamlelerin önünü kesmek için başvurunun son günü son dakikalarda yapmış. Yine de karşı adım gelmiş. Üniversite yönetimi, üç gün sonra “Öğretim Üyeliğine Yükseltilme ve Atanma Ölçütleri Yönergesi”ni değiştirmiş. Nihayetinde adrese teslim ilan sahibini bulmuş. N.Ü.P’nin kazandığı, ilk olarak whatsApp grubuna yazılan notla duyurulmuş. Bundan sonra, O.B.Ö., Mersin 2. İdare Mahkemesi’ne dava açmış. Mahkeme, üniversiteden evrakı istemiş. O.B.Ö., inceleyince sonuç beklediği gibi çıkmış. Seçilen jüri, rektörün ve birbirlerinin arkadaşı olduğu gibi havacılık alanında hiçbir çalışması olmayan profesörlerden seçilmiş. O.B.Ö., akademik puanlamada N.Ü.P’ye 357 puan fark atmış. O.B.Ö’nün yabancı dil puanı 90 iken N.Ü.P’ninki ise 80 puan çıkmış. N.Ü.P’nin sunduğu kimi evrakın da tartışmalı olduğu görülmüş. İki jürinin raporlarının içeriği ise büyük oranda aynıymış. Öyle ki biri diğerinin belge numarasını raporda kullanmış. YÖK üyesi olan jüri İ.H.Ç’nin imzasını gerçekten kendisinin attığı bile tartışmalıymış ki olay krizi daha da büyütmüş. İmza, uzman incelemesine gittiğinde şüphe doğrulanmış. Derken... O.B.Ö. sadece kendisini değil üniversitedeki tüm atamaları incelemeye karar vermiş. Çoğunda eş, dost, akrabalık ilişkilerinin etkili olduğunu görmüş. İsim isim bahsi geçen olayları mahkemeye sunmuş. Mahkemeye sunduğu dilekçeden aktarayım: “Akrabalık ilişkileri olan veya aynı soyada sahip birçok personel bulunmaktadır... Hatta kimi evli çiftler, aynı ilanda art arda gelen, altlı üstlü bir sıralamayla ilgili kadrolara başvurusu sonucu atanmıştır.” Bilimin merkezi olması gereken üniversiteler, havacılık gibi kritik bir alanda bile kadrolarını ilişkilerle belirliyorsa vay halimize! En tepeden aşağıya uzanan kayırmacılık bitmedikçe ne doğru dürüst bir eğitim alabileceğiz, ne de iş bulabileceğiz. Haliyle hep geri kalmaya devam edeceğiz.",https://www.cumhuriyet.com.tr/yazarlar/baris-terkoglu/ana-baba-baci-kardas-universitesi-2210883
Barış Terkoğlu,Hakan Fidan’a yollanan ifşa mesajı,27 Haziran 2024 Perşembe,"Meyveler çürümeden önce ağaçlar çoktan çürümüştü. Dışişleri Bakanı Hakan Fidan’ın pazartesi günü verdiği röportajı dinliyorum. İstihbarat ile diplomasi akrabalığını anlatıyor. İşte tam o sırada önümde bir dosya var. Hakan Fidan’a bir e-posta ile yollanmış. Üstelik eski bir diplomat tarafından. Merakla açıp bakıyorum. Adı Mehmet Fidan. 37 yıl Dışişleri’nde çalışmış. 2022’de emekli olmuş. Eşi Güler Fidan ise halen kurumda. Türkiye onu gri pasaport skandalıyla tanıdı. Hatırlayın, Malatya’nın Yeşilyurt ilçesinde belediye etkinliği için alınan hizmet pasaportlarıyla Almanya’ya giden 45 kişiden 43’ü iltica etmiş, skandal Türkiye gündemini aylarca meşgul etmişti. İşte o günlerde hem Türk hem Alman basınında, skandalı ortaya çıkaran Hannover Başkonsolosluğu çalışanları Mehmet ve Güler Fidan’ın cezalandırıldığı, iki ismin bu nedenle merkeze çekildiği haberleri yer aldı. Dışişleri Bakanlığı ise Fidan çiftinin merkeze çekilmesinin ""konu, sebep ve zamansal açıdan"" skandalla ilgili olmadığını söyledi. Ancak skandalın ayrıntılarını duyuran Mehmet Fidan hakkında ""sosyal medya paylaşımlarındaki iddialarının Alman basınında da yer alması, Hannover Başkonsolosluğumuzun ve Devletimizin diğer kurumlarının insan kaçakçılığına göz yumduğu şeklinde algı yaratılmasına neden olduğu"" gerekçesiyle memuriyetten çıkarma cezası verdi. Fidan, idari mahkemesine başvurarak bu kararı iptal ettirdi. Kendisi emekli oldu. Ancak Hannover Konsolosluğu’nun kapısına eşyalarının kutu içinde bırakılması, sitemli serzenişleriyle hafızalara kazındı. Dışişleri Bakanlığı’na göre geçimsiz, huysuz, uyumsuz, memuriyet kurallarına uymayan biriydi. Ona göre ise başına gelenlerin sebebi, bazı ödeneklerin kötüye kullanılmasından usulsüz işlere kadar bir dizi olumsuzluğa sessiz kalmamasıydı. Meğer olay orada kalmamış. Mehmet Fidan, kimi mahkemelere kimi Dışişleri’nin tepesine tuhaflıkları bildirmeye devam etmiş. Hakan Fidan’a yazdığı, sonunda ""devletin resmi kayıtlarına geçirilmiş ve tarihe bir not düşürülmüş olsun"" yazan e-posta işte buymuş. Dışişleri’ne açtığı dava sebebiyle, Bakanlık’ta olan biteni haber veriyormuş. Peki postada ne mi var? -Eski Hannover Muavin Konsolosu Mehmet Fidan, Hannover Başkonsolosluğu’nun bilgisayarlarında, kendisinden sonra usulsüz işler yapıldığını iddia ediyor: ""… pek çok vatandaşın ve memurun kişisel verileri, en başta Türkiye Cumhuriyeti Kimlik Numaraları olmak üzere ele geçirip yayıldı."" -Anlattığına göre, Dışişleri’nde halen illegal vize işleri yapılıyormuş: ""Ü.K. adlı bir Hariciye Memuru Konakri Büyükelçiliği nezdindeki görevi sırasında, daha çok az bir zaman önce, illegal vize iş ve işlemleri yürütmüş olup adı geçenin emekliliğe sevk edildikten sonra tekrar Afrika'ya dönüp aynı işleri yürütmeye devam edeceğini işbu dilekçem ile ihbar ediyorum. Ü.K. adlı kurum mensubunun yürüttüğü vize işlerinden Büyükelçilik Müsteşarı ile Büyükelçinin de haberinin olduğunu kanıtlayan ‘ses kayıtlarının’ mevcut olduğunu da ihbar ediyorum. Kurum içinde pek çok suç işlenmektedir."" -Söylediğine göre, kendisi gibi kimi memurlar baskıya maruz bırakılarak görev yapamaz hale getiriliyormuş: ""Hukuka bağlı kalan, hukuksal çevrimlere göre iş yapan ve örgütsel çevrimlere dahil olmayan memurlara sürekli psikolojik eziyet ve işkence yapılmaktadır. Namuslu memurlar kötü gösterilip namussuzlar hukuksuz çevrimlerle ve koordineli yaklaşımlarla korunmaktadır."" -FETÖ ile iltisaklı olduğuna dair hakkında ihbar bulunan kimi isimler hakkında inceleme yapılmadan dosyası kapatılıyormuş. -Dışişleri’nde halen faaliyette olan bir yapılanma olduğunu iddia etmiş: ""Kurum içinde illegal örgütsel bağlar içindeki bir yapı ya da birbirleriyle kanunsuz ve hukuksuz bir çevrimde işbirliği yapan bir klik veya kişiler tarafından gayrı nizami eylemler korunmakta, suç teşkil eden iş ve işlemler yapan memurlar himaye edilmekte, buna karşın bu çevrime dahil kişilerin ve memurların yalan beyan ve iftiralarına ise derhal itibar edilerek yargısız infaz şeklinde yasaya ve hukuka aykırı soruşturmalar açılmaktadır."" Liste uzayıp gidiyor… Aradığım Mehmet Fidan, yolladığı e-postayı ve içeriğini doğruladı. İstihbarat kökenli bir Dışişleri Bakanı olan Hakan Fidan’dan önce dışişlerini arındırmasını beklediğini, bu nedenle 37 yıl Dışişleri’nde bulunmuş bir bürokrat olarak Fidan’a çok sayıda e-posta attığını söyledi. Derdinin hukuk devletine ulaşmak olduğunu söyleyen eski diplomat ""Hariciye içinde yıllardan beri olup biten kanunsuzlukları birer birer ifşa edeceğim"" diyordu. Fidan, başına gelenleri, halen, ""Malatya Yeşilyurt Belediyesi yetkililerinin organize ettikleri insan kaçakçılığı olayını ortaya çıkarttığımız için"" diye açıklıyordu. İstihbarat ile diplomasinin akraba olduğu bir gerçek. Ancak önce kurumların kendisini arındırması gerekiyor. Mehmet Fidan’ın söyledikleri ne kadar doğru bilmiyorum. Ama devletin resmi pasaportuyla insan kaçakçılığı skandalının detaylarını kamuoyuna duyuran bir diplomatın söylediklerine en azından kulak vermek gerekiyor. İnsanlar, kurumlarla birlikte tükeniyor. Tarihe kök salan birikim toprağa tutundukça insanın rengi de hiç solmayacak.",https://www.cumhuriyet.com.tr/yazarlar/baris-terkoglu/hakan-fidana-yollanan-ifsa-mesaji-2221074
Barış Terkoğlu,OYAK’ta neler oluyor!,20 Haziran 2024 Perşembe,"Paranın kanunları, insanın kanunlarından hep önce geliyor. OYAK, 3 Ocak 1961 tarihinde kuruldu. TSK’de görevli bütün personel zorunlu olarak kurumun üyesi. Üye sayısı 475 bin civarında. 97 bini emekli. Ailelerini de kattığınızda 2 milyon kişiyi ilgilendiriyor. Peki OYAK nasıl büyüdü? TSK personelinin emekliliğe kadar, maaşlarının yüzde 10’u OYAK üye aidatı olarak kesiliyor. Bu sermaye ile yatırım yapılıyor. OYAK; demir çelik, çimento, otomobil, gübre fabrikaları, gıda, turizm, finans vb. alanlara girerek 63 yılda bir dev oldu. Bugünün Türkiye’sinde siyasi tartışmaların dışında kalması imkânsızdı. Kimi zaman zor duruma düşmüş yandaş şirketleri satın almasıyla kimi zaman yönetim kurulunda yaşanan gerilimlerle gündeme geldi. Son olarak... 25 Mayıs’ta 64. OYAK Genel Kurulu toplandı. Üyelerine topladığı sermayeden yüzde 77.1 oranında nema vermeye karar verdi. Bu karar binlerce OYAK üyesinin tepkisini çekti. Sosyal medyada başlayan tepkiler mahkemeye taşındı. “OYAK’ta neler oluyor”un yanıtı için emekli askeri hâkim Ahmet Zeki Üçok’u aradım. Üçok, hem 32 yıl 7 ay maaşının yüzde 10’unu OYAK’a vermiş bir asker hem açıklanan karara itiraz için OYAK’a dava açan bir davacı hem de OYAK mensuplarının açacağı davaları gönüllü takip edecek bir avukat. Haliyle sorunun yanıtını iyi biliyor. Hafif ticari araçlar Otobid'de. Otobid 2023 yılında TÜİK’in yüzde 64.77, ENAG’ın 127.21 enflasyon açıkladığı koşullarda OYAK’ın yüzde 77.1 nema kararını nasıl değerlendirdiğini sordum: “OYAK; bugün Koç, Sabancı, Eczacıbaşı, Anadolu Holding gibi Türkiye’nin en büyük holdingleriyle kıyaslanabilecek bir organizasyon. 2023 yılı KAP’a bildirilen kâr payı dağıtım oranları Koç Holding yüzde 720, Eczacıbaşı Holding 486, Anadolu Holding 287, Sabancı Holding 265. Benim 1 milyon TL rezervim Koç Holding’de olsaydı 7 milyon 200 bin TL, Eczacıbaşı Holding’de olsaydı 4 milyon 860 bin TL olacaktı. Bizler OYAK üyeleri olarak otuz yıllık emeğimizin böylesine hunharca ziyan edilmesine çok üzüldük.” Üçok’a OYAK’ın faaliyet gösterdiği otomotiv, demir çelik, çimento, gübre sektörlerdeki ürünlerin bir yılda yüzde 100’ün üzerinde artış gösterdiğini hatırlattım, cevap verdi: “OYAK yönetimi, bizim 30 yıl uğraşıp biriktirdiğimiz rezervlerimizi bankaların fonlarına yatırsaydı bize verdiği nemanın dört beş katı gelir elde edecektik. Örneğin Tacirler Değişken Fonu’nun son beş yıllık getirisi yüzde 3436, İş Bankası’nın Bist Fonu yüzde 2272 getirdi. Daha ilgincini söyleyeyim. OYAK’ın kendi portföyü olan birinci hisse senedi fonunun son beş yıllık getirisi yüzde 1697. OYAK’ın bize son beş yılda verdiği nema yüzde 946. OYAK Yöneticileri kendi fonlarında bizim birikimlerimizi değerlendirselerdi yaklaşık iki katı fazla gelirimiz olacaktı.” “OYAK’taki kaybın sebebi ne” diye sordum: “OYAK, kanununda yazdığı gibi özerk bir kuruluştu. Genel kuruldan müdürlere kadar biz askerler belirlerdik. İlk olarak 2016 yılında hükümetin tavsiyesi ile genel müdür belirlendi. OYAK’ın son 20 yılını incelediğimizde de 2016 yılından itibaren verilen nemanın, enflasyonu karşılama oranının düşmeye başladığını görüyoruz. Özellikle son beş yılda OYAK Yönetimi en kötü performansı göstermiştir. 2023 yılında nemanın enflasyonu karşılama oranı 1.19 iken Koç Holding’in 11.1, Sabancı Holding’in 3.5.” Üçok’a göre olay yönetim değil siyaset sorunu: “Sadece yöneticilerin kötülüğü ya da yetersizliği ile açıklanamaz bir durum söz konusu. Siyasetin OYAK’a müdahale etmesiyle başlayıp devamında yönlendirmeleriyle yapılan yatırım ve satın almalar (Total, Sağra satın almaları), OYAK’ın genel kurulu başta olmak üzere yönetim, denetim ve temsilciler kurulunda OYAK üyelerinin dörtte birini temsil eden emeklilerin hiç temsil edilmemesi oy hakkının olmaması, şeffaflığın olmaması, genel müdürün sadece iki imza ile birlikte çok büyük harcamalara yetkili olması ve benzeri...” Üçok’un verdiği bilgiye göre OYAK üyelerini ev sahibi yapmak için kurulmuş bulunan ve isteğe bağlı olarak ilaveten maaşlarının yüzde 10’unu verdikleri KÖBF (Konut Ön Biriktirme Fonu) bu yıl TÜİK enflasyonunun altında kalarak yüzde 61 getiri sağlamış. Üçok, siyasetin elini OYAK’tan çekmesini istiyor: “Siyaset, alın terimizle kazandığımız paralarla kurulmuş OYAK’tan elini çekmeli. OYAK’ı siyasi amaçları için kullanmaktan vazgeçmeli. Aksi takdirde OYAK biter ve en büyük zararı memleketimiz görür.” Tüketilecek başka bir şey kalmayınca; eller, nöbetle, silahla, terle birikene uzandı. İnsanın iradesinin paranın kanunlarını yendiği gün birikmişin de tükenmişin de tartışması bitecek. Dün akşam Halk TV’de yayınına hazırlanıyordum. 18.56’da telefonum çaldı. Arayan +1 ile başlayan bir numaraydı. Yani ABD’den arıyordu. Açtım. Telefonun ucundaki ses ""ben Sezgin Baran Korkmaz"" dedi. Pazartesi bu köşede okuduğunuz yazıya itiraz ettiğini tahmin etmek güç değildi. Şunu yazmıştım: ""Bundan 5-6 ay önce, İstanbul Emniyeti Mali Şube Müdürlüğü’nün telefonu çaldı. Açan polis küçük dilini yutacaktı. Zira telefonun ucundaki isim, ‘merhaba ben Sezgin Baran Korkmaz(SBK)’ diye söze başladı. Telefondaki Korkmaz, hararetli bir şekilde konuşmaya devam etti. Sebebi ise halen Türkiye’de faaliyette olan ama kendisinin başında olamadığı şirketleriydi. ""Şirketlerimi yönetenler mallarımı yağmalıyorlar, çalıyorlar"" diye polise telefonla ihbarda bulundu. Suçladığı isim ise para ilişkisi olduğu iddia edilen ve daha önce suç örgütü kurduğu iddiasıyla tutuklanan Yakup Süt ve ona yakın isimlerdi. SBK polisten yardım istiyordu."" SBK, doğrudan söze girdi. Hayır, şikayetçi olduğuna itiraz etmiyordu. Şikayet ettiği ismin doğru yazılmadığını söylüyordu: ""Yakup Süt ile ilgili herhangi bir şikayetim yok. Yakup Süt, sadece hemşerim ve aile dostum. Yakup Bey, karakteri gereği, kimsenin ne malına çökecek biri ne de hayata böyle bakan biri."" Kendisi aleyhinde operasyon yapıldığını iddia eden SBK, devam etti: ""Kendi şirketimin yöneticisinden şikayetçi oldum. Otomotiv şirketimin tasfiye edilerek ABD’ye borcumun ödenmesi gerekiyordu. Ancak şirketi yöneten atılan maillere rağmen gereğini yapmıyordu. Bunun üzerine şikayetçi oldum."" SBK, sonrasında durumun düzeldiğini, yöneticilerin gerekeni yaptığını söyledi. Kısacası SBK, ""şikayet ettim ama Yakup Süt’ü değil şirketimin yöneticisini"" dedi. Yanıt hakkı gereği yayınlayacağımı söyledim. Sonrasında… Haber kaynaklarımı arayarak polisin olayla ilgili tutanağının detaylarına ulaşmaya çalıştım. Bir kaynak aracılığıyla ulaştım da. Tutanakta, ""Amerika’dan aradığını, İstanbul ilinde bulunan 1.Mega Varlık Yönetim kurulu 2.Autoland Anonim Şirketi 3.Biopharma İlaç Anonim Şirketlerine kim olduğunu bilmediğim eski bir bakanın adamları olduğunu düşündüğümüz çetevari bir grup mafya olarak tabir edilen şahıslardan…"" diyerek SBK’nın sözleri aktarılıyordu. Bir dizi isim sıralandıktan sonra, ""29.09.2023 günü Autoland Anaonim Şirketi’ne giderek"" diye sürüyor, ""tehdit ettikleri şirketi devretmelerini ve kendilerine yüklü miktarda haraç ödemelerini istediklerini…"" diye ilerliyordu. Sıraladığı isimler arasında Süt soyadlı başka biri de vardı. Tutanağa göre, SBK, 280 milyon ve 25 aracına el konmaya çalışıldığını söylemişti. 3 Ekim 2023’te de Mega Varlık’ın CEO’sunun da aynı grup tarafından ölümle tehdit edildiğini iddia etmişti. SBK, Bir şirket yöneticisinin de bu mafya grubuyla irtibatlı olduğunu söylemişti. Tutanağın tarihi de kaynakların aktardığına göre 4 Ekim 2023’tü. Kısacası… Pazartesi günkü yazımın, ""SBK’dan polise telefon"" başlıklı kısmı, çift taraflı teyid edildi. SBK gerçekten şikayetçi olmuştu. Gelgelelim kimi hedef aldığı ve bunu neden yaptığı hala belirsizdi. Dün söylediğine göre, ABD’ye borcunu ödemeye çalışırken işini yapmayan yöneticiyi şikayet etmişti. Ancak polise göre, mallarına el koymaya çalışan bir mafya grubunu. İki tarafı da aktardım. Hangisi doğru, SBK yeni bir oyun mu kuruyor, yoksa ABD yargısından kurtulmaya çalışırken bütün tuşlara mı basıyor, bunu bilmiyorum. Bildiğim, SBK meselesi daha çok su kaldırır!",https://www.cumhuriyet.com.tr/yazarlar/baris-terkoglu/oyakta-neler-oluyor-2218891
Barış Terkoğlu,Torbacılar ve tetikçiler ittifakı kaybedecek!,04 Temmuz 2024 Perşembe,"Ankara’daki Sinan Ateş duruşmasını günlerdir konuşuyoruz. Tetikçiler ve torbadaşlarının, neredeyse “Mermilerimize kafa attı” şeklindeki örgütlenmiş savunmasını kâh utanarak kâh öfkeyle izliyoruz. Gülsuyu’nda solcuyu, Çukurambar’da ülkücüyü aynı elle vuranların, aslında milletin boğazını sıktığının farkındayız. Yargının üzerine çöken sisi de görüyoruz. İşte tam da bu anda, bir başka mahkeme “Ankara’da hâkimler var” dedirten bir karara imza attı. 26 Haziran’da verilen karar, pazartesi günü tebliğ edildi. Şöyle anlatayım... Güray Belhan’ın hikâyesini bu köşede anlatmıştım. TSK’de 2019-2021 aralığındaki dört sınır ötesi operasyona da katılan tek albaydı. Orduda tarikatçılarla karşı karşıya gelmiş ve tasfiye edilmişti. Bunun da kitabını yazmış, yaşadıklarını anlatmıştı. Beş ay önce bir başka nedenle bu köşede onun görüşlerini okudunuz. Hatırlayın, Irak’ta sınır ötesinde 12 askerimiz şehit olmuştu. Ben de Belhan’a “Neyi eksik yapıyoruz” diye sormuştum. O da askeri sırlara girmeden, değerlendirme yapmıştı. Ardından Halk TV’de “Gözde Şeker’le Söz Sende” programında konuğumuz oldu. Gazetedeki değerlendirmelerini ekrana da taşıdı. Ardından... 1 Ocak günü, Belhan, kızıyla orduevine gittiğinde, “Askeri sosyal tesislere girişiniz yasaklandı” uyarısıyla kapıdan geri çevrildi. Bu köşede anlattıkları, televizyonda söyledikleri tepedekilerin hoşuna gitmemişti. Öyle de kalmadı... Askerlerin demeç vermesini toptan ortadan kaldırmak için bir yasa teklifi Meclis’e getirildi. Yasa, “beyanat veren, yazı yazan veya sair surette açıklamada bulunan” emekli askerlerin altı aydan üç yıla kadar hapisle cezalandırılmasını öngörüyordu. Anayasaya apaçık aykırı olan düzenleme, tepkiler üzerine şimdilik rafa kaldırıldı. Ama... Güray Belhan, konuyu mahkemeye taşıdı. “Emekli bir asker olarak verdiğim beyanat nedeniyle keyfi olarak cezalandırılıyorum” dedi. Bu kararın kaldırılmasını istedi. Ankara 9. İdare Mahkemesi, Milli Savunma Bakanlığı ile Belhan arasındaki davada, tarafları dinledikten sonra geçen hafta Belhan’ın lehine karar verdi. Bu kadar değil... Kararı okuyorum. Mahkeme, “askerleri susturalım”cılara adeta ders vermiş: “İfade özgürlüğü, insanın kendini ve başkalarını tanımlamada, anlamada ve algılamada, bu çerçevede başkalarıyla ilişkilerini belirlemede ihtiyaç duyduğu bir değerdir.” Hem bu köşede yayımlanan yazıyı hem televizyondaki konuşmaların kaydını kararına koymuş. Askerlerin konuşmasının engellenmesinin saçmalığını, söylediklerinin aslında ne kadar olağan olduğunu, yazı ve program üzerinden örnekleyerek anlatmış: “Davacının emekli bir asker olduğu, verdiği beyanatın öncelikle kendi muvazzaf olduğu döneme ilişkin bir görev ya da görev yerine ilişkin bilgi belge içermediği, şöyle ki davacının Hakurk ve Amediye’nin farklı yer olduğunu söylemesi ya da yükseklik arttıkça kar yüksekliğinin artarak koşulların zorlaştığını söylemesinin genel coğrafya bilgisi mahiyetinde olduğu, üs bölgesi kurulacak yerlerin güvenliğinin aylar öncesinden alınmaya başlanılmasının da herhangi bir görev ya da görev yeri ile doğrudan ilintili olmadığı, genel askeri teamüllere ilişkin olduğu...” Bir detay daha var. O da “Ankara Paşaları”. Belhan’ın, bölgeye gitmeden bölge üzerine karar verenlere yönelik kullandığı “Ankara Paşaları” ifadesinden bakanlık meğer rahatsız olmuş. Mahkeme bu ifade için de şunu söylemiş: “TSK’de liyakatin önemli olduğu, ‘Ankara Paşası’ olarak tabir edilen Amerika ve Avrupa’da bulunup Ankara’da görev yapan kişilerin oluştuğu, operasyonları yönetecek olan kişilerin sahaya gitmesi ve sahayı bilmesi gerektiği, Genelkurmay ve siyasetin buna özen göstermesi gerektiğine yönelik açıklamaların ise açıkça aşağılayıcı bir ifade olduğunun söylenilemeyeceği...” Sonuç olarak mahkeme, “Bırakın askerler konuşsun” demiş! Devletin üniforması öyle bir hale geldi ki... Üstüne giyen kendi mensubiyetinin kanunlarını uyguluyor. Kimi örgütü, kimi ideolojisi, kimi cemaati adına yetkisini başlarımıza vuruyor. Telefonlar dinleniyor, konumlar takip ediliyor, tetikçiler taşınıyor, torbacılar korunuyor, insanlar vuruluyor. Sonuçta suçlu; yazanlar, konuşanlar oluyor. Devletin çeteleşmesinin sonucunun çetelerin devletleşmesi olduğunu yaşayarak öğrendik. Kurakta solmayan çiçekten, esarette yenilmeyen iradeden, güçle bükülmeyen bilekten de öğrendik: Torbacılar ve tetikçiler ittifakı kaybedecek!",https://www.cumhuriyet.com.tr/yazarlar/baris-terkoglu/torbacilar-ve-tetikciler-ittifaki-kaybedecek-2223598
Barış Terkoğlu,CHP’den bakana ‘normalleşme’ telefonu,06 Haziran 2024 Perşembe,"Görüyoruz, kafası çok çalışıyor. Ama maymunu da avlıyorlar. Avcının yarığa sakladığı şekeri almak için elini uzatıyor. Avuç içindekiyle büyüyen yumruğunu dışarı çıkaramıyor. Vazgeçmeye izin vermeyen iradesi nedeniyle, kendi eliyle avcıya av oluyor. Önce 28 Şubat davası generalleri bırakıldı. Sonra Cumartesi Annelerine izin verildi. Hürriyet yazarı Abdülkadir Selvi, sonraki adımın Gezi tahliyeleri olacağını söyledi. Herkes merakla beklerken bir başka gelişmeyi kulislerden öğrendim. Muhataplarına da sorarak teyit ettim. Biliyorsunuz, 2010 yılında “demokratikleşiyoruz” vitriniyle Taksim Meydanı 1 Mayıs’lara açıldı. Referandumdan evet çıktı, kumpas davalarıyla muhalefet dağıtıldı, iktidar partisi tasfiyelerle devleti adeta fethetti. “Demokratikleşiyoruz”un demir yumruğun üstünde kadife eldiven olduğu anlaşıldı. Değdiği yeri acıtıyor, şişiriyor ama kanatmıyordu. Taksim, birkaç yıl sonra “Bu kadar demokrasi size yeter” denerek kapatıldı. Eldiven elden çıkmıştı. Son 1 Mayıs’ta geçen 14 yıl çok konuşuldu. Zira 31 Mart’ta muhalefetin seçimi kazanmasının heyecanıyla muhalifler Taksim’e yürüyüşe geçmiş, Saraçhane’de önleri kesilenler gözaltına alınıp tutuklanmıştı. Tutuklananların önemli bir kısmı öğrenciydi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Tutuklu öğrencilerin aileleri, CHP’li vekillere dert yandı. “Üniversite öğrencisi çocuğum 1 Mayıs’a katıldığı için hapiste, sınavları var, giremiyor” diye feryat ediyorlardı. Sonra Özgür Özel’den randevu aldı. 28 Mayıs’ta çocuklarının eğitim hayatına verilen zararı anlattılar. Peşinden kritik adımlar geldi. Aileleri dinleyen Özel, “Askerlik arkadaşımı arayayım” diyerek telefona uzandı. Adalet Bakanı Yılmaz Tunç’u aradı. Bakan telefonu hemen açtı. 1 Mayıs eylemine katıldı diye tutuklanan öğrencilerin durumunu, çocukların sınavlarına giremediğini, ceza alsalar dahi yatarı olmayan bir suçlama nedeniyle eğitim hayatlarının zarar gördüğünü ve serbest bırakılmaları gerektiğini söyledi. Adalet bakanı, sorunun çözümü için elinden geleni yapacağını söyleyerek kapattı. Bakan “yukarı” ile görüştü mü bilinmez... Ama bundan sonra hızlı bir süreç yaşandı. Özel’in telefonundan bir gün sonra 29 Mayıs’ta savcı M.Ü., kendi talebiyle tutuklanan üç öğrenci için bir anda görüş değiştirdi. Dört gündür tutuklu olan A.K.G., B.Y., Ö.B. adlı öğrenciler için “tutuklulukta geçen sürenin yeterli” olması gerekçesiyle tahliye talebinde bulundu. Öğrenciler sürpriz şekilde serbest kaldı. Savcı, tahliye talebinde öğrenciliğin özellikle altını çizdi: “Şüphelilerin öğrenci olduğu, öğrenci belgelerini ibraz ettikleri...” Herkes diğer öğrencilerin de serbest bırakılmasını bekliyordu ki... Sanki bir el garip şekilde müdahale etti. Öğrencilerin serbest bırakılması için başvuran savcı, aynı anda iddianameleri yazıp mahkemelere göndermişti. İddianamelerin tarihi Özel-Tunç görüşme günüyle aynıydı. Mahkemelere yolladığı iki ayrı iddianameyi işaret ederek “Buradan sonrası mahkemenin kararı” diyordu. İddianameyi kabul eden 44. Asliye Ceza Mahkemesi, tensip zaptında tutukluluğa devam dedi. “Buraya kadarmış” umutsuzluğu yayılıyordu ki yeni bir gelişme daha yaşandı. Sanki bir el yine “Devam” demişti. 25. Asliye Ceza Mahkemesi iddianameyi reddederek geri gönderdi. Böylece henüz iddianamesi yazılmayanlar ve geri dönen dosyadakilerin bir kısmıyla birlikte toplam 13 öğrenci tahliye edildi. Son rakamı vereyim: 1 Mayıs eylemleri nedeniyle 40’ı öğrenci 82 kişi tutuklanmıştı. Dördü ilk itirazlarla çıkınca 36 öğrenci kalmıştı. Özel-Tunç görüşmesinden sonra parça parça, 16 öğrenci mahkemeye çıkmadan tahliye edildi. Şu anda 20 öğrenci içeride kalmaya devam ediyor. Öğrencilerin avukatı da bu gel-git durumunu “Savcı, aksi yönde bir görüntü çizmek istese de dosya üzerindeki siyasi baskının azalmadığını göstermiş oldu” sözleriyle açıklıyor. Özetleyelim. Bir; belli ki iktidar ile muhalefet arasındaki “normalleşme trafiği” kamuoyunda görünenden daha fazla derinliğe sahip. Arka planda başka hikâyeler de konuşuluyor. İki; kimine göre iktidarın bir eliyle şeker veren öbür eliyle sopa vuran kurgusu, kimine göre ise iktidar içi çatışmaların sahaya yansıması nedeniyle “normalleşme” denilen şey gelgitli. Üç, muhalefetin “müzakereli mücadele” diye açıkladığı sürecin karşısında iktidarın “kırmızı çizgili” cephesi var. 16 öğrenci tahliye oldu ama yazı yazıldığı sırada işsiz, işçi, esnaf vb. 59 kişi sadece 1 Mayıs’ta Taksim’e çıkmaya çalıştığı için hapiste kalmaya devam ediyor. Siz buna kayyumu da ekleyerek devam edin. Herkesin “normalleşme”den nasibi başka... Dört, yargının tutuklarken de bırakırken de “Tabii ki efendim”li halini artık anlatmıyorum. Maymun avının öğrettiği gibi. 1 Mayıs’ta gir-çık yapan öğrenciler de bize bir şey anlatıyor. Avcıyla oyun oynuyorsanız hem akıllı hem iradeli olmak zorundasınız. Yoksa bir bakarsınız, elinizde yeni anayasa ile bir çuvalın içinde yokluğa doğru ilerliyorsunuz!",https://www.cumhuriyet.com.tr/yazarlar/baris-terkoglu/chpden-bakana-normallesme-telefonu-2214354
Barış Terkoğlu,Tepedekilerin ölüm dağıtan çocukları,09 Mayıs 2024 Perşembe,"Konuştukça çözüyor muyuz? Yoksa sadece tüketiyor muyuz? Eylem Tok’un 17 yaşındaki ehliyetsiz oğlu, yolun kenarındaki ATV araçlarına çarptı. Olay yerine gelen Tok, oğlunu ABD’ye kaçırdı. O günden bu yana konuşuyoruz. Eylem Tok olay yerine nasıl geldi, delilleri nasıl temizledi, uçağa nasıl bindi, hakkındaki haberleri nasıl engelletti, ABD’de nasıl yaşıyor?... Peki çocuğunu kaçırmasaydı, “Hallederiz oğlum” deseydi, ne olacaktı? İşte bu sorunun bir yanıtı var. Tarih: 12 Nisan 2022. Yer: Gaziantep Cemil Sait Barlas Caddesi. Üniversiteye hazırlanan Ezgi ve arkadaşı İrem dershaneye gitmişlerdi. İkisi de başarılı çocuklardı. İftar nedeniyle derslere ara verilince binanın yanındaki parka gitti. O sırada arkadaşları scooter’a biniyordu. Ezgi ve İrem de scooter’a bindi. Tanıkların anlattığına göre kaldırımdan sadece 10- 15 santim ayrılmışlardı. Derken... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Arkadan süratli gelen araba, scooter’a çarptı. Kazanın olduğu kavşağın başında yaya geçidi ve uyarı levhası vardı. Ancak araç yavaşlamamış, iki arkadaşı tam 13 metre 70 santim sürüklemişti. Ezgi feci şekilde hayatını kaybetti. İrem yaralandı. Mercedes marka lüks aracın koltuğunda 17 yaşındaki O.S. oturuyordu. Ehliyeti yoktu. Ancak... O.S., Nizip Ticaret Borsası Başkanı İbrahim Sarı’nın oğlu, Nizip Belediye Başkanı Mehmet Sarı’nın ise yeğeniydi. Yani güçlü bir ailenin çocuğuydu. Baba Sarı, 10 dakika sonra olay yerine geldi. Tanıklara göre “Hallederiz oğlum” diyordu. 17 yaşındaki çocuğun altında arabanın ne işi var diye babasına hiç sorulmadı. Zira bu ilk değildi. Ezgi’nin ablası Kübra, duruşmada şöyle anlattı: “O.S’ye ait TikTok hesapları incelendiğinde O.S’nin bu arabayı defalarca kullandığı, hız yaptığı, drift’e ve hıza meraklı olduğu görülecektir.” Kendisi de zaten dershaneye yetişmek için hızla gittiğini söylüyordu. İnanırsanız, o scooter’a değil, scooter ona çarpmıştı! O.S. ilk etapta tutuklandı. Ardından serbest kalması için sanki bir mekanizma harekete geçti. Mesela yaralanan İrem’in ailesi şikâyetini geri çekti. Annesi nedenini duruşmada şöyle anlattı: “O.S’nin yakınları bizimle irtibata geçti. Aramızda görüştük. Bizden özür dilediler.” Bu kadar değil... Hazırlanan Adli Tıp raporu çelişkilerle doluydu. Yazanların da “sehven” dediği hatalar nedeniyle mahkeme yeniden yazılmasını istedi. Kritik tanıkların anlatımını görmeyen rapor, ehliyetsiz ve hızla araç kullanan O.S’yi değil, Ezgi’yi asli kusurlu kabul ediyordu. Cadde alışveriş merkezlerinin, dükkânların olduğu kalabalık bir yerdi. MOBESE ve güvenlik kamerası kayıtları istendi. Emniyet’ten gelen yanıtlarda ya görüntü olmadığı ya da süresi geçtiği için silindiği söyleniyordu. Kısacası kamera kayıtları bulunamadı. Tanıklarda da tuhaflıklar oldu. Ezgi’nin ablası Elif, duruşmada olan biteni şöyle anlattı: “Olaydan sonra bize birçok tanık ulaştı. Korktukları ve tehdit edildikleri için tanıklık yapmak istemediklerini beyan ettiler. Hatta bunlardan bir tanesi ile yazışmalarım mevcut.” O.S. kazadan sadece bir ay sonra, 13 Mayıs 2022’de tahliye edildi. Acı olayın üzerinden ise iki yıl geçti. Bir dahaki duruşma, Gaziantep Çocuk Ağır Ceza Mahkemesi’nde 20 Mayıs’ta. Ezgi’nin acılı annesi, Adli Tıp raporunun talimatla hazırlandığını düşünüyordu. Geçen gün ondan şöyle bir mesaj aldım: “Ülkemizde siyasi erk sahibi kişiler üstün tutuluyormuş. Varlıklı olanların hükmü geçiyormuş. Devletin koruma altına aldığı bu zalimlere karşı mücadele yöntemi olarak hep birlikte ‘Adalet’ diye haykırırsak sesimiz daha gür çıkacaktır. Benim kızımın sesini kestiler, kalkıp haklarını savunamıyor. İyi, güzel ve vicdanlı insanlar lütfen hep birlikte kızım Ezgi’nin sesi olalım.” Kısacası... Sanmayın ki Eylem Tok, çocuğunu alıp karakola teslim etse adalet tecelli edecekti. Muhtemelen onun çocuğu da kısa süre sonra aramıza karışacaktı. Toprak altında yatan Ezgi’nin sonuçsuz hikâyesi bize “güçlülerin hukuku”nun nasıl işlediğini gösteriyor. Güçsüzler iktidarı bölüştüğü gün, adalet hepimize eşit dağıtılacak.",https://www.cumhuriyet.com.tr/yazarlar/baris-terkoglu/tepedekilerin-olum-dagitan-cocuklari-2204588
Barış Terkoğlu,Erdoğan’ın ‘görüşmeyin’ dediği lider,02 Mayıs 2024 Perşembe,"2013 yılının son günleri... Türkiye, eski ortaklar AKP-FETÖ kavgasına hazırlanıyor. İşte o günlerde Bakanlar Kurulu’nda yaşanan sıra dışı bir olayı belki de hiç konuşmadık. Bülent Arınç’ın pazartesi günkü “kahramanım Özgür Özel” açıklaması olmasaydı, “Başkan Arınç” kitabına uzanıp bakmasaydım, ben de fark etmeyecektim. Yazarı Ömer Şahin. Arınç’a çok yakın bir gazeteci. O gün, kitapta şöyle anlatılıyor: “Bakanlar Kurulu toplantısı devam ederken (Başbakan Yardımcısı) Arınç’ın önüne bir not iletilmişti. Önemli olmalıydı ki toplantı bitimi beklenmemişti. Nota baktığında Joe Biden’ın görüşme talebi yazıyordu. Türkiye saatine uygun bir zamanda iki tercümanın hazır bulunacağı güvenli bir telefonla görüşme talebiydi bu.” Arınç’ın o anda hissettikleri şöyle aktarılmış: “Arınç, sevinç ve endişe duygusunu bir arada yaşamıştı. ‘Zaman zaman görüşelim, sizi bizzat arayacağım’ diyen Biden, sözünü tutmuştu. Bu sevindiriciydi. Asıl muhatabı olan başbakan ve dışişleri bakanı durur iken aranıyor olması ise düşündürücüydü.” Arınç’ın, o gün dışişleri bakanı olan Ahmet Davutoğlu’na danıştığını okuyoruz: “Davutoğlu’nun söylediği şu oldu: Başkanım bu iyi bir şey ama bunun altından başka şeyler çıkabilir. Tayyip Bey buna razı olmayabilir. Onun bilgisi dışında bir görüşme olursa zor durumda kalabilirsiniz!” Arınç da gidip Erdoğan’dan izin istemiş. Ancak “Biden’ın kendisinden başka biriyle” görüşme girişimi, Erdoğan’ı rahatsız etmiş. Arınç’a verdiği cevap kitapta şöyle yer alıyor: “Görüşmeniz uygun değil!” Dikkatinizi çekmiştir. Biden, Arınç’a daha önce arayacağını söylemişti. İşte o detay da kitapta yer alıyor. 22 Kasım 2013’te, Arınç ile o dönem ABD başkan yardımcısı olan Biden’ın Beyaz Saray’daki görüşmesinden bahsediyorum. Trafik, önce Ankara’da, ABD Büyükelçisi Ricciardone ile Arınç arasında başlamış. Beyaz Saray’a ulaştığında ise Biden, Arınç’ı kapıda karşılamış. 45 dakika olarak planlanan görüşme, Biden’ın isteğiyle yarım saat daha uzamış. İçeride şiirler okunduğunu, iki liderin kaybedilen evlatlarına dair özel yaşamlarını konuştuğunu öğreniyoruz. Erdoğan’ın ABD ile arasında soğuk rüzgârlar eserken Arınç, Beyaz Saray’da farklı bir konuşma yapıyordu: “Türkiye ve ABD, ister Suriye olsun ister Irak olsun ister diğer konularda olsun çatışma içinde değil, hemen hemen görüş birliği içerisinde.” Kitapta, görüşmede yer alan Büyükelçi Namık Tan ile Arınç’ın bir diyaloğu da var: “- Sayın başkanım farkında mısınız size çok önemli bir mesaj verdi? - Neydi o mesaj Namık Bey? - Bölgeye geleceğini söyledi. Davet ederseniz size de gelirim demek bu.” İşte Bakanlar Kurulu sırasında Arınç’ın önüne konan not, bu görüşmenin sonucuydu. Ancak bu olay, her seferinde Beyaz Saray randevusu bekleyen Erdoğan’ın hoşuna gitmemişti. Şahin’in kitabı sonunu şöyle veriyor: “‘Görüşme için müsait değiliz’ mesajı iletildi ve Biden ile telefon trafiği olmadı.” Neden mi hatırlattım? Seçimlerden sonra ilk kez pazartesi günü Erdoğan’la görüşen Devlet Bahçeli’nin salı günü grup toplantısında defalarca yaptığı vurgu nedeniyle: “Türkiye’ye ziyaret düzenleyip önce İstanbul’a gelen, alelacele belediye başkanıyla görüşme yapan Almanya cumhurbaşkanı, (...) iç siyasete dahil olan, CHP’li belediye başkanlarını ayağının tozuyla ziyaret eden Almanya cumhurbaşkanı (...)” Duyumlar ve açıklamalar gösteriyor ki bir zamanlar en yakınındaki Arınç’a bile güvenmeyen Erdoğan’ın dertlerinin arasına, 31 Mart’tan beri yeni dertler eklendi. Joe Biden’la görüştü görüşecek derken, randevu tarihi ne zaman diye sorgularken, “Meğer görüşme yokmuş”a varan Erdoğan, 31 Mart’tan beri Batı nezdinde bir temsiliyet sorunu yaşıyor. Bir süredir Batı’yla yeni denge arayışına giren Erdoğan’ın seçimlerdeki irtifa kaybı, ülkede “Erdoğan’dan önce konuşulacaklar” listesi yarattı. Erdoğan’la görüşmenin ertesi günü Bahçeli’nin göndermeleri bu duruma işaret ediyor. Erdoğan’ın; “CHP, yurtiçinde ana muhalefet partisi, sınırların dışına çıkınca Türkiye’nin partisi”, “Erdoğan’ın dünyada temas ettiği pek çok lider sosyal demokrat, sosyalist, bu konuda ben kiminin yardımcısıyım, kiminle aynı masadayım” diyen Özgür Özel ile bugünkü buluşması, kendisi adına ortaya çıkan bir güven sorununu çözme arayışı olarak da okunabilir. Çoğu zaman bir sebep ararlar. Oysa güvensizlik ağacı insanın içindeyse, büyümesi için toprağa gerek yoktur.",https://www.cumhuriyet.com.tr/yazarlar/baris-terkoglu/erdoganin-gorusmeyin-dedigi-lider-2202067
Barış Terkoğlu,İsmi lazım değil!,15 Nisan 2024 Pazartesi,"Deterjanla ovuyorsun, çamaşır suyuna basıyorsun lekesi çıkmıyor. Sonunda çöpe atmamak için yer bezi yapıyorsun. Lekeyi lekeliyle temizliyorsun. Türkiye, günlerce “o”nun verdiği yargı kararlarını konuştu. Bir öyle hüküm verdi, bir böyle. Arada olan oldu. Ülke ayağa kalktı. Neyse ki akıl galip geldi de tablo değişti. İyi de oturup konuşmamız gerekmez mi? Nasıl oldu da görünen köyler kılavuzlara mahkûm oldu. Hakkında çok şey yazıldığını, herkesin başka bir şey söylediğini görünce onu yakından tanıyan yargı mensuplarını aradım. Adını yazmıyorum. “o” diyorum. Çünkü malum, Türkiye’de kimi yargı mensuplarını konuşma tabusu var. Ellerindeki gücü kendilerini korumak için kullanıyorlar. Zaten mesele kişi değil, hikâyenin kendisi. Sosyal medyaya yansıyanları zaten okudunuz. Ötesine geçelim. İlk hikâyeyi şöyle anlatayım... Adliyeye bir dolandırıcılık dosyası geliyor. Elbette soruşturmada telefon kayıtları, yazışmalar inceleniyor. Savcı bir de ne görsün! Dolandırıcılık şüphelisinin, “o”nunla dosyasının kapatılmasına dair mesajları var. Devreye adliyeyi yöneten iki kritik savcı giriyor. Dosya kapatılıyor. Aslında olan bitenin HSK’ye iletilmesi gerekirken iletilmiyor. Böylece “o”nun rüşvet aldığı iddiasının olduğu dosya buharlaşıyor. İkincisi bir başkasından. “O” sadece bir yargı mensubu değil. Adliyede önemli komisyonlarda da görevliydi. Bu seferki olayda bir hâkim, elindeki dosya nedeniyle hatırlı bir kişiyle karşı karşıya geliyor. “Hatırlı kişi”, verilmesi gereken kararı hâkime telkin ediyor. Hâkim, namuslu davranıyor. Kararlarının bağımsız olduğunu, telkin edilen kararı vermeyeceğini söylüyor. Gelgelelim hatırlı kişi, “o”nunla görüştüğünü, çıkması gereken karar konusunda anlaştığını ve söz konusu hâkim istediği kararı vermezse “o”na şikâyet edeceğini söylüyor. Üçüncü hikâye adliyedeki bir başka mahkemeden. “O”, müdahale etmek istediği bir dava için asliye ceza hâkimi izindeyken “kendisi adına usulsüz yetkiyle iddianame kabulü” yapıyor. Yetmiyor, yönlendireceğini düşündüğü hâkime sık sık telkinlerde bulunuyor. Sonunda sert bir şekilde reddediliyor. Dördüncü hikâye, mahkemesini yakından izleyen bir yargı mensubundan: “Duruşma savcılarının tecrübesiz olmasını isterdi. Özellikle bazı uyuşturucu davalarında beraat mütalaası almak için yönlendirirdi. Eğer dosyada üye hâkimlerden muhalif olan varsa dosyayı karar vermeyerek ertelerdi. Mahkemesindeki hâkimlerden tecrübeli olan bir hâkim onunla bu konularda karşı karşıya geldi. Gelgelelim ‘o’, sürtüştüğü hâkimi, Adalet Bakanlığı’nda bağlantılı olduğu tanınmış bürokrat sayesinde Şanlıurfa’ya sürdürdü.” Özel hayatıyla ilgili meselelere girmiyorum. Kimi hâkimler için soruşturma konusu olan ve herhangi bir yurttaş için suçun sınırlarında dolaşan olaylar nedense onun için hiç sorun olmamış. Adı adliye dışında “taksitçi” lakabıyla anılan yargı mensubu “o” hakkında meslektaşlarından dinlediklerimden yazabildiğim kısımlar böyle. Tanıyanlar keşke hakkındaki soruşturma iddiaları doğru çıksaydı diyor. Belki tanıklarla konuşulur, belki kapatılan dosyaları açılır, belki şikâyetler yeniden incelenirdi... Peki buradaki ana mesele ne? Elbette kişi meselesi değil. Daha önce de bu köşede defalarca okudunuz. Evet, Türkiye’de yargının kalitesi hep tartışma konusu oldu. Ama son yıllarda özel seçilmiş bazı mahkemeler farklı bir şey yaşadı. Kimi cemaatlerin, kimi partilerin, kimi nüfuzluların istediği kararı aldırabildiği, gerektiğinde kendi kararlarını bile kaldırabildikleri hale dönüştü. Bu süreçte, siyasi ya da cemaat militanları dışında, yeni bir hâkim tipi belirdi: Geçmişine dair leke taşıyanlar. Geçirdikleri soruşturmalar yukarıdaki isimlerce kapatılan, haklarında somut iddialar araştırılmayan, görevde kalmalarını bağlantılarına borçlu olanlar. İşte bunlar birer kullanışlı aparata dönüştü. İstenilen kararı istenilen zamanda veriyorlar. Ülkenin demokrasisi, bağlı olduğu anayasa, uygulamak zorunda oldukları ceza kanunları umurlarında bile olmuyor. Geçmişte verdikleri açıklar, taşıdıkları lekeler, onları kurtaranlara borca dönüşmüş durumda. Haliyle istenilen zamanda istenilen kararı vermekle kalmıyorlar, gerektiğinde aradan yıllar da geçse kendi kararlarını bile değiştirebiliyorlar. Yargının cemaat ve siyaset bağlarından kurtulması kadar, bu lekelilerden kurtulması da önemli. İşte benim “o” dediğim kişinin anlaşılamayan ama çok konuştuğumuz kararlarının ardında da bu lekeli hal var. İyi haber ise şu, emin olun “o” gibiler sayıca yargının çoğunluğunu oluşturmuyor. İnancını, ideallerini, en önemlisi aklını yitirmiş bir sistem ancak lekeli insanların omzunda yükseliyor.",https://www.cumhuriyet.com.tr/yazarlar/baris-terkoglu/ismi-lazim-degil-2196289
Barış Terkoğlu,Erdoğan görevi bırakmalı,22 Nisan 2024 Pazartesi,"İntikam kör eden bir bıçak gibi. İnsanı esiri yapıyor. 28 Şubat kumpası nedeniyle hapiste olan 84 yaşındaki emekli Orgeneral Çetin Doğan hastanede ölümle mücadele ediyor. Adli Tıp’ın “Hapiste kalamaz” raporunun gereği ise bir yıldır Erdoğan’ın masasında imzalanmayı bekliyor. Sadece Çetin Doğan değil, Fevzi Türkeri ve Yıldırım Türker 83, Cevat Temel Özkaynak 79, Erol Özkasnak 78 yaşında aynı durumda. Bakıyorum, ne zaman bu konu açılsa, aynı koro dile geliyor: Ama onlar kızlarımızın türbanla okula girmesini engellediler! Sözlerini trolleri “Gebersinler” temennisiyle sonlandırıyor. Oysa hapisteki yaşlı komutanların üniversitelerdeki türban meselesiyle ilgisi yok. Önümde bir kitap var. Adı: Aklımdan Başka Silahım Yok ki. Eski YÖK Başkanı Prof. Dr. Kemal Gürüz yazmış. Dönemin üniversitelerdeki en büyük muhatabı sorunun tarihini anlatmış: “İlk olay 1968’de Ankara Üniversitesi İlahiyat Fakültesi’nde meydana gelmiştir. Derslere türbanla girmekte ısrar eden 1859 nolu Hatice Babacan adlı öğrencinin disiplin kurulu kararıyla kaydı silinmiştir. (...) Bu olaydan sonra, uzun yıllar, türban sorunu ülke gündeminde yer almamıştır.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kemal Gürüz, 12 Eylül sonrasında Evren ve Özal’ın farklı eğilimlerde olsalar da mesele üzerine rektörlerle toplantı yaptığını hatırlatıyor. Gürüz, bu toplantılara katılan rektörlerin nabza göre şerbet verdiği yorumunda bulunmuş. Resmi kronolojiden devam edelim. YÖK, 20 Aralık 1982 tarihli genelge ile derslere başörtülü girilmesini resmen yasakladı. Danıştay 8. Dairesi, 13 Aralık 1984’de genelgenin iptali başvurusunu şu gerekçeyle reddetti: “Türbanın masum bir alışkanlık olmaktan çıkarak kadın özgürlüğüne ve Cumhuriyetin temel ilkelerine karşı bir dünya görüşünün simgesi haline geldiği...” Bu kadarla kalmadı. 8 Ocak 1987’de Resmi Gazete’de yayınlanan YÖK kararıyla, “çağdaş kıyafet dışındaki kıyafetler”, kınama cezası gerektiren disiplin suçu olarak tanımlandı. Gürüz, sonrasında, İhsan Doğramacı’nın çözüm bulma serüvenini anlatıyor: “Mesele bundan sonra giderek çetrefilleşti. ‘Çağdaş kıyafet ve görünümü nedir’ sorusuna cevap aranmaya başlandı. Hoca hem Evren’i hem Özal’ı memnun edebilmek için YÖK’e ressamlar getirtti ve Mevhibe İnönü’nün başı kapalı bir fotoğrafı örnek alınarak kabul edilebilir bir baş örtme modeli arayışına girildi. ‘Türban’ terimi de bu aşamadan sonra literatüre girdi ve de olayı içinden çıkılmaz hale getirdi.” Bu kadar değil... Anayasa Mahkemesi de 2 ayrı türban kararı verdi. 7 Mart 1989’de, ardından 9 Nisan 1991’de üniversitede türban takılmasının anayasa uygun olmadığı hükmünde bulundu. 17 Haziran 1994’te de Danıştay İdari Davalar Kurulu aynı yönde karar belirtti. Gürüz, 1996’ya gelindiğinde ortamın yumuşadığını haber veriyor. Buradan sonrası eski AKP milletvekili ve Meclis başkanı olan, 90’lı yıllarda milli eğitim bakanlığı yapan Köksal Toptan’dan alıntı: “Üniversitelerde türban yasağı minimize edilmişti. İki üniversitemizin bir iki bölümünde kalmıştı. Karşılıklı oturarak, konuşarak bu iş çözülüyordu. Hiçbir sorun da yoktu. İmam Hatiplerle ilgili bir tartışma bile yoktu. Ama hemen arkasından ‘Rektörler türbana selam duracak’, ‘İmam hatipler bizim arka bahçemizdir’ şeklinde gelişen söylemler Türkiye’de ciddi hassasiyet yarattı.” AKP’li Toptan, o yıllarda türban hadisesinin politik nedenlerle kaşınarak ülkenin türban kavgasına sürüklendiğini anlatıyor. Nitekim... 28 Şubat, 1997 yılında gerçekleşen MGK’nin adıydı. Bu tarihten neredeyse 5 yıl sonra, 20 Aralık 2001’de, Danıştay 12. Dairesi, türbanlı bir çalışanın memuriyetten atılmasını hukuka uygun buldu. Yıllarca, açılan davaların tamamı türban aleyhinde sonuçlandı. Öyle ki, 4 Eylül 2012’de, dönemin AKP’li Milli Eğitim Bakanı Ömer Dinçer bile şunu söyledi: “Kız öğrenciler din dersinde başörtüsü takabilir. Onun dışında, herkes hukuka uymak zorundadır.” Kemal Gürüz, başkanlığı döneminde, verilen hukuk kurallarını uygulamaktan başka çarelerinin kalmadığını anlatıyor: “Her vesileyle dile getirdik, anayasa ve yasaları değiştirin, yüksek mahkeme kararları ortadan kalksın, biz de bunları uygulayalım. İstismar ve zaman zaman acımasızca ağır hakaretlere varan beyanlar dışında hiçbir şey görmedik politikacıların çoğundan.” Üstelik... Avrupa İnsan Hakları Mahkemesi de 2 Temmuz 2002’de, 29 Haziran 2004’te, 10 Kasım 2005’te türban aleyhinde karar verdi. Gürüz, türban meselesinde devletin doğru bir tutum alamamasının “siyasal İslamcıların önünün açılmasına” neden olduğunu söylüyor. Bu yüzden de sağ politikacıların bu sorunu çözmeden ama bu hassasiyeti kaşıyarak kendisine oy devşirdiğini anlatıyor. Geçen yıl Kılıçdaroğlu’nun başlattığı çağrının fırtınalar koparıp sonuç alınmadan kapanması da belki de kapının açık kalmaya devam etmesi için. Bu dönemin asıl mağdurunu Gürüz şöyle anlatmış: “Sorunun belki de en acı yönü, kadınlarımız ve kızlarımızın erkeklerce yürütülen politikaların aracı haline gelmesidir.” Yani türban krizini 28 Şubat MGK’si çıkarmadı. Peki bunları neden anlattım? Sadece sosyal medya dalgası değil. 28 Şubat davasının katılanları arasında konuyu ilgilendiren 2 isim var: Sümeyye Erdoğan Bayraktar ve Esra Albayrak. Cumhurbaşkanının kızları, 28 Şubat MGK’sinin olduğu gün 12 ve 14 yaşındalardı. Ancak türban meselesini gerekçe göstererek yıllar sonra Çetin Doğan’ın sanık olduğu davaya başvurdular. Mahkeme ne yapabilirdi? Tabii ki kabul etti! Cumhurbaşkanının kızlarının taraf olduğu davada cumhurbaşkanı da taraf oldu. Defalarca kürsülerde hüküm verdi. Örnek olsun, 17 Nisan 2012’de davadaki tutuklamalar için şunu söyledi: “Bugün sabrın selamete erdiği, mazlumun ahının aheste aheste çıktığı gündür. Bugün adaletin tecelli ettiği, bağımsız yargının hiçbir baskı olmadan vazifesini yerine getirdiği gündür.” Erdoğan’ın “bağımsız yargı” dediği 28 Şubat savcısı FETÖ’cü çıktı. Tıpkı davanın hakim ve polisleri gibi. Kısacası... Cumhurbaşkanı ve ailesi, 28 Şubat davasında açık taraf oldu. Sivas katilleri ya da Hizbullahçı sanıklar için tahliye yetkisini kullanan Erdoğan, 80’lik generaller için Adli Tıp’ın “Cezaevinde kalamazlar” raporuna rağmen serbest kalmalarını sağlayacak imzayı atmamakta işte bu yüzden direniyor. Elbette kör intikamdan başka bir şey değil. Bu intikamı ise Anayasadaki “tarafsız cumhurbaşkanı” vasfına dayanan yetkiyle alıyor. Yakasındaki parti rozeti, hukuk devletini temsil etmesini engelliyor. Siyasetçilerin baş sorumlusu olduğu 60 yıllık türban sorununu 80’lik generallerin sırtına yükleyip, onları kurban ederek siyasal intikam hırsına yenik düşüyor. Olması gereken, generallerin hapiste birilerinin diliyle “gebermesi” değil, Erdoğan’ın AKP Genel Başkanlığı görevini bırakması ve intikam yerine tarafsızlığı seçmesi. İnsanın yeneceği asıl düşman aslında kendi içindedir.",https://www.cumhuriyet.com.tr/yazarlar/baris-terkoglu/erdogan-gorevi-birakmali-2198648
Barış Terkoğlu,Erdoğan için ihtar vakti,01 Nisan 2024 Pazartesi,"Kurak toprakta çiçek yetişmez sanırsın. Oysa çatlamış toprakta bekleyen tohum, başını kaldırmak için gökteki damlayı bekler. Projeyi AKP’nin ağır toplarından Mustafa Şentop açıklamıştı. Birkaç gün önce, 31 Mart’ı nasıl gördüklerini anlatmıştı: “Bu seçimle beraber Türkiye’de bir dönem kapanacak. Ne olacak? Yeni sistemle beraber 2018 seçimlerinden sonra başlatmış olduğumuz süreç Türkiye’de yerleşmiş olacak.” Seçimi AKP kazansaydı varacakları sonuç buydu. Mart seçimlerini mayısın devamı olarak görüyorlardı. 2017’de başlayan başkanlık rejiminin oturduğunu, halkın sistemi kabullendiğini söyleyeceklerdi. Hatta daha da ileri gideceklerdi. Rejimin niteliği dahil ne çok şeyi tartışacaklardı... Yeni anayasa yapılacak, sistemin temel taşları yeniden döşenecekti. Erdoğan iktidarının sonsuzluğunun dört yıla yayılmış resmi çizilmeye başlanacaktı. Ancak... 31 Mart seçimleri Erdoğan’ın iktidarına vurulmuş en büyük darbe oldu. Halk, sadece 10 ay önce ülkeyi düze çıkarmak için bütün yetkileri isteyen Erdoğan’a, 10 ay sonra “Hayır” dedi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Mesele 10 aday, 20 bölge, 30 şehir meselesi değil. Ülkenin kırmızıya boyanmış haritası bize halkın bir karar verdiğini söylüyor. Halk; boşalan cebinin, kaynamayan tenceresinin, karartılan geleceğinin hesabını kesmeye karar verdi. Kendisine en yakın, en görünür protesto tercihini yaptı. Hemen her bölgede “Erdoğan’a dur” diyeceği seçeneklere yöneldi. Evet, cumhurbaşkanı o. Bakanlar Kurulu onun dudaklarının ucunda. Orduyu, polisi, bürokrasiyi o belirliyor. Ülkenin ekonomisini, siyasetini hatta sporunu o şekillendiriyor. Ama Erdoğan artık kelimenin tam anlamıyla “topal ördek”. İfade, ABD başkanlarının kongreyi kaybettiği, haliyle sistem içindeki itiraz nedeniyle bir bacağının kısa kaldığı durumu anlatıyor. Benzerliğin ise bir nedeni var. Türkiye’de son yıllarda sistemde kritik bir değişim oldu. İstiklal Savaşı döneminde başkomutanını konuşarak seçmiş, toprak kanunlarını tartışarak yazmış Meclis işlevsizleşti. Erdoğan’ın elinde bir aparata dönüştü. Siyasetçilere devlet dersi veren bürokrasi piyonlaştı. Kurumlar geleneklerinden, kurallı işleyişten arındırıldı. Yargı, anayasayı bile tanımayacak kadar emir eri haline geldi. Haliyle, böyle bir işlevi olmadığı halde, sistemin içindeki tek itiraz noktası yerel idareler haline geldi. Halk da Erdoğan’a 10 ay sonra bu itiraz noktası üzerinden net, açık, anlaşılır bir mesaj verdi. Her şeyi yönetmeye muktedir görünen Erdoğan’ın altındaki halıyı çekip aldı. Onu 10 ayda “istenmeyen adam” haline getirdi. Kaybeden sadece Murat Kurum, Turgut Altınok ya da Hamza Dağ değil. Erdoğan’ın kendisi, yönetme şekli, hesap vermezliği, sorumsuzluğu kaybetti. Artık ortada çok somut bir mesele var. Sandık başındayken, “Dört yıl seçim yok” diyerek 2028’e kadar önünün dümdüz olduğunu söyleyen yorgun Erdoğan, Türkiye’yi bu şekilde yönetemez. Önünde iki seçenek var... Ya kendisini bu noktaya taşıyan siyasette ısrar edecek. Su kaçıran musluğu daha da sıkarak contayı tamir ettiğini sanacak. Yaşadığı çöküşü ülke için yıkıma çevirecek. Ya da halkın attığı yumruktan ders çıkaracak. Kendisine “Yeter!” diyen mesajı alacak. Sistemi artık kendi üzerine kurmaktan vazgeçecek. Elbette bu kaybın bedelini MHP’ye de ödetecek. Cumhur İttifakı ile gideceği yolun sonuna geldiğini görecek. Halk yalnız iktidara değil muhalefete de bir mesaj verdi... Bu sonuçlar, 10 ay önceki seçim sonuçlarından geleceğe yönelik büyük yenilgi çıkarmaya çalışan muhalefetin bir kesiminin de tasfiyesini hazırlıyor. Onlar için de deniz bitti. 28 Mayıs gecesi sandığa giden yüzde 48, eskisi gibi yönetilmek istemiyordu. Yüzde 52’nin önemli bölümü ise eskiden hoşnutsuz olsa da yeni bir düzene güvensizlik duyuyordu. 10 ay boyunca Türkiye’de birikmiş enerji yok edilmeye çalışıldı. Yan yana gelmiş kitleler parçalanarak Türkiye muhalefetsiz bırakılmak istendi. Ancak dün gece en büyük muhalefetin halkın kendisi olduğu bir kez daha görüldü. En beklenmedik anda sahneye çıkan halk, Türk siyasetine yeni bir yol açtı. Şimdi fısıltıyla söyleneni duymak, karmaşık olanı anlamak, gözden kaçanı görmek zamanı. Umut hep halkın kendisiydi. Halk kendi umudunu kendi doğurdu. Toprağa düşen damla bilsin, o mavi gökten boşuna vazgeçmedin.",https://www.cumhuriyet.com.tr/yazarlar/baris-terkoglu/erdogan-icin-ihtar-vakti-2192048
Barış Terkoğlu,Mesele Havala değil karapara,25 Mart 2024 Pazartesi,"Her sabah uyanıyorsun. Bir başka operasyon. Dünyanın en ünlü baronları, malları, adamları Türkiye’de yakalanıyor. Uyuşturucunun nasıl geldiğini haberlerde okuyorsun. Muzun arasında, peynir kovası ile TIR zulasında... Peki paralar nasıl taşınıyor? Gazetemizin yazarı Murat Ağırel’in yeni çıkan Havala kitabı bu soruya bir yanıt veriyor. Kitap, Türkiye’ye gelen uyuşturucunun ve karaparanın peşine düşerken eski bir kapının yeniden açılışını da göstermiş. Hepimiz havaleyle para gönderiyoruz. “Havala”dan geliyor. Hikâyesi çok eski. Bir zamanlar İpekyolu üzerinden yapılan ticarette kullanılıyordu. Esası bir güven ilişkisine dayanıyor. Bir başlangıç noktası ile bir sonuç noktası arasında paranın taşınmasına yarıyor. Diyelim İstanbul’dan Hindistan’a para ya da altın göndereceksiniz. İstanbul’da alıcı kuyumcuya veriyorsunuz. Size bir kod veriyor. Bu kodu siz ya da alacaklınız Hindistan’daki anlaşmalı vericiye götürüyor. Paranızı ya da altınınızı o veriyor. Elbette bu işlemde aracı da olanlar da banka gibi komisyonunu alıyor. Para taşınırken elinizdeki kod dışında bir iz de kalmıyor. İşte Ağırel’in kitabına adını veren Havala sistemi tarihte böyle kuruldu. Kolombiya’dan Mersin’e gelen uyuşturucuları hatırladınız mı? Muz konteynerinde yakalandı. Ancak uyuşturucu parasının Bakırköy’deki bir döviz bürosundan ödendiği ortaya çıkınca Havala sisteminin karapara transferinde kullanıldığı da anlaşıldı. Ağırel sistemin nasıl çalıştığını anlamak için Almanya’ya gitmiş. Almanya’dan Türkiye’ye para transfer eden Havalacıların yargılandığı dosyayı bulmuş. Olan biteni aktarmış. Düsseldorf Savcılığı’nın yürüttüğü soruşturma karapara trafiğini açığa çıkarmış. Sadece tek dosyada 200 milyon Avronun üzerinde karapara hareketi tespit edilmiş. 19 Kasım 2019’da harekete geçen savcılık, aralarında kuyumcuların da olduğu 60’dan fazla adrese baskın yapmış. Kapılar kırılmış, kepenkler kaldırılmış, kasalar açılmış. Duisburg’daki bir kuyumcuda o kadar bu¨yu¨k miktarda nakit ve altın ku¨lçe ele geçirilmiş ki mu¨fettişler bunları taşımakta zorlanmış. İddianamede 6 kişinin ismi var. Sistemin Tu¨rkiye’deki ayağında başlangıçta Yalçın ve Mustafa Karasu’nun kurucusu olduğu Karasu Alyans döviz bürosu bulunuyordu. Gizliliğe çok önem veriyorlar. Para işlemleri sırasında kodlar kullanıyorlar. Telefonlarda da iletişim bilgileri kodlanarak kaydediliyor. Mücevher dükkânındaki ödeme noktasında, yatırma ve çekme işlemlerini el yazısıyla belgeleyen bir not defteri tutuluyor. Bu arşiv düzenli olarak siliniyor. Ayrıca takip edilen Hasan Kaplan, Türkiye’deki yatırma ve çekme işlemlerini düzenli olarak sanık Yalçın Karasu’ya teleks yoluyla bildiriyor. Türkiye’deki şirketlerin benzeri Almanya’da da kurulmuş. Dosyaya göre, sistem, sanıkların bir döviz bürosunda işlem yaptırıp hesap açtırmasıyla başlamış. Almanya’dan Türkiye’ye hızlı ve uygun fiyatlı para transferine büyük bir talep olduğunu görmüşler. Kendileri de sisteme dahil olmuşlar. Sistem için gereken nakit para hem Almanya’da hem de Türkiye’de hazırlanmış. Şüphelilerin kullandığı mekânlar da başka para işlemleri için kullanılıyormuş. Bu mekânlarda, şüphelilerden biri tarafından iletişim kurulan ve müşterilerin paralarını sistem aracılığıyla transfer eden kişiler para yatırıyormuş. Sonra da örgütün yöneticilerden biri alıyormuş. Almanya’da bir yatırım yapıldığında, Yalçın Karasu, Mehmet Güzel’e uygun miktardaki parayı ödemesi talimatını veriyor. Sonra müşterilere ödemeler gerçekleştiriliyor. Sistemin büyümesinin ardından yeni mücevher dükkânları da sisteme dahil edilmiş. Sistemin bir de Kıbrıs ayağı kurulmuş. Alman polisinin yaptığı soruşturma sonucunda günde 1 milyon Avroya kadar transfer yapıldığı belirlenmiş. Ancak sistemle Türkiye’ye çok daha fazla ödeme yapıldığı da anlaşılmış. Ağırlıklı olarak Türkiye’ye yapılan transferlerdeki mali dengesizliği telafi etmek amacıyla Almanya’da 6 tonun üzerinde altın alınıp satılarak elde edilen gelir Türkiye’deki nakit toplama noktalarına ödeniyormuş. Almanya’da karapara sahibi kişiler Türkiye’ye paraları aktarabilmek için bu sistemi kullandılar. 200 milyon Avro’nun çok üzerinde bir rakamdan bahsediliyor. Soruşturma Türkiye’ye de uzandı. Almanya’dan buraya Havala ile PKK, IŞİD ve FETÖ gibi örgütlerin para transferleri tespit edilmiş. Kuşkusuz karaparanın bir kısmı mafyanın ya da örgütlerin faaliyetlerinde kullanıldı. Esas olarak ise Varlık Barışı gibi yasalar sayesinde sisteme sokuldu. Belki de ev alınıp vatandaşlık da elde edildi. Haliyle Ağırel’in kitabı bize gösteriyor ki sorun Havala’da değil karaparada. Onu ülkeye çağıranda. Parayı temizlediğimiz gün ülke de temiz olacak.",https://www.cumhuriyet.com.tr/yazarlar/baris-terkoglu/mesele-havala-degil-karapara-2189362
Barış Terkoğlu,Ölen yine öldüğüyle kaldı,29 Nisan 2024 Pazartesi,"“Yaşarken durumunuz kuşkuludur” diyor Camus. “Öldüğünüzde inanırlar” diye devam ediyor. Ne acı. O ölümü Türkiye’ye ben duyurmuştum. İktidar ve FETÖ’nün işbirliğiyle, intikam davası nedeniyle hapiste tutulan 85 yaşındaki emekli Korgeneral Vural Avar, 20 Aralık 2022’de koğuşunda ölü bulunmuştu. Aslında beklenmedik bir şey değildi. Defalarca “Ölüm geliyor” demiştim. Vefatından sadece iki ay önce bu köşede okumuştunuz. Onu ziyaret eden Ahmet Zeki Üçok durumunu şöyle anlatmıştı: “Yüksek tansiyon, kalp, demans, prostat, işitme kaybı hastalıkları var. Günde 10 hap kullanıyor. Sürekli eski söylediklerini tekrar ediyor. İsimleri unutuyor. Koğuş arkadaşının ismini hatırlamadı. (...) Çok zayıf ve kırılgan. Bu kışı çıkaramaz.” Gerçekten dediği oldu, o kışı çıkaramadı. Önümde bir dilekçe duruyor. Ölümünden önce Avar’ın avukatı Ümit Kara tarafından Ankara Cumhuriyet Başsavcılığı’na verilmiş. Görünen vahameti anlatmış. Kara, Vural Avar’ı 30 Eylül günü ziyaret ettiğinde gördüklerini de aktarmış: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Günlük konuşmalarda cevap vermede zorlandığı, hukuki konuları da hiçbir şekilde idrak edemediği, tutarsız cevaplar verdiği, konuşmaların anlam ve önemini kavrayamadığı, muhataplarını tanımadığı, infaz personeli ile iletişimde zorlandığı, koğuş arkadaşları ile ortak yaşamı kestiği, yemek yeme istek ve dürtüsünü yitirdiği, zaman zaman yemeklerin dokunulmamış halde olduğu...” Avukat Kara, dilekçesinde Avar’ın götürüldüğü hastane ile kaldığı cezaevinin ayrımının dahi farkında olmadığını anlatmış. Avar’ın infazının ertelenmesini talep etmiş. Sonra... Savcılık Avar’ı Ankara Bilkent Şehir Hastanesi’ne sevk etmiş. Avar için 22 Kasım tarihli doktor heyeti incelemesinin sonucunda “ceza ertelemesi gerektirecek hastalık durumu bulunmadığı” kararı alınmış. Cezaevine geri gönderilmiş. Belki de “Ölürse ölsün” denmiş. İşte Avar’ın ölümünden sonra ailesi ve avukatı, bu kez göz göre göre gelen ölümün sorumluları için harekete geçti. Ankara Cumhuriyet Başsavcılığı’na “Sorumlular yargılansın” başvurusu yaptı. Aradan 1.5 yıl geçti. Geçen günlerde Vural Avar’ın eşi Tuna Avar’ın kapısı çalındı. Postacı zarfı uzattı. Gelen evrak, özetle “Ölen öldüğüyle kaldı” diyordu. Zira savcılık, Avar’ın cezaevinde kalmasına neden olan doktorlar hakkında soruşturma yapmak için Sağlık Bakanlığı’na yazı yazmıştı. Bakanlık ise dosyayı Mesleki Sorumluluk Kurulu’na sevk etmişti. Kurul, 10 doktor hakkında ön inceleme yapmış, sonucu şöyle duyurmuştu: “Soruşturma izni verilmemesine...” Söz konusu raporu okuyorum. Doktorlar, Avar için verdikleri raporun gerekçesini aynı şekilde açıklıyorlar: “Vural Avar, heyet odasına getirildikten sonra yardım almadan kendisine gösterilen sandalyeye oturmuş ve gene yardım almadan sandalyeden kalkarak kendisine sorulan sorulara cevap vermişti. (...) Postürü düzgündü. Özbakımı iyiydi. İletişiminde bir sıkıntı yoktu. Verdiği cevaplar anlamlıydı.” Genel gözlemin dışında, Avar’la ilgili detaylı bir inceleme yapılsa, belki de cezaevinde ölebileceği öngörüsünde bulunulabilecekti. Zira ecel, tam da bu aralıkta sinyalini vermişti. Avar, henüz heyetin önüne çıkmadan, 30 Ekim’de banyo yaparken düşmüştü. Hastaneye kaldırılmış, kaburgasının kırık olduğu anlaşılmıştı. Tedavisinin ardından hastaneden taburcu edilmişti. Otopsi raporunda yazan ölüm nedeni olan akciğerdeki “pulmoner emboli” muhtemelen bununla bağlantılıydı. Daha önceki hastalıkları da bu riski büyütüyordu. Ancak heyetin önüne çıktığında buna bakılmamıştı. Doktorlar gerekçesini şöyle anlatıyordu: “Sağlık kurulu değerlendirilmesi için başvuru sebebi kaburga kırığı değildi. Kendisi, sağlık kurulu başvurusu için özellikle bir hastalık belirtmedi.” İnceleme raporuna göre Ankara Bilkent Şehir Hastanesi, o yıl 22 bin 105 heyet raporu vermişti. Avar, inceleme raporundaki ifadeye göre “yoğun tempoda bakılan” hastalardan sadece biriydi. Nitekim bir doktor, o raporda salonun durumunu şöyle anlatıyor: “Aynı anda odada hekim ve kurul görevlisi dışında 20-25 hasta ve yakını, tekerlekli sandalyeler ve sedyeler olmaktadır.” Sonuç olarak bürokratıyla, yargısıyla, doktoruyla devlet görevlileri, sorumluluklarını bir kez daha “ecel” diyerek temizledi. 85 yaşında mahpustaki ölümün dosyası kapanıp gitti. İçerde kalanlar ise aynı hikâyeyi yaşamak için sırasını bekliyor. Ölüm için ağladığımızı sanırız. Oysa gözyaşı dökülen, ölüm kadar ikna edici olamayan yaşamdır.",https://www.cumhuriyet.com.tr/yazarlar/baris-terkoglu/olen-yine-olduguyle-kaldi-2201012
Barış Terkoğlu,Atı alan Van’ı geçemedi,04 Nisan 2024 Perşembe,"Ne garip… Güçsüze kalkan olması gerek hukuk, hırsızın eline eldiven, katilin eline bıçak oluyor. Kanunları anlamak zor ama niyetlerini anlamak kolay. Şöyle anlatalım… HDP eski Milletvekili Abdullah Zeydan, 4 Kasım 2016’da tutuklandı. 6 Ocak 2022’de ise tahliye edildi. Yani tam 5 yıl 2 ay 2 gün hapis yattı. Peki bu süreçte ne oldu? Diyarbakır 5. Ağır Ceza Mahkemesi, Zeydan’a “örgüte yardım”dan 5 yıl, “örgüt propagandası yapmak”tan 3 yıl bir ay 15 gün, yani toplamda 8 yıl bir ay 15 gün hapis cezası verdi. Yargıtay, 26 Mayıs 2021’de propaganda cezasını onadı, yardım cezasını bozdu. Haliyle Zeydan’ın kesinleşmiş cezası 3 yıl bir ay 15 gün oldu. Zeydan, ""zaten cezamı 2019 Aralık’ında doldurmuşum, fazladan da 3 buçuk sene geçmiş"" diyerek, 27 Mart 2023’te yargılandığı mahkemeye başvurdu. Seçme ve seçilme hakkının verilmesini istedi. Mahkeme de 4 Nisan 2023’te ""haklısın"" diyerek bu hakkı verdi. İtiraz gelmedi. Karar kesinleşti. Zeydan, bu kesinleşmiş mahkeme kararıyla aday oldu. YSK adaylığını onadı. Adı pusulaya basıldı. Savcılık bir yıl boyunca olanlara itiraz etmedi. Derken, seçime iki gün kala, Cuma günü olan oldu. Adalet Bakanlığı savcılığa, savcılık mahkemeye yazı yazdı. Bir yıl önceki kararını değiştirmesini istedi. Zeydan’ın yediği cezanın dolduğu 2019 yılının değil, Yargıtay’ın karar verdiği 2022 yılının esas alınmasını, böylece 2025’e kadar Zeydan’ın ""aday olamaz"" sayılmasını istedi. Mahkeme bir yıl önce kendi verdiği kararı bozdu. Vanlılar gidip Zeydan’a oy verirken bunlardan habersizdi. Seçimden sonra karar tebliğ edildi. Seçim Kurulu, Zeydan’a ""seçimi kazandın ama sen başkan olamazsın"" dedi. AKP’li adaya mazbatayı verecekti ki... YSK dün akşam bu gidişe “dur” dedi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ortada bir gerçek var ki, birileri mahkemeyi tam anlamıyla seçmene kumpas kurmak için kullandı. Peki Zeydan, DEM Partili değil de AKP ya da MHP’li olsa ne olacaktı? Cevabını vereyim. Adana’nın Kozan ilçesinde Cumhur İttifakı’nın adayı MHP’li Mustafa Atlı’ydı. Seçim, beklendiği gibi, MHP ile BBP ve CHP arasında geçti. MHP yüzde 28 alırken, BBP yüzde 25, CHP yüzde 21’te kaldı. Sonuç pek olağan değildi. Bakmayın siz muhalefetin ""her sandıkta varız"" demesine. Kozan’daki 338 sandıktan en az 150’sinde muhalefetin temsilcisi yoktu. Kırsaldaki bu sandıklardan çıkan sonuçlar açıkça tutarsızdı. Atlı, bu oylarla seçimi kazanmıştı. CHP, bunların da aralarında olduğu 296 sandığa seçimden sonra itiraz etti. Ama konumuz bu değil. Mustafa Atlı, yakın zamana kadar, devlet bankası olan Halkbank’ta çalışıyordu. Bankada sıradan bir personel değil, bölge müdürlüğü yapıyordu. Diyeceksiniz ki ne var… Seçim, seçim gibi olsun diye bazı yasalar var. Devletin gücünü kullanan memurlar, yargı mensupları, askerler vs. süreç başlamadan istifa etmek zorunda. Sebebi de basit: Hem devlet partiler arasında tarafsız olsun, hem de adaylar ellerindeki devlet gücünü seçilmek için kullanmasın. Seçim Kanunu’nun “Adaylık için görevden çekilmesi gerekenler” maddesinde şu yazıyor: “Hâkimler ve savcılar, yüksek yargı organları mensupları, yüksek öğretim kurumlarındaki öğretim elemanları, YÖK, RTÜK üyeleri, kamu kurumu ve  kuruluşlarının memur statüsündeki  görevlileri ile yaptıkları  hizmet bakımından işçi niteliği taşımayan diğer kamu görevlileri, aday olmak isteyen belediye başkanları ve subaylar ile astsubaylar, aday olmak isteyen siyasi partilerin il ve ilçe yönetim kurulu başkan ve üyeleri ile belediye meclisi üyeleri, il genel meclisi üyeleri, kamu kurumu niteliğindeki meslek kuruluşları ile sendikalar, kamu bankaları ile üst birliklerin ve bunların üst kuruluşlarının ve katıldıkları teşebbüs veya ortaklıkların yönetim ve denetim kurullarında görev alanlar…” Nitekim YSK, bu yasaya dayanarak, seçime girecekler için 1 Aralık’a kadar istifa duyurusu yaptı. Ancak Mustafa Atlı, 31 Ocak’a kadar istifa etmedi. Halkbank’ta görev yapmaya devam etti. Dahası… Mustafa Atlı’nın propaganda videolarını izliyorum. Halka konuşuyor. Bankada esnafa kredi limitinin kalmadığını, aynı gün yarım saat içinde Kozan esnafı için 3 milyon kredi çıkardığını anlatıyor. Yani görevini siyasi propaganda için kullanıyor. CHP, seçimden sonra, ""zamanında memuriyetten ayrılmamış, adaylığı geçersiz, mazbatasını vermeyin"" itirazı yaptı. Mustafa Atlı, önce ""bu yasa beni kapsamaz, ben yönetim kurulu üyesi değilim, bölge koordinatörüyüm"" dedi. Ancak bir de memuriyet statüsünde olduğunun belgesi çıkınca kaçacak yeri kalmadı. Diyeceksiniz ki peki Seçim Kurulu ne karar verdi? İşte o karar önümde duruyor. 2’ye karşı 5 oyla alınan kararda aynen şu yazıyor: ""Kozan MHP Belediye Başkan Adayı Mustafa Atlı hakkında itiraza konu istifa durumu adaylık sürecinde itiraza tabi olup, adaylık itiraz edilmeksizin kesinleştiğinden ve seçilme yeterliliğine ilişkin bir husus olmadığından itirazın reddine…"" Yani Seçim Kurulu dedi ki, ""haklı olabilirsiniz ama adaylığı kesinleşmeden itiraz edecektiniz, seçildikten sonra ben karışamam"". Üstelik YSK’nın kimse itiraz etmeden basit bir çalışmayla görebileceği bu aykırılığı aday MHP’li olunca es geçtiğini anlamış olduk. Böylece bir tarafı; hukuku zorlayarak, son dakika yol bularak, bir yıl önceki kesinleşmiş kararı değiştirerek engelleyen kurullar, öbür taraftaki usulsüzlüğe göz yumuyor. Mesele DEM ya da MHP’nin görüşü değil. Mesele adaletsizliğin sıradanlaşması, hukukun siyasete paspas edilmesi, normun kaybolup anormalin yayılması. Kuşkusuz tepkiler sayesinde, dün, YSK, son dakika müdahalesiyle, atı alanı Van’da durdurdu. Unutmayın, adaletsizlik önce herkesin olağan bulduğu sınırı geçer. Olur da alışırsanız bir bakarsınız sizin kapınızı çalmış…",https://www.cumhuriyet.com.tr/yazarlar/baris-terkoglu/ati-alan-vani-gecemedi-2193223
Barış Terkoğlu,Menzil de yenildi İsmailağa da,08 Nisan 2024 Pazartesi,"Demokrasi aptal bir rejim midir? Suyuna ilaç katıp uyutulabilir mi? Kalbi, beyni, ciğeri sökülebilir mi? Sandıkların kapanmasını beklerken elimdeki kitabın sayfalarını çeviriyordum. Genç gazeteci İsmail Arı, “Menzil’in Kasası”nı yazmış. Holdingleşmiş bir cemaatin fotoğrafını çekmiş. Arı, Adıyaman Menzil’deki seçim sandıkları konusunda bilgi veriyor. Buna göre resmi nüfusu 3 bin olan cemaat köyünün, geçen yıl 14 Mayıs seçimlerindeki seçmen sayısı 1814. Geçen seçim, köyde 5 ayrı sandık varmış. Erdoğan oyların neredeyse tamamını, 1769’unu almış. Kılıçdaroğlu’na 4, Sinan Oğan’a ise 1 oy çıkmış. Daha da ilginci... Beş sandıktan üçünde oyların tamamı Erdoğan’a çıkmış. Belli ki muhalefet Menzil’deki sandıklarda yoktu. Kitapta, bir Menzilci, nasıl oy kullanıldıklarını anlatmış: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Menzil’de normalde kadınlar oy kullanmaz. Toplu oy kullanılır, sandığa atılır. Zaten muhalefetin de sandık görevlisi gelmez. Devletin atadığı sandık görevlileri de genelde Menzil mensubu olur.” Necmettin Erbakan’ın cemaat liderlerine Başbakanlık’ta verdiği iftar yıllarca konuşuldu. Oysa Erbakan, siyasette, cemaatlerin desteğini pek az hissetti. Bir zamanlar parçası olduğu İskenderpaşacıların hocası Esad Coşan’ın 1991 seçimlerindeki sözleri nasıl unutulur: “Mercedeslere kurulup saltanat sürüyorsun”, “Almanya’dan valizlerle gelen paralarla zenginleşmiş insan”, “Kardeşlerimizin parasıyla bütçesi kabarmış, şişmiş insan”, “Ne ayet bilirsin ne Arapça bilirsin”... Sebebi belli. Tarikatlar inanca değil hep devlete susadı. Devlete yakın olmak, devletten beslenmek, devletin kanatları altında örgütlenmek asıl tutkuları oldu. Çünkü güçlerinin kaynağı uhrevi değil, dünyevi idi. Kimin daha çok parası, daha çok bürokratı, daha çok yargıcı varsa onun şeyhi daha çok uçtu. Erbakan’ı değil ANAP’ı ya da DYP’yi desteklemelerinin altında da bu vardı. İdealler ile gerçekler arasındaki dengeyi kuran ise Erdoğan oldu. Cemaatlerin Erdoğan’a desteğinin nedeni, dinden daha çok, elinde tuttuğu iktidar gücüydü. Bu yüzden, Erdoğan’a desteklerini açıktan yapıyor, hatta birbirleriyle yarış yapıyorlar. Gelelim bugüne... 31 Mart’a doğru yeni bir durumla karşılaştık. Hem Menzil hem İsmailağa bölündü. Ortak noktası, şeyhlerinin ölümüydü. İsmailağa Şeyhi Mahmut Ustaosmanoğlu da Menzil Şeyhi Abdulbaki Erol da yakın zamanda hayatını kaybetti. İki cemaat de iç savaşa tutuştu. Menzil şeyhi, dokuz halife bırakmıştı. Altısı hayattaydı. Üçü şeyhin çocuğuydu. Bir cemaat klasiği yaşandı. Öteki halifelerin esamesi okunmadı. Şeyhin mirasını üç çocuğu bölüştü. Eski tövbeler iptal olurken her mürit seçtiği bir çocuğa yeniden biat etti. Öyle ki bütün İslam ümmetini birleştireceği söyleyen cemaatçiler, Menzil köyünde üç kardeşin üç ayrı camisinde üç ayrı namaz kıldırdı. Kurumlar adlarıyla, binalarıyla ayrıştı. En son seçim haftasında sokak ortasında gruplar kavgaya tutuştu. Ama sürecin şimdilik galibi, Erdoğan’ın ve medyasının desteğiyle, ölen şeyhin büyük oğlu Saki Erol oldu. İsmalağa’daki ise iki yıl önce ölen şeyhin ardından ertelenmiş bir kavgaydı. Cemaat içinden güçlü bir lider çıkaramayınca, mezardaki Mahmut Hoca’ya rabıta devam ettirilmişti. Ama farklı güç odakları baş gösteriyordu. Cübbeli Ahmet, resmi açıklamayla aforoz edildi. Tarikat, AKP desteğiyle, Mahmut Hoca’nın dünürü Hasan Efendi’nin liderliğine geçti. 31 Mart’a giderken hem Menzil’deki hem İsmailağa’daki kavgada kazananı siyaset belirledi. Erdoğan, seçimden bir gün önce, Hasan Kılıç’ı ziyaret ederek açıkça tarafını belli etti. İşin ilginci kenara itilenler de tasfiye olmamak için “en Erdoğancı benim” pozisyonu aldı. O kadar ki Cübbeli Ahmet, AKP-MHP’ye oy vermeyenlerin günahkâr olacağına dair fetva bile verdi. Tarikatların liderliklerine artık Erdoğan karar veriyor. Erdoğan’ın elini tuttuğu lider olurken ötekiler lanetlenmemek için Erdoğan’ın ceketinden tutmaya devam ediyor. “Allah için” diyerek mal, kadro, mürit biriktiren cemaatler; güçlerini her seçim iktidara pazarlıyor. Toplu oy kullanmaya dayalı, hür iradeyi ortadan kaldıran, din ile korkutarak yurttaşlara zorla mühür bastıran topluluklar seçimi aracı kılıp demokrasiyi yok ediyor. Kandırılan, örselenen, parçalanan demokrasi ve yurttaşlar oluyor. 31 Mart bir başka kırılmaya da işaret ediyor. İstanbul ve Adıyaman dahil, cemaatlerin etkili olduğunu iddia ettiği havzaları açık farkla muhalefet kazandı. 31 Mart seçimlerdeki yenilgi sadece AKP’ye değil, müritlerini siyasete pazarlayan tarikatlara da tokat oldu! Demokrasi akıllandığı gün, din tüccarları da ortada kalmayacak.",https://www.cumhuriyet.com.tr/yazarlar/baris-terkoglu/menzil-de-yenildi-ismailaga-da-2194477
Barış Terkoğlu,Az kalsın bütün Beyoğlu elden gidiyormuş!,11 Nisan 2024 Perşembe,"Borges, geçmişin bilgeliyle günümüzün cehaleti arasındaki uçurumu böyle anlatıyor: ""Sör Walter Raleigh, Londra Kulesi’nde tutsakmış. Celladın baltasını beklerken bir dünya tarihi yazmaya koyulmuş. Bu esnada sokaktan bir şamata sesi işitmiş. Ne olduğunu sormuş. Birbiriyle çelişen birkaç farklı ihtimal öne sürmüşler. Şöyle düşünmüş: Fakat bu nasıl olur? Ben burada üzerinden yıllar geçen Pön Savaşları’ndan bahsediyorum. Ama tutsak edildiğim bu kulenin dibinde tam olarak ne yaşandığını bilemiyorum. Kalemi elinden bırakmış ve hikaye yarım kalmış."" Erdoğan kuyuya bir taş attı, 40 profesör zor çıkardı. Ecdad yadigarı dedi, kışla hikayeleri anlattı, önüne polis dizdi… Meğer hepsi boşmuş! Anlatayım… 3 yıl önce bir oldubitti yaptı. “Taksim Gezi Parkı’nın mülkiyeti ‘Sultan Beyazıt Hanı Veli Hazretleri Vakfı’na geçti” ifadeleriyle bulunan yeni formül duyuruldu. Parkın mülkiyeti bir imzayla değişmişti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Aslında ortada böyle bir vakıf kalmamıştı. “Mazbut vakıf” denilen kaybolmuşlardandı. Adını Vakıflar Genel Müdürlüğü temsil ediyordu. İBB, AKP’nin elindeyken aslında hiç sorun yoktu. Belediye el değiştirince, ""Gezi’yi ellerinden alalım"" denilerek vakıf formülü bulunmuştu. Aradan 3 yıl geçti. Basında okudunuz, mahkeme, Gezi Parkı’nı İBB’ye geri verdi. İstanbul 1. Asliye Hukuk Mahkemesi, o kararın gerekçeli halini geçen günlerde yayınladı. Peki bu karar nasıl çıkmış derseniz… Vakıflar Kanunu’nun 30. maddesi şöyle: “Vakıf yoluyla meydana gelip de her ne suretle olursa olsun Hazine, belediye, özel idarelerin veya köy tüzelkişiliğinin mülkiyetine geçmiş vakıf kültür varlıkları mazbut vakfına devrolunur.” Mahkeme şu sorunun yanıtını aramış: Gezi Parkı, vakıf yoluyla meydana gelmiş bir eser midir, ya da Gezi Parkı’nda vakıf yoluyla meydana gelmiş bir eser var mıdır? Elbette yanıtını bulmak için uzmanlara, yani üniversitelerdeki tarihçilere, arkeologlara, vakıf araştırmacılarına, sanat tarihçilerine vs. sormuş. Ortaya Gezi Parkı’nın da vakfın da tarihi çıkmış. Mahkeme, bir dizi profesörün yazdığı raporları okuduktan sonra kararını vermiş. Önce Gezi Parkı’nda, el koymaya dayanak olan Topçu Kışlası’nın kalıntısının olup olmadığına bakılmış, bulunamamış. Parkın tarihi araştırılmış: ""Topçu Kışlası'nın Sultan Beyazıd Han Vakfına ait arazi üzerinde Sultan III. Selim'in fermanı doğrultusunda 1805 yılında inşasına başlandığı ve 1808 yılında tamamlanarak hizmete açıldığı, ardından Sultan Abdülaziz devrinde kapsamlı onarım ve yenilemeden geçirildiği ve bu işlem sırasında ilk yapıldığı dönem mimari özelliklerini yitirerek yeni bir mimari vasıf kazandığı, ardından üzerine bina edildiği arazi ve civarının şehir yerleşimi içinde kalması nedeniyle 20.yy başlarında metruk hale geldiği, bunun üzerine askeri kışla olarak kullanımının son bulup, 1913 yılında Sanayi ve Ticaret Şirketi Milliye-i Osmaniye Şirketi'ne para karşılığı tapuda devredildiği ve 20.yy başında yıkılarak yerine bir gezi alanı yapılması düşünüldüğü ancak bunun yerine doğan ihtiyaç gereğince futbol stadı (Taksim Stadı) olarak kullanıldığı ve Cumhuriyetin ilanından sonra da bu amaçla kullanıldığı, bu yeni kullanım nedeniyle büyük ölçüde yıprandığı ve bir kısım müştemilatının 1928 yılında yıkılarak yerine Taksim Cumhuriyet Anıtı ve Meydanı'nın yapıldığı…"" Sonuçta Topçu Kışlası’nın, yasada belirtildiği gibi ""vakıf yoluyla meydana gelen eser"" olmadığı anlaşılmış. Kışla’nın Cumhuriyet kurulmadan niteliğini çoktan kaybettiği görülmüş. Bizzat Osmanlı sisteminin şehrin merkezindeki kışlayı dönüştürdüğü hatırlanmış. Öte yandan zamanında Sultan Beyazıd Vakfı’na verilmiş olanın sadece boş bir arazi olduğu, bunun da bir kültür mirası olmadığı kayıtlarla ortaya çıkmış.. Yani bizim İslamcılar’ın ecdad ve tarih konusunda anlattıkları tamamen uydurmaymış! Fakat asıl sürpriz başka bir detayda… Mahkeme, tapu kayıtlarından çıkan şu detaya tam iki kez atıf yapmış: ""Sultan Beyazıt Vakfı'nın 1505 M tarihli Vakfiyesi incelendiğinde geniş alanları kapsayan iki yüzün üzerinde pek çok yer ile birlikte Beyoğlu ilçesinin tamamının da vakfın akarları arasında sayıldığı…"" Yani sadece Gezi Parkı değil, zamanında bütün Beyoğlu ilçesi de aynı vakfın üzerinde görünüyormuş. Haliyle mahkeme, Gezi Parkı’nı vakfa verirse, bütün Beyoğlu’nu da vatandaşlardan alıp aynı şekilde vakfa vermenin yolunu açacağını fark etmiş. Hatta Osmanlı’daki diğer vakıflar düşünüldüğünde, belki de koca şehirlerin tapuları bir kararla değişebilecek hale gelecekti. Erdoğan’ın attığı taş bizi nerelere götürecekti! Sonuçta mahkeme, Topçu Kışlası’nın vakıf eliyle değil devlet eliyle meydana gelmiş bir bina olduğuna, öte yandan Topçu Kışlası’nın da bir tuğlasının bile kalmadığına, Kışla’nın bitişinin de çok eskiye dayandığına karar vermiş. Yetmemiş, şunu da not düşmüş: ""60-70 yıllık kullanım değeri ile tarihe belgelik eden bir nitelik kazanmış ve geçen su¨rede dönemin şehircilik anlayışına uygun bir kararla İstanbulluların kolektif belleğinde yer etmiş Taksim Gezi Parkı…"" Sonuç olarak mahkeme Gezi Parkı’nın mirası Gezi Parkı’dır, halka ait olan da şehrin belediyesinindir demiş. Bu haliyle sadece mülkiyet değişimini değil, parkın kışlaya çevrilmesi fikrini de boşa çıkarmış! Öyleyse çok basit bir soru: Hukuka, vicdana ve akla uygun olan Gezi Parkı’nın korunması eylemiyle suçlanan Can Atalay, Osman Kavala, Tayfun Kahraman Çiğdem Mater, Mine Özerden bir bayramı daha neden ailelerinden ayrı geçiriyor? Cevabı, 28 Şubat davasının hastalıklarla boğuşan asker sanıklarının içerde olma gerekçesiyle aynı: Erdoğan’ın canı öyle istediği için! Bugünü geçmiş kadar anlayabilirsek aramızdaki duvarlar eriyip gidecek…",https://www.cumhuriyet.com.tr/yazarlar/baris-terkoglu/az-kalsin-butun-beyoglu-elden-gidiyormus-2195200
Barış Terkoğlu,"Yaptım, yapıyorum, yine yapacağım!",06 Mayıs 2024 Pazartesi,"Altın ateşle sınanır, insan zorlukla... Mahkeme başkanı, “Terörle mücadelede görev almış kişileri hedef gösterme” diye başladığı kararı iki yıl hapis cezası diye bitirdi. Kapıdan çıktığımda gülerek “Beni tanımışlar” dedim. Çünkü kararda “sanığın pişmanlık duymaması” yazılmış, kravat takanlara bile uygulanan indirim uygulanmamıştı. Bir de “bir daha suç işlemeyeceğine dair mahkememizde kanaatin oluşmaması” diye başlayıp “cezanın sanığın geleceği üzerindeki uslandırıcı etkisi” ifadeleriyle devam ederek başkalarına yapılan ertelemenin neden bana uygulanmadığı söylenmişti. “Militanlaştırılmış yargı”nın beni düşman olarak görmesi karara yansımıştı. İnkâr edemem, yazdığım hiçbir şeyden pişman değilim, “Bir daha yapmam” da demiyorum. Aslında savunmamda da “Ben bu hikâyeyi bir yerden hatırlıyorum” dedim. Zira gazetecilik yaşamımda ilk sanıklığım yine “terörle mücadelede görev almış kişileri hedef gösterme” dendi. Bileğime kelepçe ilk kez o davanın duruşmasına giderken takılmıştı. Utanmamı bekliyorlardı, ben ise bir ödülü gösterir gibi kaldırıp göstermiştim. 15 yıl önceki hikâye, “iftar fotoğrafları davası” diye tarihe geçti. Ergenekon kumpasının hazırlayıcıları, davaya beş kala, iftar bahanesiyle buluşmuştu. Tarafsız olması beklenen hâkimler; Fethullahçı savcı ve polislerle kol kola poz vermişti. Yargı, Emniyet, ordu; Fethullahçı çetenin elindeydi. Yargının halinin fotoğrafını kimse yayımlayamıyordu. “Ben yaparım” dedim. Ardından “Terörle mücadelede hedef almış kişileri hedef gösterdi” diyerek Ergenekon davalarının görüldüğü mahkemede yargılamaya başladılar. İşin tuhaflığı, duruşmanın hâkimi, fotoğraflarda poz verenlerden biriydi. Kendi fotoğrafının yayımlanması hakkında karar verecekti. Sonunda ne mi oldu? Ben bir iftar fotoğrafı nedeniyle yargılanırken fotoğraftaki hâkim, savcı ve polisler “terör örgütü üyeliği”nden tutuklandı. Benim dava da unutuldu gitti. 2011 yılında bu kez “terör örgütü üyeliği” suçlamasıyla tutuklandım. Suçlamanın çoğunluğu dönemin yargısı hakkında yazdığım yazılardan oluşuyordu. Televizyonlarda “Vay vay vay” diye verilen Zir Vadisi kazılarının arka planındaki görüntüleri yayımladıktan birkaç saat sonra gözaltına alınmıştım. İddianamede “yargıyı itibarsızlaştırdığım”, bu yolla “teröristlere yardım ettiğim” anlatılıyordu. Bu kez hâkimlerim, “yargıyı itibarsızlaştığı” söylenen hâkimlerdi. Mahkemede yüzlerine bakarak söylemiştim: “Eğer bugün buradan çıksam adliyenin merdivenlerine oturup aynısını yazacağım. 100 yıl hapiste kalsam çıktığım gün aynı fikirlerde ısrar edeceğim. Sağ kolum olmasa sol kolumla düşündüklerimi anlatacağım.” Sonunda ne mi oldu? O “itibarlı” hâkimlerin ve savcıların kimi kaçıp gitti. Kiminin de cübbesi çıkarıldı. Bizim dava yine unutuldu gitti. İşte bu yüzden “militanlaştırılmış yargı”nın kararını dinlerken “Hatırlıyorum” dedim. Bugün yargılandığım davada ise “hedef gösterildiği” söylenen kişi halihazırdaki adalet bakan yardımcısı. Ben ceza verilen Cumhuriyet’teki köşemde adını bile yazmamışım. Ama kendisinin adı da fotoğrafı da medeni hali de hatta kaç çocuğu olduğu da Hâkimler ve Savcılar Kurulu (HSK) sitesinde var. Çünkü kendisi aynı zamanda hâkim ve savcıların atamalarına, yükselmelerine hatta izinlerine karar veren HSK 1. Daire’nin üyesi. Bu köşede okuduğunuz ve hapisle cezalandırılmama neden olan yazının konusu ise geçmişte benimle ilgili vermiş olduğu bir kararla ilgili. Hangisi mi? Barış Pehlivan’la birlikte, Mahrem kitabında, Fethullah Gülen’in akrabalarının karıştığı bir çocuk istismarı dosyasının AKP’li siyasetçiler tarafından nasıl kapatıldığını anlatmıştık. Kitap sayesinde olay Türkiye’de gündem olmuştu. Henüz ortada ne 15 Temmuz ne FETÖ operasyonları vardı. Ama kitabımızın haberlerine hatta satış linklerine yasak gelmişti. İşte bu kararı alan hâkimi yıllar sonra hatırlayıp bu köşede eleştirmem nedeniyle perşembe günü 2 yıl hapis cezası aldım. Ortada öyle bir tuhaflık var ki... Kararı veren hâkimler fiilen idari amirleri olan HSK üyesi ile benim aramda karar veriyorlar. Dahası, içinde aynı mahkemede birlikte görev yaptığı yakın arkadaşı var. Dahası, duruşmada yüzüne de söyledim, içlerinden birisi eski bir AKP üyesi hatta AKP’den aday adayı. Dahası, İsmail Saymaz’ın köşesinden okumuşsunuzdur, eşi de FETÖ soruşturmalarında “iyi niyetli bir şekilde 17-25 Aralık öncesinde sohbetlerde bulundum” ifadesini veren, çocuklarını FETÖ okullarına emanet etmiş bir hâkim. Haliyle, Gezi’den Can Atalay kararına kadar ülkeyi krize sokan kararları veren mahkemenin beni düşman gibi görüp “uslandırmaya” çalışmasını gayet iyi anlıyorum! Yargının kendi kirini örttüğü bu filmi de daha önce izledim! Bugünkü davayı başlatan “isimsiz ihbarcı”yı bile görüyorum! Şimdi kalemi bırakmanın değil, mücadele etmenin zamanı. Dün cemaat yargısı, FETÖ yargısı, kumpas yargısı nasıl yıkıldıysa şimdi “militanlaştırılmış yargı”nın cüppesini yırtmanın zamanı. Mahkemelerin üzerindeki gölgeyi kaldırarak milletin kara bahtını aydınlatmanın zamanı. Burası Cumhuriyet gazetesi. Yarın tam 100. yılımız. İşgal günlerinin içinden çıktık. Adımızı Atatürk verdi. Saltanat rejimin artıklarıyla boğuştuk. Gericilikle, din sömürüsüyle, ırkçılıkla, emperyalizmle kavgalı olduk. Kalemimiz; bombayla, kurşunla, mahpusla sınandı. 12 Eylül dönekliğine, “yetmez ama evet” dönekliğine, Silivri’den kaçış dönekliğine cephe aldık. Ülkemizin damlarının kiremitinin rengini, zeytinin çekirdeğinin tadını nasıl seviyorsak mahpusunu da öyle severiz. Nefesimizi veririz ama boşuna uğraşmayın, ateşle de zorlukla da uslanmayız!",https://www.cumhuriyet.com.tr/yazarlar/baris-terkoglu/yaptim-yapiyorum-yine-yapacagim-2203419
Barış Terkoğlu,Ben ortada bir seçim görmüyorum,28 Mart 2024 Perşembe,"Hükümet de kötüydü ezberci eğitim de... Ama “eski Türkiye” dedikleri dönemin düzenli işleyen iki işi vardı: Biri ÖSYM sınavları, öbürü siyasi seçim. İlkini FETÖ’ye çaldırdılar, öbürünü kendileri ortadan kaldırdılar. Sonunda seçimsiz ve sınavsız kaldık. “Eski Türkiye”de seçimlere üç ay kala adalet, içişleri ve ulaştırma bakanları istifa ederdi. Yerlerine bağımsız bakanlar atanırdı. Sebebi hikmetliydi. Şartlar eşit olsun isteniyordu. Öyle ya... İçişleri bakanı güvenliğini sağlayacak, adalet bakanı düzenini kuracak, ulaştırma bakanı ise birbirine bağlayacak. “Eski Türkiye” diyerek yasaları ortadan kaldırdılar. Şimdi bütün bakanlar, belediyeler için oy istiyor. Devletin arabasını, korumasını, salonlarını seçim için kullanıyor. İşte “seçimlerin tarafsızlığı” ile ilgili enteresan bir hikâye uzun süredir çantamda bekliyor. Önümde, Anadolu’nun bir şehrinde, yargı mensuplarının oluşturduğu WhatsApp grubu var. Biliyorsunuz, sandık kurullarını hâkimler oluşturuyor. İlçe seçim kurulu başkanı hâkimlerden biri, 24 Haziran 2018 seçimlerinin olduğu gün, meslektaşlarını, sözde “nelere dikkat edecekleri” konusunda uyarıyor. İkinci maddeyi aktarayım: “Sayımlar yapılırken her sandık başındaki İYİ Parti yani FETÖ görevlisi bu sonuçları seçim merkezine abartılı yollayacak.” Muhalefetin 24 Haziran’da sahte sonuçlarla sokağa döküleceğini söyleyen komplo teorileriyle dolu uyarı dizisi şöyle bitiyor: “Ve daha dehşet öngörümü söyleyeyim mi: Sokaklar karıştığında Erdoğan’a suikast ekibi devreye girecek. Bunlar en büyük planı 24 Haziran’a yaptılar.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İlçe seçim kurulu başkanı söz konusu kadın hâkimin mesajını savcı olan eşi de paylaşmış. Hâkimin ve savcının işini nasıl yaptığı anlaşılıyor. Evet, 24 Haziran seçimleri, sağ salim geçti. Söz konusu hâkim ve savcının, özetle “FETÖ’cü İYİ Parti kaos çıkaracak” uyarılarının gerçek olmadığı anlaşıldı. Devamı var... Bir yıl sonra 2019’da muhalefet, CHPİYİ Parti ittifakıyla yerel seçime gitti. CHP de İYİ Parti de bu sayede bazı belediyeleri kazandı. Bunlardan biri de İYİ Partili Ünal Çetin’in kazandığı Gökçeada Belediyesi idi. Bu süreçte bir değişim daha oldu... 2021’deki mayıs kararnamesiyle; İYİ Parti’yi FETÖ’cü ilan eden, sandıklarda kaos çıkaracaklarını söyleyen hâkime hanım ve savcı eşi de Gökçeada’nın bağlı olduğu şehrin adliyesine atandı. Artık Çanakkale’de görev yapacaklardı. Ve beklenen yaşandı... 2023 yılının mayıs seçimlerine aylar kala Türkiye, çeşitli belediyelere yapılan operasyonlarla sarsılıyordu. Kimi doğru kimi yalan... Ama seçime giderken belediye operasyonları yapma stratejisinin altında politik hedeflerin yattığı belliydi. Mayıs seçimlerine 3.5 ay kala, Çanakkale Savcılığı, Gökçeada Belediyesi’ne operasyon yaptı. Belediye başkanı Çetin, yolsuzluk suçlamasıyla gözaltına alındı, ardından tutuklandı. Sadece o değil, partinin ilçe başkanı da “rüşvete aracılık” suçundan hapse atıldı. İçişleri bakanı da birkaç gün sonra belediye başkanını görevden aldı. İYİ Partililer ayağa kalkmıştı. Söylediklerine göre böyle bir soruşturma yürütülse dahi yetkili olan Gökçeada’daki savcılıktı. Çanakkale Savcılığı nedense bu soruşturmayı kendisi yürütmüştü. İsimsiz bir ihbarla başlayan, tutuklamayı gerektirmeyecek bir suçlamayla tutuklamalar yapılan bu dosya, İYİ Parti’ye göre FETÖ usulleriyle hazırlanmıştı. Başkan Çetin 5.5 ay sonra serbest kaldı. Ama başındaki Demokles kılıcını gören Çetin, “aday olsa kazanacağı” düşünülen 31 Mart seçiminde, İYİ Parti’nin ısrarına rağmen aday olmaktan vazgeçti. Yazının gelişinden tahmin ettiniz. Soruşturmanın içindeki yargı mensupları, hikâyenin başındaki mesajı paylaşan kişilerdi. Gökçeada Belediye başkanı suçlu mu suçsuz mu bilmiyorum. Söylemek istediğim, seçim kurulu başkanıyken İYİ Parti’ye hakaretle tarafsızlık ihlal ediliyor, seçim sonrası ödül gibi tayin gerçekleşiyor, yeni görev yerinde de İYİ Parti’ye operasyon yapılıyor. Haliyle yargı ile siyaset birbirine karışıyor, adalet militanlaşıyor. Türkiye yerel seçimlere giderken Yargıtay Başkanlığı seçimlerinin sekiz turdur sonuçlanmaması, Yargıtay üyelerinin bir kısmının cemaat-siyasetideolojik iltisaklarla oy kullanması bize tehlike sinyali vermiyor mu? Seçim; kurumların işlevli, iradenin özgür, propagandanın serbest olduğu koşullarda olur. Yargı mensuplarının militanlaştığı, TRT’den bakanlıklara devlet kurumlarının taraflaştığı, propagandanın imkânsızlaştığı koşullarda oy kullanılsa da fiilen ortada bir seçim yoktur. Elini tutuyorlar, damgayı istedikleri yere vuruyorlar. Buna seçim diyorlar. Koşulları belirlemeden yapılan tercih, sonunda oy da verseniz, seçim değildir.",https://www.cumhuriyet.com.tr/yazarlar/baris-terkoglu/ben-ortada-bir-secim-gormuyorum-2190554
Barış Terkoğlu,Baskın yapılan evden çıkan hâkim,18 Nisan 2024 Perşembe,"“En kötüsü de sahip olmadığın şeylere ait olmaktır” sözleriyle yabancılığını anlatıyordu Kafka, Milena’ya Mektuplar’ında... Yat yere, yat, yat, yat! Kaç baskın görüntüsünde izledik o emri. Polisler girdikleri evde içeriye bir anda dalıyor, tehlikeyi bertaraf ediyorlardı. Bu kez öyle olmadı. Girdikleri ev başlarına dert açtı. Bakanlardan bürokratlara kadar, devletin yetkili isimleri günlerdir özür diliyor, yanlış oldu diyor ama kriz çözülemiyor. Aslında hedef, sahte kanser ilaçları sebebiyle çocuk ölümlerine neden olan bir örgüttü. Operasyonu İstanbul Cumhuriyet Başsavcılığı, İstanbul Emniyeti ile birlikte yürütmüştü. 26 Aralık’ta düğmeye basıldı. Toplam beş ilde 37 kişi gözaltına alındı. Baskınlarda piyasa değeri 4 milyon lira olan sahte ilaç ele geçirildi. Operasyonun ardından 20 kişi tutuklandı. Gözaltına alınan isimlerin benzer suçlardan toplamda 127 suç kaydı vardı. 128. kez işlem görüyorlardı. Gelelim krize... Operasyonda hedef alınan kişilerden biri Necati Zaman’dı. Zaman’ın kasten öldürmeden nitelikli yağmaya, uyuşturucu ticaretinden tehdide kadar birçok dosyası vardı. Polise göre tehlikeli bir hedefti. Gelgelelim, Zaman’ın resmi adresi de telefonunun sinyal verdiği adresler de hep Ankara’daydı. Ankara Emniyet Müdürlüğü ile irtibatla, Zaman’a operasyon yapılmaya çalışıldı. “Çalışıldı” diyorum, çünkü operasyon günü, sabah 7.20’de özel harekât polislerinin baskın yaptığı ev Zaman’ın çıkmamıştı! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kimin mi çıktı? Polisler, kadın hâkim Ş.G.K. ve devletin kritik bir kurumunda çalışan eşi R.K. ile karşılaştı Durun, hemen aklınıza kötü bir şey gelmesin. Aslında yaşanan tam bir “sehven” vakasıydı. Gönderilen adreste “Birdal Sitesi Yolu Caddesi” yazarken Ankara’daki polisler “Birdal Sitesi”ne girmiş, operasyonu orada yapmıştı. Kısacası adresteki benzerlik nedeniyle polis yanlış eve girmişti. Baskında bir de tutanaklara yansıyan tartışma yaşandı. Hâkim ve eşinin tutanağa düştüğü şerhi aktarayım: “İkamette bulunan şahısların kimliklerini ibraz etmelerine rağmen eve özel harekât unsurlarının girdiği...” Nitekim tutanakta polisler de eve girerek “kaba arama yapıldığı”nı kabul ediyordu. Sıradan birinin evine girilse, muhtemelen karakolda günlerce “vallahi Zaman’ı tanımıyorum” diye derdini anlatmak zorunda kalacaktı. Ama bu kez “sehven” hikâyesi sert taşa çarpmıştı. Hâkim ve devletin kritik kurumunda çalışan eşi, meselenin peşini bırakmadı. Devreye önemli isimler girdi. Yıllardır duyduğumuz “sehven” vakalarının bu kez sorumlusu arandı. Sehven soruşturması derinleşti. Uzun yazışmalar yapıldı. Olayın iç yüzü araştırıldı. Aslında Zaman’ın resmi adresi bambaşkaydı. Ancak resmi adresinden telefonu hiç sinyal vermiyordu. Bunun üzerine İstanbul polisi, Zaman’ın aboneliklerini araştırmış, bir tek internet abonesi olduğunu görmüştü. İnternet şirketinden adresini istedi. Burada Zaman’ın başvuruda beyan ettiği adres yazıyordu. Bilinçli mi saklanma yöntemi mi yoksa yanlışlık mı bilinmez, yazan adresteki sokak aslında olmayan bir sokaktı. Hâkimin ve eşinin oturduğu evin adresine çok benziyordu. Muhtemelen interneti bağlayanlar da Zaman’ı telefonla arayarak bulmuştu. İşin özeti buydu. Soruşturmada Ankara Emniyeti İstanbul’u, İstanbul Emniyeti Ankara’yı suçladı. Ankara Emniyeti kendisine gelen adresin gerçekte olmadığını, olası en yakın adrese gittiğini söyledi. İstanbul Emniyeti ise Ankara’daki bir adres detayına vâkıf olamayacaklarını, Ankara Emniyeti’nin yeterince çalışma yapmadan baskın yaptığını, üstelik posta kutusunda farklı bir fatura görmek gibi detayları es geçerek eve girdiğini, girerken de yanına komşulardan tanık almamak gibi bir hata yaptığını ifade etti. Operasyonu yapan polislerin WhatsApp yazışmalarına bakıldı. Sonradan yakalanan Zaman’a adresindeki tuhaflık soruldu. Sadece bu kadar değil. Devletin pek çok kritik ismi hâkim ve eşini arayarak özür diledi. Ama kriz, bu yazı yazılırken halen bitmemişti. Polisler, “Bir hata olmuş, özür diledik, daha ne yapalım” havasındaydı. Dosyayı kapadıktan sonra “işte burada” dedim. Son dönemde seçim nedeniyle sıkça duyduğumuz “muhasebe”nin ve “hesaplaşma”nın asıl adresi burası. Hayır, yanlış anlamayın. Evi yanlışlıkla basılan hâkim ve devlet görevlisi eşi, sabah sabah yaşadıkları korkunun hesabını sormakta son derece haklı. Mesele bu değil. Ancak son yıllarda sürekli duyduğumuz “sehven” vakaları herhangi bir vatandaşın hayatına denk gelince sonuç “ayıkla pirincin taşını” oluyor. Çakarlı arabalarla gezen, ardında korumalarla dolaşan, pahalı sofralarda devletçilik oynayan adamlar yükselirken ülkenin asıl sahibi yurttaş önemsizleştirildi. Sürülen, dövülen, yargılanan, yerde tekmelenen oldu. Kırılmış, örselenmiş bir millete yüz yıl sonra nasıl yeniden “ne mutlu” dedirtiriz? Herkesin asıl muhasebesine buradan başlaması lazım. “Eğer gerçekten insanlar mutluluktan ölebilselerdi benim çoktan ölmüş olmam gerekecekti” demişti ya ruhu yükseldiği anda Kafka... Belki gerçek bir yaşam, korkularından ve ayrıcalıklarından kurtulmuş bir milletin huzurundadır.",https://www.cumhuriyet.com.tr/yazarlar/baris-terkoglu/baskin-yapilan-evden-cikan-hakim-2197347
Barış Terkoğlu,Uğur Dündar’ın babalık davası,25 Nisan 2024 Perşembe,"Televizyonu açıyorum Uğur Dündar. Kapatıyorum Uğur Dündar. Gördü mü, sevdi mi, birlikte oldu mu... İki genç öpüşse tokatla muhafazakârlık dersi verecek ıstakoz medyasının yattılı kalktılı programlarının konusu bu. Peki mahkeme dosyasının içinde ne var? Her şeyi, D.G’nin avukatının, Uğur Dündar aleyhine 18 Mayıs 2022’de Isparta Aile Mahkemesi’ne verdiği dilekçe başlattı. Konu “soy bağının tespiti” idi: “Suphiye Orancı ve davalı (Dündar), 1985’te İzmir’de tanışmışlar ve birliktelik yaşamışlardır. Bu duygusal beraberlikleri devam etmiş ve bu süreçte cinsel birliktelik yaşanmıştır. Müvekkilin annesi yaşanan bu cinsel birliktelikten hamile kalmış, 12 Ocak 1986 tarihinde müvekkil dünyaya gelmiştir.” D.G’nin iddiasının delili var mı? D.G’nin avukatı, tanık getirebileceklerini söylemiş. Mahkemeye sunmasa da Dündar’ın bir gazete röportajında “Günün birinde bir kadının kucağında çocuğu ile çıkıp ‘Uğur Dündar beni iğfal etti’ diyeceğinden korkuyorum” dediğini ifade etmiş. Bir ek daha yapmış: “Davalı taraf ile her türlü iletişim yolu denenmek suretiyle ve dava yolunda her iki tarafın yıpranmaması adına tüm iyi niyetimizle davaya konu olaya ilişkin görüşme sağlanmaya çalışılmıştır.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 31 Mayıs 2022 tarihli dilekçe bu soruya cevap veriyor. Dündar’ın avukatı, babalık davasının herhangi bir önkoşul ve delil olmadan açılmasını eleştirmiş: “Herhangi bir somut veriye dayanmayan, hayal gücü ile üretilmiş birtakım iddialara dayalı bu dava...” Dündar’ın avukatı, Dündar aleyhinde kampanyaya dönüşeceğini de öngörmüş: “Halihazırda bu davanın suiistimal edilmesi ihtimali kuvvetle muhtemeldir. Gayrı meşru yollarla amaçlarına ulaşamayan kirli çıkar grupları, bu davanın konusu olan haksız ve hayal ürünü iddiayı kullanarak davalının onur ve saygınlığına yönelik ağır ve açık saldırı başlatacaklardır.” Esas hakkında ise şunu söylemiş: “Müvekkilim 1985 yılı içinde hiçbir zaman İzmir iline gitmemiştir. Hayatının hiçbir döneminde değil Suphiye Orancı, başkaca adı ‘Suphiye’ olan herhangi bir kadınla tanışmamıştır.” Bir detayı daha şöyle belirtmiş: “Davacının nüfustaki kaydında baba adı bölümünde, annenin sözlü olarak beyan ettiği ‘Erol’ ismi yer almıştır. (...) Gerçekten davacının biyolojik babası müvekkilim olsaydı, davacının annesi nüfus idaresine baba ismi olarak ‘Erol’ ismini vermezdi.” Dündar’ın avukatı, D.G’nin dava öncesinde görüşme taleplerinin reddedildiği iddiasına ise şöyle yanıt vermiş: “D.G’nin avukatı bir süre önce şahsımı cep telefonundan aramıştır. Davalıyı ilgilendiren özel bir konu hakkında konuşmak istediğini söylemiştir. Konunun ne olduğunu sorduğumuzda telefonda söyleyemeyeceği, müvekkilinin dahi kim olduğunu söyleyemeyeceği, yüz yüze buluştuğumuzda açıklama yapacağı cevabını vermiştir.” Dündar’ın avukatı, bunun üzerine avukatla görüşmediğini, içeriği bilmediği için Dündar’a da konuyu yansıtmadığını söylemiş: “Davalının (Dündar) gerçekdışı çocuk iddiası ile karşılaşması ilk kez bu dava dilekçesinin tebliği ile gerçekleşmiştir.” İşte bu noktadan sonra mahkeme DNA testi yaptırmaya karar vermiş. Zira DNA testi kesin kanıtı ortaya koyuyor. 19 Şubat 2024’te Dündar ve D.G., Adli Tıp’a gelmiş. Dündar’dan kan ve saç teli, D.G’den ise kan alınmış. 22 Mart 2024 tarihli, raporun sonuç bölümü şöyle: “Elde edilen sonuçlara göre baba olduğu iddia edilen Uğur Dündar adlı şahsın D.G. adlı şahıs için biyolojik babalığı reddedildi.” Sonuç olarak bir dahaki duruşması 12 Haziran’da olacak mahkemenin dikkate alacağı bilimsel DNA raporu net konuşuyor. Uğur Dündar ile Suphiye Orancı, diyelim tanışmış olsalardı, daha da ileri gidelim diyelim evlenselerdi dahi; DNA raporu “Uğur Dündar, D.G’nin babası değil” diyor. Haliyle sorunu dedikodu değil, bilim çözüyor. Bir detay daha... Dosyanın herhangi bir yerinde anne Suphiye Orancı yok. Ne ifade vermiş ne mahkemeye gelmiş ne de DNA testine katılmış. Buna rağmen cumhurbaşkanının ailesi tarafından yönetilen medya, Dündar hakkında özel hayatı karalayıcı yayınlara devam ediyor. Sebebi elbette bir çocuğun baba arayışına çare olmak değil, politik. Asıl istismar da aslında bu. Öte yandan bir gün bir çocuk ortaya çıkıp, gerçek babasının bu medyayı yöneten aileden biri olduğunu söylese, ertesi gün kendisini hapiste bulacağını tahmin etmek de güç değil! Çocukların varoluşlarının istismar edilmediği bir dünyaya...",https://www.cumhuriyet.com.tr/yazarlar/baris-terkoglu/ugur-dundarin-babalik-davasi-2199745
Barış Terkoğlu,Adalet mafyanın temelidir!,13 Mayıs 2024 Pazartesi,"Yanıt kurnazı, soru akıllıyı ele verir. Erdoğan, üç gün önce konuşuyor: “Yargının kararlarını beğenmeyebilir, itiraz edebilir, hoşnutsuzluğumuzu açıkça dile getirebiliriz. Buna kimse engel olamaz, olmamalıdır.” Ben ise sadece eleştirmiyor, soruyorum. Konuşan, yazı yazan içerde de eli silahlı mafya nasıl dışarıda diye sorguluyorum. Somut konuşalım... Perdeci Talat’ın hikâyesini size daha önce anlatmıştım. 1 Haziran 2021 günü Alibeyköy’de bir kafenin perdelerini asıyordu. Kafe sahibi olarak bildikleri Ahmet Adanmış kapıya çıktığı sırada, dışarıda bekleyen aracın içinden, kafe kurşun yağmuruna tutuldu. Kafe sahipleri Ahmet Adanmış ve Ahmet Taha Aksakal yaralandı. Perdeci Talat ise ilgisinin olmadığı bir hesaplaşmada hayatını kaybetti. İki çocuğu öksüz kaldı. Olay üzerine kafeye gelen polis, koltuk üzerinde bir adet Glock marka tabanca, mutfak tezgâhı üzerinde bir adet tabanca ve koltuk üzerinde 500 adet 200 TL’lik toplamda 100 bin TL banknot bulduğunu tutanağa geçti. Saldırıya uğrayan “Zaza Doğan” lakaplı Ahmet Adanmış’ın mekânıydı. Peki saldıran? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Polis için tahmin etmek güç değildi. Zaza Doğan ile Fatih Uzunyayla arasında husumet vardı. Polisteki istihbarata göre Uzunyayla’nın adamları bir süredir “Fatih abinin intikamı alınacak” diyordu. Saldırganlar bulundu. Üveyiz Kınay, Emre Duran, Emirhan Örs ve saldırıya karıştığı öğrenilen Doğan Gökdoğan gözaltına alındı. Gökdoğan her şeyi itiraf etti: Arabayı Emirhan kullanmış, yan koltuğunda kendisi oturmuş, arka koltuktaki Üveyiz elindeki kalaşnikofla tam 12 el ateş etmişti. Tetikçilerin en büyüğü saldırı sırasında 21 yaşındaydı. Sosyal medyaları silahlı fotoğraflarla doluydu. Yani gencecik çocuklar yine yeraltına çekilmiş, mafya hesaplaşmasında kullanılmıştı. Her şey çözülmüş sanmayın. Neler olmadı ki bu süreçte! Mesela itirafçı Doğan Gökdoğan, tehdit edildi, dövüldü, ayağından vuruldu. Mesela tetikçiler tutuklanırken azmettirmekle suçlanan Uzunyayla nasıl olduysa önce serbest bırakıldı, sonra yakalama kararı çıkarıldı, boğazda yemek fotoğrafları paylaşan hatta bu süreçte Emniyet’e girip çıktığı ispatlanan Uzunyayla bir türlü yakalanamadı. Sonra yakalanıp tutuklandı. Ardından yine serbest kaldı. Mesela 6 Nisan 2023’te CHP İstanbul İl Başkanlığı önünde açılan ateşin, saldırı sonrası serbest kalan Emre Duran’ın silahından çıktığı anlaşıldı. İşte Perdeci Talat’ın pisi pisine öldüğü mafya hesaplaşması davası geçenlerde sonlandı. Meğerse skandal daha da büyümüş. Adalet denilen mülkün değil mafyanın temeliymiş! 4 Nisan 2023 tarihli duruşma tutanağı önümde. Hâkim, cinayeti azmettirmekle suçlanan Fatih Uzunyayla’yı huzuruna çağırdı. Ardından “Sabit ikametgâhın var mı”, “Başka hükümlü olduğun dosya var mı” gibi sorular sordu. Ardından herkesi şaşırtan karar tutanağa şöyle geçti: “Sanık Fatih Uzunyayla’nın tutuklulukta geçirdiği süre, delillerin büyük ölçüde toplanmış olması, delilleri karartma ihtimali bulunmaması (...) TAHLİYESİNE.” 12 Ocak 2024’te mahkeme kararını verdi. Üveyiz Kınay ve Emirhan Örs’ü cinayet ve yaralamadan müebbet hapse mahkûm etti. Ancak herkes biliyordu ki onlar tetikçilerdi. Asıl merak edilen Fatih Uzunyayla’dı. Mahkeme, onun hakkında da cinayeti azmettirmekten müebbet hapis ve 39 yıl hapis cezası verdi. Hakkında da tutuklamaya dönük yakalama kararı verdi. Ancak... O gün bu kararı dinleyenler arasında Fatih Uzunyayla yoktu. Zira daha önce yirmi yıl hapis cezası olan, iktidarın infaz düzenlemeleri sayesinde kısa sürede dışarı çıkan Uzunyayla, çoktan kaçmıştı. Halen de yakalanamadı. Yeraltı dünyasında konuşulanlara göre Balkan ülkelerinde hayatını devam ettiriyor. Belki de teslim olmak için hep katilleri koruyan infaz paketi bekliyor. Sonuçta... İstanbul’un ortasında bir kafe tarandı. İki çocuk babası Perdeci Talat katledildi. İnsanlar yaralandı. Bu saldırı için bir araç çalındı, yakıldı. Bütün bunların sonunda hapiste sadece 2000 yılında doğmuş iki tetikçiden başkası yok. Azmettiren Fatih Uzunyayla ise bu davada sadece 4 ay 3 hafta, evet yanlış okumadınız, 4 ay 3 hafta tutuklu kaldı. Niye, kime kurşun sıktığını bile bilmeyen çocuk yaştaki tetikçileri cezalandıran adalet, kendisinin de azmettirici olduğunu kabul ettiği mafyayı sol eliyle yargılıyor görünürken sağ eliyle kaç dedi! Bu üç yılda ise mahkeme tutanaklarına yansıyanlara göre taraflar, İstanbul sokaklarında bir sürü yerde kurşun sıkmaya devam etti. Güçlüleri koruyan adaleti sorgulamadıkça, vereceğimiz yanıtların anlamı da olmayacak.",https://www.cumhuriyet.com.tr/yazarlar/baris-terkoglu/adalet-mafyanin-temelidir-2205912
Barış Terkoğlu,Yargıdaki rüşvet bataklığının belgeleri,11 Mart 2024 Pazartesi,"Yıkanmaya giriyorsun, çamurla çıkıyorsun. Sorun ne sabun ne lifte. Suyu kirletmişler, suyu! Sabah uyanıyoruz yargı haberiyle güne başlıyoruz. Akşam bir başkasıyla uykuya dalıyoruz. Ne kadar çok mahkeme haberi okuyoruz. Herkesin kendi işini savcıyla ve hakimle gördüğü bu kara düzende mesele sadece adaletin itibarsızlaşması değil. Sistemde herkesin herkesle kavgası var. Bir yanda ülkücüler, bir yanda Hakyol, bir yanda İstanbul grubu. Bir yanda bakan bir yanda bakan yardımcıları. Bir yanda Çağlayan Adliyesi bir yanda Anadolu Adliyesi. İşte ""herkesin herkesle savaştığı"" bu sistem, bazı davalar üzerinden etkisini gösteriyor. Dosyaların içinden kamuoyuna şaşırtıcı bilgiler sızıyor. Dilan Polat dosyası da bunlardan biri. Hatırlarsınız, size savcısının hikayesini anlatmıştım. Çağlayan Adliyesi’nde görev yapan Savcı G.K., daha önce başsavcıyla ters düşmüştü. Yürüttüğü bazı soruşturmalarda usulsüzlük yaptığı gerekçesiyle Savcı G.K. HSK’ya şikayet edilmişti. Savunma veren G.K. ise başsavcı ve vekilini suçlamış, kendisinden kritik FETÖ dosyalarının da aralarında olduğu bazı dosyaların kapatılmasının istendiğini söylemişti. Savcı hakkında geçen günlerde HSK’dan kınama cezası çıktı. Bu arada Savcı G.K. Çağlayan’dan Anadolu Adliyesi’ne gönderilmişti. Oradaki Başsavcı ile de Çağlayan Adliyesi arasında sorunlar vardı. Savcı G.K. burada, bu kez başsavcıyı da yanına alarak kavga etmeye devam etti. Dilan Polat soruşturmasını yürüterek popüler bir hikayenin de parçası haline gelen Savcı G.K. hakkında, Dilan Polat soruşturmasının detaylarını dışarıya servis ettiği gerekçesiyle yeni soruşturma açıldı. Bu arada Savcı G.K.’nın eşinin Adnan Oktar Yapılanması’nın eski mensubu olduğu ortaya çıktı. Erzurum’a gönderilen Savcı G.K. emekli oldu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Her şeyi özetlemek kolay değil. Bu iç kavgalar gazeteciler için ise bir fırsat. Zira sızan belgelerin her biri haber değeri taşıyor. Önümde iki ayrı kritik belge var. Biri Savcı G.K.’yı açıkça rüşvetle suçluyor. Belgeden ilk kez Gazeteci Seyhan Avşar Halk TV’de bahsetti. Dilan Polat dosyasındaki sanıklardan Ahmet Gün, Savcı G.K.’dan ve soyadını bilmediği ‘Komser Ahmet’ten şikayetçi olmuştu. Dilekçeyi okuyorum, 3. Maddesi kritik: ""Soruşturma dosyası kapsamında menfaat talebi"". Suç tarihi olarak ise 1 Kasım 2023 ve 16 Kasım 2023 yazıyor. Bu tarihlerin önemini şikayetçi şöyle belirtmiş: ""Kızım C.N.G.’nin Emniyet’teki telefonu ile eşimin aranarak Bitcoin istenilme talebi"". (C. Nur Gün’ün de şikayetini 21 Aralık’ta Cumhuriyet’te haberleştirmiştim) Dilekçede olayın devamı şöyle anlatılmış: ""(…) Komser Ahmet’in tarafıma ‘savcı gönderdi’ diyerek taleplerinin nasıl jandarmadan gizlenmeye çalışıldığı, (…) Kamera kayıtlarının dosya içine alınarak Komser Ahmet hakkında ve onu peşimden gönderen Cumhuriyet Savcısı hakkında kamu davası açılmasını talep ederim."" Yani Dilan Polat dosyası şüphelisi Ahmet Gün, hem Savcı G.K.’yı hem de onunla iş tutan polisleri rüşvetle suçlamış. İddiaya göre ‘Komser Ahmet’ denilen kişi de bu dilekçeden sonra görevden alınmış. Gelelim ikinci belgeye… İlk kez duyacağınız bu belge ise belli ki Savcı G.K. kaynaklı. Daha önce bahsettiğim soruşturmalardan birinde, işadamı M.A.’dan rüşvet almakla suçlanan Savcı G.K., işadamı M.A. dosyasındaki bazı WhatsApp konuşmalarını devletin ilgili birimlerine sunmuş. Bu konuşmalara dayanarak özetle ""ben değil asıl onlar rüşvetçi"" demiş. O mesajlaşmaları açıp okudum. İçinden bazı cümleleri aktarayım: ""Görüşeyim çözülür istenilen parayı versin yeter ki"", ""Abi ne Fetösü ne başka bir şey çözemeyecekleri iş yok, sen biliyorsun, parayı yeter ki koysun"",  ""gönderdin mi emaneti kardeş"", ""yukarısı bende sen parayı gönder yeter ki, her türlü bağlarım en tepeye ulaşırım gerekirse, hepsi aç"", ""senin içişleriyle bağın var mı hala, çok sevdiğim T.  Abi var Emniyet’in araç işlerini yapmak istiyorlar, S.’nin akrabası yapıyor demişler ama yapan da akraba filan değil yukardan bağlantı kurarsan alırsın diyorlar"", ""sen getir, para ve kadın varsa sorun yok, direkt görüşüyorum ben S. ile, işlerimizi de bitirtiyoruz sen getir işi"", ""500’e kadar bağlarım, mahkeme işi bende, bu paralara dosya çözülmez normalde, hele böyle dosyalar"", ""halloldu, elden teslim ettim, 180 verdim, 170 de iş bitiminden sonra"", ""Ben hallettireceğim, görüştüm Ş. Abi’yle de Ankara’yla da, parada anlaşırsak çözecekler"", ""diğer işle alakalı S. ile görüştüm ben para transferini Perşembe günü yapacaklarmış 4.5 milyon""… Görüşmeler 2020-2022 aralığında. İçinde Cumhurbaşkanı ve ailesi dahil bazı kritik isimlere yönelik küfürlerin havada uçuştuğu konuşmalarda rüşvetler, ihaleler, dosya kapatmaların bedelleri konuşuluyor. Sonuç olarak… Yargı içinde bir savaş var. İki taraf da birbirini rüşvetle suçluyor. Birbiri aleyhinde çeşitli belgeler, yazışmalar, deliller sunuyor. Biz gazeteciyiz, hangi taraf rüşvetçi, iki taraf da mı bilemeyiz. Adalet Bakanlığı’nın da HSK’nın da parçası olduğu bu skandalları soruşturmak bir yana üstünü örteceği açık. Devletin denetleyici güvenlik kurumlarının bu skandalı soruşturup açığa kavuşturması gerekiyor. Bu yapılmadan, mahkemelerden çıkan hiçbir kararın ikna ediciliği olmaz. Sular sabundan bile temiz olsun ki çamur kaderimiz olmasın.",https://www.cumhuriyet.com.tr/yazarlar/baris-terkoglu/yargidaki-rusvet-batakliginin-belgeleri-2184218
Barış Terkoğlu,‘Erdoğan’ı durdurun’ diyen hâkim,22 Şubat 2024 Perşembe,"Anayasa ense tıraşına karışmaz. Ama cumhurbaşkanının işine karışır. Aslında 101. madde açıkça söylüyordu: “Cumhurbaşkanının görev süresi beş yıldır. Bir kimse en fazla iki defa Cumhurbaşkanı seçilebilir.” Gelgelelim anayasanın etrafından dolaşıldı. Erdoğan’ın 3. kez cumhurbaşkanlığına izin verildi. “Biz zaten sandıkta yeneceğiz” diyerek anayasanın delinmesine izin veren muhalefet de buna eklenince oldubitti denilen oldu ve bitti. Ancak buna “hayır” diyenler de vardı. Üstelik bir hâkim. Hakkâri hakimi Ahmet Çakmak, 28 Mart’ta il seçim kuruluna dilekçe verdi. Çakmak, Erdoğan’ın anayasaya göre aday olamayacağını söylüyor ve YSK’den adaylığının iptal edilmesini talep ediyordu. Gelgelelim YSK, bu talebi reddetti. Çakmak’ın mücadelesiyse bitmedi. Bu kez, “İç hukuk yolları bitti” diyerek AİHM’ye başvurdu. Dilekçesini 31 Mart’ta PTT’ye verdi. O dilekçe önümde duruyor. Çakmak, yargının iktidarın emrinde olduğunu, bağımsız karar alamayacağını örneklerle anlatmış. Ardından talebini şöyle yazmış: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Cumhurbaşkanlığı seçimleri 14 Mayıs 2023 tarihinde yapılacaktır. Başvurumu buguün posta yolu ile gönderdiğimde başvurum 11 ila 15 gün arasında sizlere ulaşacaktır. 14 Mayıs 2023 seçim tarihinden önce mümkünse karar verebilmeniz için bir aylık süreniz olacaktır. Ortada anayasayı ihlal eden bir iktidar ve onun emrinde olan YSK vardır. Seçimlerde her türlü hileyi yapacaklardır.” Hâkim Çakmak, 10 Nisan gibi AİHM’ye postasının ulaşmasını bekliyordu. Ancak olmadı. Neden mi? Posta yolda kayboldu da o yüzden. PTT’den hâkim Ahmet Çakmak’a, seçimlerin ikinci turundan bir gün sonra 29 Mayıs’ta verilen yanıtta şöyle yazıyordu: “Gönderinin akıbetinin belirlenemediği...” PTT, kaybettiği kritik posta için hâkim Çakmak’a yaklaşık 500 TL tazminat da ödedi. Ancak atı alan Üsküdar’ı geçmişti. Hâkim Çakmak yine de vazgeçmedi. 20 Haziran’da AİHM’ye dilekçesini yeniden yolladı. İlginçtir, aynı gün, daha önce kaybolan postası bulunup AİHM’ye teslim edildi. Derken... Ahmet Çakmak’tan intikam operasyonu başladı. İşareti 11 Haziran’da Sabah gazetesi verdi. “HSK’dan hadsiz hakime soruşturma” başlıklı haberde YSK’ye başvuru yapan hâkim için soruşturma izni verildiği ilan edildi. Aslında Çakmak hakkında daha önce açılmış bir başka soruşturma ve verilmiş ceza da vardı. Sebebi de Çakmak’ın kimilerine göre sıra dışı tutumlarıydı. Hâkim Çakmak, Yargıçlar Sendikası üyesiydi. Kararları da tavrı da son dönemin yargı iklimine uymuyordu. 2021 yılında, Akçakale hâkimiyken, önüne getirilen 12 yaşında iki çocuğun tutuklanması talebini reddederken, talep eden savcının eğitimden geçirilmesi gerektiğini tutanağa yazmıştı. Ya da Akçakale Adliyesi’nde boş bir bölümün hâkimler ve savcılar için spor alanı olmasını talep etmişti. Adliyedeki resmi aracın özel işlerde kullanılmasına karşı çıkmıştı. Bunlar soruşturma konusu yapılmıştı. Çakmak buna dayanarak ilk kez yer değiştirme cezası almış, Hakkâri’ye sürülmüştü. Yetmedi... Cezaya itiraz eden sert bir dilekçe yazdı. Yaşadığı olayları Güldür Güldür Şov’un parodilerine benzetti. Dilekçedeki ifadelere bir soruşturma daha açıldı. İkinci kez yer değiştirme cezası aldı. İşte bu iki yer değiştirme cezası gerekçe gösterilerek, seçimden bir ay sonra 6 Temmuz’da hâkimlikten ihraç edildi. Elbette gerekçe olarak Erdoğan için yaptığı başvuru yazılamazdı. Çakmak için önceki cezaları atılmanın bahanesi oldu. Aslında yaşananlar bir tür yıldırma hikâyesiydi. Zira Çakmak’ın tutanaklarda bold karakter kullanması bile suçlamaya dönüşmüştü. Akçakale Adliyesi’nden 810 kilometre uzaktaki Vezirköprü Adliyesi’nde geçici görevle gönderilirken birkaç saat sonra işbaşında olması istenmişti. Hâkim Ahmet Çakmak, 18 Şubat’ta sosyal medyada isyan etti: “Güneş dahi donabilir ama Türkiye’de adalet aramak beyhudedir, adalet ölmüştür. (...) Adalet nefes alamıyor ve adaletin nefes alması milletin egemenliğine sahip çıkmasıyla olur.” Dün, hâkim Çakmak’ın HSK’ye yaptığı itiraz Genel Kurul’da görüşüldü. Savunmasını dahi tutanaklara geçiremedi. Belli ki artık hâkimlik kapısı onun için kapanmıştı. Kısacası... Ortada bir anayasa var. Ama anayasayı koruması gerekenler onu savunamıyor. Cumhurbaşkanı, “Yaptım oldu” diyerek anayasaya rağmen aday olurken Anayasa Mahkemesi önümüzdeki günlerde yapılacak atamalarla fiilen kapanmaya gidiyor. Erdoğan’ın adaylığını “zaten” diyerek göz göre kabul eden muhalefet belediyeler için birbirini yerken anayasayı savunanlar bedel ödemeye devam ediyor. Biz istersek adalet ölmeden yaşayabilir. Yeter ki anayasaya sahip çıkalım.",https://www.cumhuriyet.com.tr/yazarlar/baris-terkoglu/erdogani-durdurun-diyen-hakim-2178081
Barış Terkoğlu,Başkanlar neden yargılanmıyor?,05 Şubat 2024 Pazartesi,"Ölüler toprakta çürüdü. Dirilerin yaşamı soldu. Gemiler ise yüzmeye devam ediyor. Peki şimdi ne olacak? Sallanan yeri mi suçlu ilan edeceğiz? Yoksa vergi toplarken, ceza keserken gördüğümüz devlet görevlilerinin depremin sorumluluğunu üstlenmesi gerekmez mi? Yanıtı var. Üstelik dünyaya Türkiye’nin emsal olduğu bir karar. Elbette depremle ilgili. 1999 depreminin sembolüydü Veli Göçer. Çınarcık’ta yaptığı siteler çökmüş, insanlar ölmüştü. Göçer yargılandı, hapis yattı. Ama binaları dikerken seyredenler, ona inşaat izinleri verenler, insanlar satın alırken dur demeyenler yargı önüne çıkarılamadı. Aslında herkes Veli Göçer’in usulsüz işler yaptığını biliyordu. Belediye meclisine geldiğinde, o günkü Belediye Başkanı Ahmet Yaşar Birinci, meclis üyeleriyle tartışmıştı. “Benden önce başlamış” diyerek elini yıkamıştı. Suçladığı eski başkan Turgut Kurt’tu. Başkan Birinci: “(...) 17 Ekim 1994 tarihli toplantı sırasında dile getirdiğim gibi arkadaşımız geçmişte yapılan hatalara karışmaksızın tamamlanan altı katlı binaların inşa edilmesinin yasallaşmasını önermektedir (...) Haziran tarihli toplantıda daha önce belirtmiştim ve tekrar ediyorum, geçmişte yapılan hatalara karışmaksızın onları du¨zeltelim. Hataların işlendiğini kabul ediyorum.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Meclis üyesi Nevzat Parlak: “Başkanım, söz konusu bölgede altı katlı binalar inşa edilmiştir. Hangi hakla inşa edebilir (...) kendisi kimden izin aldı? (...) kendisinin ‘pisliklerini temizlemeye’ mecbur değilim. [bu yapıların] betonla çevrilmesine haziranda karar verdik. Bu yapılar yıkılsın.” Üye Mehmet Polat: “Kanun, bu tip yapıların, tespit edilince durdurulacağını söyler. Altı aydır görevdesin. Bunu yaptın mı yapmadın mı?” Oylamada “Yıkılsın” diyenler ile “Kalsın” diyenler eşit çıktı. Ama başkanın oyuyla, Göçer’i sevindiren karar çıktı. Binalar olduğu yerde kaldı. Binalar, kamyon geçerken bile zangır zangır titriyordu. Deprem olduğunda, Göçer’in deniz kumuyla yaptığı site, 195 kişiye mezar oldu. Bilirkişi raporu, “Geliyorum” diyen faciayı özetliyordu: “Hiçbir teknik denetim yapılmaksızın bina inşa edilmiştir; projede kat sayısına oranla bina sahibinin talebi u¨zerine daire ve du¨kkân sayısının artırılması için ek bir kat eklenmiştir.” Aslında henüz deprem olmadan önce başkan Ahmet Yaşar Birinci hakkında 1995-1996 yıllarındaki imar usulsüzlükleri nedeniyle yargılama süreci başlamıştı. Birinci, 35 ay hapis cezası aldı, ertelendi. Ancak bu yargılamanın depremle bir ilgisi yoktu. Ölenlerin yakınları, belediye başkanının, deprem binalarına göz yumarak ölüme sebebiyet verdiği için Veli Göçer gibi yargılanmasını istiyordu. Bugün İstanbul Barosu başkanı olan Filiz Saraç, o günlerde yeni avukat olmuştu. Güvenlik gerekçesiyle Konya’ya taşınan ve tam 45 duruşmada karar çıkan Veli Göçer davasını takip etti. Belediye başkanı başta olmak üzere kamu yöneticileri Türkiye’de yargı önüne çıkarılamayınca, olayı Avrupa İnsan Hakları Mahkemesi’ne (AİHM) taşıdı. 17 Kasım 2015’te beklenen karar çıktı. Mahkeme, devletin yurttaşların yaşam hakkını koruma yükümlülüğünü, sadece cinayet gibi kasten işlenen suçlarda değil deprem gibi felaketlerde de ölümüne sebep olanları yargılama sorumluluğu olduğunu hatırlattı. Hem kaçak binaya müsaade eden hem de sorumluları yargılamayan devlet görevlileri hata yapmıştı. Mahkeme, “Vatandaşı korumalı, başkanı yargılamalıydın” dedi. Bu nedenle Türkiye’yi 124 bin Avro ödemeye mahkûm etti. Olay, Türk medyasında, “Bu karar emsal olacak” diye haberleştirildi. Gelgelelim, Gölcük depreminden 24 yıl, AİHM kararından sekiz yıl sonra Maraş depremi oldu. Resmi rakamlara göre 50 binin üzerinde insan öldü. Bugün itibarıyla aradan bir yıl geçti. Başta sorumlu belediye başkanları olmak üzere kamu görevlileri hâlâ yargı önüne çıkarılamadı. Dünyaya emsal olan karar bir bize emsal olamadı! Bunun bir nedeni var. Elbette iktidar partisi aynı zamanda çoğu belediyeyi elinde tutuyor. Rantla, inşaatla, müteahhitlerle işbirliği yapıyor. Bu yüzden kendi kendisine soruşturma izni vermiyor. Ancak muhalefetin de suçu var. Şöyle söyleyeyim, Veli Göçer yıkımının sorumlusu, imar usulsüzlükleri nedeniyle sabıkalı eski Çınarcık Belediye Başkanı Ahmet Yaşar Birinci’ye 1999 depreminden sonra ne oldu? Aldığı ceza nedeniyle siyasi yasaklı olan Birinci, sonraki seçimde, eşi Semra Birinci’yi ANAP’tan Çınarcık Belediye başkan adayı yaptı. Broşürlerinde “kervan yürüyecek” diyerek karı-koca poz verdiler. Siyasi yasağı kalkınca, bu kez kendisi, hem de CHP’den, belediye başkan adayı oldu, kazanamadı. Mağdur ailelerin “Nasıl yaparsınız?” isyanına, CHP’nin yanıtı, “Birinci, kötünün iyisi” şeklindeydi. Kısacası iktidarla muhalefet, deprem meselesinde “aynı gemide”! Haliyle, bugün, muhalefetin de kimi “kötünün iyisi” adaylarıyla depremle hesaplaşmadığını göstermesi sürpriz değil. Ah keşke betondan mezarlarda son nefesini verenler konuşsa! Belki hayatın hesaplaşmasını dirilere öğretecek olanlar, yaşamdan beklentisi kalmayanlardır.",https://www.cumhuriyet.com.tr/yazarlar/baris-terkoglu/baskanlar-neden-yargilanmiyor-2171665
Barış Terkoğlu,"14 Temmuz pavyonu, 15 Temmuz darbesi, 16 Temmuz devleti",29 Ocak 2024 Pazartesi,"Benim ben diyenler beni ortadan kaldırıyor. Yok olan aslında biziz. Herkesin kafası seçimde. Bana sorarsanız, konuşmamız gerekeni, aday yapılmasa da AKP’nin İstanbul’daki tek aday adayı söyledi. Karar'a konuşan Metin Külünk, ""15 Temmuz’dan sonra gücün çok daha ötelere taşmasından dolayı derebeylikler oluştu"" dedi. Tespit, yaşadığımız sorunların omurgasını anlatıyor. Devletteki paralel yapı tasfiye edilirken; yerine klikler, mafyatik gruplar, tarikat bağlantıları yerleşti. Haliyle devletin ve hukukun yerine görünenler bunlar oldu. Örnekle anlatayım… Adı Metin Kolca. Hükümet medyasını okursanız, o 15 Temmuz kahramanı. Haberlerde o gece Nevşehir’de neler olduğunu anlatmış: ""15 Temmuz günü saat 21.30 gibi eve geldim. Normalde uyumam, yatsı namazı ezanı geç okunduğu için uyudum. Ben uykudayken eşim beni kaldırarak Genelkurmay Başkanının rehin alındığını ve Genelkurmay Başkanlığının önünde kalabalık olduğunu söyledi. (…) Cumhurbaşkanımız telefonla televizyona bağlanarak halkı sokağa çağırmıştı. (…) Eşimle vedalaşarak helalleştim. Kırşehir üzerinden Ankara'ya ulaştım. Saat 00.50 gibi Kızılay'a girdim."" Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kolca’nın hikayesi eline taş alıp tankları durdurmasıyla sürüyordu. Anlattığı ""kahramanlık"" destanıydı. Kolca, üzerinden tankın geçtiği lüks aracını paylaşarak hikayesini inanılır hale getiriyordu. Ancak çelişkilerle doluydu. Cumhurbaşkanı CNN’e 00.24’te bağlanmış, halkı sokağa çağırmıştı. Dinlemesi, eşiyle vedalaşması, yola çıkıp Nevşehir’den Ankara’ya gelmesi tam 26 dakikaydı ki, bu imkansızdı. Sayısız tutarsızlık içinden bir tane daha söyleyeyim. Kolca, aracıyla Sıhhiye Köprüsü’nü kapatıp, köprüden düştüğünü söylüyordu. Gelgelelim, aracın fotoğraflardaki yeri, Atatürk Bulvarı üzerinde, daha çok Kızılay’daki gece kulüplerine yakın görünüyordu. Nitekim öyle de çıktı. Kolca, sosyal medya hesabından 14 Temmuz gecesi ""Binbir Gece"" isimli mekandan  aynı kıyafetle fotoğraf paylaşmıştı. Yani Kolca, 15 Temmuz gününe Ankara pavyonlarında girmişti! Kolca’nın sosyal medya hesabıyla durum daha da anlaşılır hale geliyor. Pavyon meraklısı bu 15 Temmuz gazisi, Nevşehir’de kendince düzen kuruyor, ceza kesiyor. Örneğin elinin kırık olduğu bir fotoğrafı şöyle paylaşmış: ""İyiyim arkadaşlar, itin birinin çenesini kırdık, el de kırıldı. Merak edilecek bir şey yok. Diğer taraf merak etsin, iki sene ekmek, su içemez."" Kendisini tanıyanlara göre Kolca 15 Temmuz gazisi filan değildi. Aslında mahkemelerde başka bir derdi var. 15 Temmuz’un ""Ziyaaaaa"" hikayesi tam da bunun içindi. Şöyle anlatayım… 24 Mayıs 2018 tarihinde, AA’nın ""Nevşehir’de Suç Örgütü Davasında Karar"" başlıklı haberi gösteriyor. Nevşehir 1. Ağır Ceza Mahkemesi, ""suç örgütü kurmak, yönetmek ve üye olmak, yağma, tefecilik, gasp, kumar oynanması için yer ve imkan sağlama, tehdit, uyuşturucu ticareti"" gibi suçlamalarla yargılanan sanıklara ceza yağdırdı. Buna göre örgütün 1 numarası ağabey Deniz Kolca 201 yıl hapis cezası alırken, 2 numarası kardeş Metin Kolca 104 yıla hüküm giymişti. Kısacası Metin Kolca, yargıya göre de bir mafya-çete yöneticisiydi. Tabiri caizse ""çökme"" işleri yaparken yakalanıyor, kendisini korumak için ""15 Temmuz gaziliği"" hikayesini uyduruyordu. Hükümet medyası da bize onu bu şekilde tanıtıyordu. Ama durun… Hikaye burada bitmedi. Ufak suçlular bile hapisteyken Metin Kolca kısa bir süre tutukluluğun ardından nasıl olduysa dışarı çıktı. Kararın ardından elbette ki gözü yargının temyiz mercilerindeydi. Sosyal medya hesabından ""devlet benim"", ""kendimi devlete bayrağa feda ettim"", ""yakında göreceksiniz"" gibi intikam paylaşımları yaparken daha garip bir şey oldu. Aksaray 2. Ağır Ceza Mahkemesi Başkanı ve Aksaray İli Adli Yargı Komisyonu Başkanı Hakim G.O. ile bir kafede buluşup poz verdi. Bunu da sosyal medya hesabından paylaştı. Bir hakim, kendi adliyesinde ağır suçlardan hüküm giyen, ""ben devletim"" diyen bir mafya mensubuyla kafede buluşuyor, yetmiyor poz veriyordu. Mafya lideri bunun ardından vatandaşa tehditlerine devam ediyordu. Hakim G.O.’yu nereden hatırlıyorum diye baktım. Buldum. Siverek’te, 2019’da, İzol Ailesi’nden 4 kişinin öldürüldüğü katliam davası güvenlik nedeniyle Aksaray'da görülüyordu. Geçen yıl karar çıktı. 3 sanığa dörder kez müebbet verildi. Ama ilginçtir, hakim, 4 kez müebbet verdiği sanıkları ""kaçma şüphesi yok"" diyerek tutuklamadı. Kurban yakınlarının ""utanç verici"" dediği, örneğini görmediğim bu kararı veren hakim de G.O.’dan başkası değildi! Ceza alanların da soyadı İzol’dü. AKP eski milletvekili Zülfikar İzol takipsizlik kararı alırken, kardeşleri cinayet işlese dahi dışarıda dolaşmaya devam etmişti. 14 Temmuz pavyonunu 15 Temmuz darbesine bağlayan, 16 Temmuz günü ""ben devletim"" diye uyanan bu insanlar bana Ayhan Bora Kaplan davasını hatırlattı. Malum, Kaplan da Soylu’nun kuzeni tarafından 15 Temmuz gecesi aranarak çağrılmıştı. Acaba Kolcu da Soylu’yu tanıyor mudur diye merak ettim. Bir de ne göreyim. Adeta klasik! Kolcu da bir 15 Temmuz Etkinliği’nde ""baba"" dediği Soylu ile fotoğraf çektirmişti! Devleti savunur görünen derebeylikler kendi devletlerini kurarken, hukuka dayanan devlet kaybolup gidiyor. Kaybolan da kaybeden de biziz, biz!",https://www.cumhuriyet.com.tr/yazarlar/baris-terkoglu/14-temmuz-pavyonu-15-temmuz-darbesi-16-temmuz-devleti-2169004
Barış Terkoğlu,Erdoğan’ın indirttiği pankart,26 Şubat 2024 Pazartesi,"İnsanlar; dinleriyle, milletleriyle, kimlikleriyle birbirinden ayrılıyor. Konu paraya gelince ise bütün çizgiler ortadan kalkıyor. Erdoğan, cumartesi günü, Sakarya’da konuşuyordu. Sözü İsrail’e getirdi. Batı’yı suçladı. Derken... Meydanda bir pankart açıldı. “İsrail ile ticaret utancı sonlandırılsın” yazıyordu. Polis müdahale etti, apar topar indirildi. Herkes olaydaki tuhaflığı tartışırken merak ettim. Acaba İsrail ile ticarete dair herhangi bir yaptırım var mı? Öyle ya İsrail ile ticaretin Gazze krizine rağmen nasıl tam gaz devam ettiğine dair haberleri okuyoruz. İsrail’e yönelik ambargo teklifleri de İslam ülkeleri tarafından reddediliyor. Peki yaptırım kararı olmadığına göre mesele nasıl ilerliyor? Örnek ararken ilginç bir dosyaya ulaştım. Şöyle anlatayım... Hükümetler ihracata destek oluyor. Bu da çok normal. İhracat sayesinde ülkeler ticaret açığını kapatabiliyor. Öte yandan ihracatla kazanılan paranın ülkeye getirilmesi gerekiyor. 1567 sayılı kanun işte bunu düzenliyor. Sattığınız malın parasını en geç 180 gün içinde ülkeye getirmeniz ve bunu da devlete bildirmeniz gerekiyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Diyelim getirmediniz. Olası açıklarda vergi daireleri bunu yakalıyor, savcılığa bildiriyor. Zira kanunun son fıkrası şunu söylüyor: “İdari para cezasına karar vermeye cumhuriyet savcısı yetkilidir.” Savcılık onayıyla “yüzde 5’e kadar idari para cezası” var. Önümdeki dosya işte bununla ilgili. İzmir’deki Çiğli vergi dairesi, A. firmasını İzmir Cumhuriyet Savcılığı’na şikâyet etmiş. Toplam yedi işlemde hata bularak “ihracat bedelini yurda getirmeyerek 1567 sayılı kanuna muhalefet etmek”ten cezalandırılmasını istemiş. Savcılık ise 14 Aralık’ta dosyayı inceleyip 435 bin 390 lira ceza kesmiş. Buraya kadar her şey olağan. Ancak sonrası bir İsrail-Filistin tartışmasına neden olmuş. Hayır, yanlış anlamayın. Vergi dairesi de savcılık da firmaya, “Sen nasıl İsrail’e mal satarsın, al sana ceza” dememiş. “İsrail’e ihracat yapmışsın ama parasını Türkiye’ye getirmemişsin” diyerek ceza vermiş. İşte bu anda enteresan bir şey olmuş... A. firması 22 Ocak’ta itiraz etmiş. Kendisine savunma hakkı tanınmadan ceza verildiğini söyleyerek savunmasını yapmış. Ne mi demiş? Sözü edilen kanunu hatırlattıktan sonra “ihracat bedelinin yurda getirilmesinde istisna tanınan ülkeler”den bahsetmiş. Tahmin ettiğiniz gibi bu istisna ülkelerden biri Filistin’miş. Gelgelelim, uluslararası toplumda halen Filistin adıyla tanınan bir devlet olmadığı; Filistin, İsrail içinde özerk bir yapı olarak tanımlandığı için bu konudaki sorun da genelgeyle şöyle çözülmüş: “(Gideceği ülke) İsrail yazdığı ancak fiili olarak ihracatın ‘Filistin’ olarak belirtildiği ihracat işlemlerinde (…) bahse konu ihracat Filistin’e yapılmış sayılır.” Filistin’e gidecek mallar için adresin mecburen İsrail yazılmasından dolayı; fatura, sözleşme ya da banka hesap bilgileriyle ihracatın Filistin’e yapıldığının kanıtlanması yeterli sayılmış. İşte A. şirketi, ihracatı, “Ali Abdul Kareem Zaid&Brothers” isimli firmaya yaptığını söylemiş, faturalarını da sunmuş. Alıcı firma, adresinde İsrail yazsa da Filistin’in Batı Şeria bölgesindeymiş. A. firması, ülkeye getirme zorunluluğu olmasa da Filistin’deki ihracatın parasını Türkiye’ye getirip Türk Lirası’na çevirdiğini de söylemiş. Buna kanıt olarak ihracat hesabı banka dökümünü sunmuş. Gelgelelim, İzmir 3. Sulh Ceza Hâkimliği, A. firmasının sunduğu belgeleri yetersiz bularak 8 Şubat’ta itirazı reddetmiş. Bu kadar değil... A. firması, olayı Cumhurbaşkanlığı’na taşımış. Filistin’e ihracat yaptığı halde İsrail’e yapmış muamelesi gördüğünü, bu nedenle ihracat bedelini ülkeye getirmediği gerekçesiyle kendisine ceza kesildiğini söylemiş. Vergi dairesini de CİMER’e şikâyet etmiş. Bu kez CİMER ile vergi dairesi arasında yazışma başlamış. Cumhurbaşkanlığı, “Neler oluyor” diye sormuş. Vergi dairesi ise İsrail mi, Filistin mi sorununu çözecek bildirimi yapması gerekenin aracı banka olduğunu, bankanın bunu yapmadığını, kendilerinin de anlamak için firmaya geçmişte yaptıkları tebligata yanıt alamadıklarını söylemiş. Özetle “Biz nereden bilelim” yanıtını vermiş. Sizi evrakla daha fazla sıkmayayım. Vergi dairesi mi haklı A. firması mı bilmiyorum. Belki ikisi de haklıdır. Ama bu dosyadan kesin olarak öğrendiğimiz bir şey var. Eğer Türkiye’den İsrail’e mal satıyorsanız, parasını alıyorsanız, ülkeye getirip ihracat hesabınıza koyuyorsanız sorun yok. İsrail’miş, Almanya’ymış, Çin’miş, fark etmiyor... Ancak Filistin’e ihracat ayrıcalıklı görülse de hem uluslararası hukukta Filistin’in belirsiz durumu hem savaş koşulları hem de ihracatı Filistin’e yaptığınızı kanıtlama sorunları nedeniyle işler karışıyor. Yukarıdaki gibi sorunlarla boğuşabiliyorsunuz. İşte buna serbest piyasa gerçekleri diyorlar. Haliyle; pankart hikâye, para ve Filistin hamaseti şahane! İsrail’e istediğiniz kadar öfkeli olabilirsiniz. Yeter ki konuyu paraya getirmeyin...",https://www.cumhuriyet.com.tr/yazarlar/baris-terkoglu/erdoganin-indirttigi-pankart-2179454
Barış Terkoğlu,Kılıçdaroğlu’nun yasaklanan videosu,08 Şubat 2024 Perşembe,"O aday mı, bu aday mı diye tartışıyoruz. Oysa Türkiye’nin asıl seçimi sandıktaki adaylar arasında değil. Freni olmayan, düzelteni olmayan, itiraz edeni olmayan bir demokrasiye doğru gidiyoruz. Muhalefet ise kafasını ilkesiz aday tartışmalarından kaldırıp sistemin kurtuluşu için bir çıkış yolu üretemiyor. Örnek vereyim... Önümde AYM’nin yeni bir kararı duruyor. Hatırlayın, CHP’nin önceki genel başkanı Kemal Kılıçdaroğlu, bir zamanlar, akşam videolarıyla halkın karşısına çıkıyordu. İçlerinden biri o günlerde damara basmıştı. Zira elini kolunu sallayarak dolaşan uyuşturucu baronlarına dokunuyordu. Dönemin İçişleri Bakanı Soylu’yu hedef alıyordu. 31 Ekim’de Kılıçdaroğlu, CHP Yoksulluk Dayanışma Ofisi kurucusu ve danışmanı Hacer Foggo ile kamera karşısına geçti. 7 dakika 12 saniyelik konuşmasını şu notla paylaştı: “Türkiye’de bir metamfetamin salgını var. Saray’ın düzeni bu salgını besliyor. Bakmayın ‘Okul önünde uyuşturucu satanın bacaklarını kırarız’ palavrasına. Bugün size Saray’ın karapara ile bu zehri nasıl sokaklarımıza davet ettiğini anlatacağım. Kirli paranın sonucudur bu.” Gerçekten de adına “Metin” denen ucuz ve kimyasal uyuşturucu, yoksul mahallelerde kol geziyordu. Aile faciaları birbirini takip ediyordu. Öyle ki bir genç, annesinin kafasını kesip sokağa atmıştı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yoksul halkın uyuşmasının bir ekonomi politiği vardı. Kirli parayla yakından ilgiliydi. Uluslararası hesaplaşmalarını İstanbul sokaklarında gören mafyanın sonucuydu. Mafyayla fotoğraf çektirip ona pasaport veren politikacılar, zehrin siyasi sorumlusuydu. Kılıçdaroğlu da “Fotoroman Süleyman” diyerek bu ilişkiyi anlatmıştı. Videoyu izledik, tartıştık. Sonrasında Kılıçdaroğlu da Foggo da CHP’den tasfiye edildi. Soylu da bakanlığı kaybetti. Devamında neler olduğuna bakmadık. Dönemin İçişleri Bakanı Soylu değil ama ona bağlı Emniyet Genel Müdürlüğü mahkemeye başvurdu. Kılıçdaroğlu’nun paylaşımına erişim engeli kararı istedi. Videoda uyuşturucuya yol verenler eleştiriliyordu. Emniyet neden rahatsız olsun ki? Hepimizin bildiği gibi, “teşkilat”ı yöneten politikacı, kendi siyasi hesaplaşmasına devletin polisini aracı etmişti. Ankara 4. Sulh Ceza Hâkimliği, 4 Kasım’da videoyu yasakladı. Kararda yer alan ifadeler çok ilginçti: “Belirtilen suçlamalar hakkında hiçbir somut bilgi, belge ve olay belirtilmediği, belirtilen beyanların siyasi eleştiri sınırını aşıp uyuşturucu ile mücadele eden tüm devlet kurumlarının tüzel kişiliğine karşı suç isnat eder nitelikte olduğu ve bu yolla devlet kurumlarına ülke içinde ve ülke dışında güvenin sarsılmasına neden olunduğu, talebe konu açıklamaların kişilik haklarını ihlal edici nitelikte olduğu görülmekle...” Mahkemeye göre karaparanın Türkiye’ye girişini sağlayan düzenlemeleri eleştirmek, baronlarla fotoğraf çektiren politikacıları hedef almak devlete güveni sarsıyordu! Kılıçdaroğlu’nun yaptığı itirazlardan bir sonuç çıkmadı. 12 Aralık’ta avukatı Celal Çelik AYM’ye başvurdu. Ve karar çıktı... Karara göre AYM, Kılıçdaroğlu’nun başvurusunu doğrudan görüşmemiş. Bir dizi dosyayla birleştirmiş. Nihayetinde Kılıçdaroğlu’nun ifade özgürlüğünün ihlal edildiğine karar vermiş. 18 bin lira manevi tazminata hükmetmiş. Yeniden yargılama için de dosyayı Ankara 4. Sulh Ceza Hâkimliği’ne göndermiş. Uymak zorunda mı? Teoride öyle ama Can Atalay kararına bakılırsa hâkim, “Bana ne AYM’den” diyebilir! Türkiye, ana muhalefet liderinin ya da cumhurbaşkanı adayının bile uyuşturucu kullanımını eleştiremediği bir düzene doğru gidiyor. Devletin partileştiği, yargının emre amade olduğu, Meclis’in işlevsizleştiği, bürokrasinin kuralsızlaştığı bir düzende, sistem bütün frenlerini kaybediyor. AYM’yi kapatma çağrıları gerçekleşmese bile nisan ve mayısta, Erdoğan yeni üyeler atayarak AYM’yi de devreden çıkaracak. Haliyle, hiç görevi olmadığı halde, belediyeler, adeta sistemde tek itiraz noktası haline gelmiş durumda. “Yerel ile merkez uyumlu olsun” sözleri, iktidarın 31 Mart’ta bütün karşı çıkışları bitirmek isteğini gösteriyor. Mayıs ayında başlayan “sistemin muhalefetsizleşmesi” süreci martta tamamlanmaya çalışılıyor. Siyaseti seçimlere indirgeyen muhalefet, seçimleri de siyasetsizleştirip kişilere bağlayarak süreci bir kez daha okuyamadığını gösteriyor. Bu ilkesiz adaylık kavgası, “devlet benim” diyenlerin “benim devletim”i yaratmasına belki de son fırsatı sunacak. Güneşi görmek için bulutların dağılmasını beklemek yetmez. En azından kafanı kaldırıp bakmak da gerekir.",https://www.cumhuriyet.com.tr/yazarlar/baris-terkoglu/kilicdaroglunun-yasaklanan-videosu-2172923
Barış Terkoğlu,Siyanürlü mezara gömülen millet,15 Şubat 2024 Perşembe,"Tesadüf dediğin aslında aklın farkındalığıdır. Bana çoğu zaman ""kumpas davaları başarılı oldu mu"" diye soruyorlar. Bu soruya ""hem evet hem de hayır"" yanıtını veriyorum. Hayır, çünkü kumpas ve sorumluları açığa çıktı. Evet, çünkü asıl hedefi Cumhuriyet kurumlarını parçalamak olan kumpaslar hedefine ulaştı. İşte tesadüf dediğimin hikayesi böyle başlıyor. Dün, Erzincan İliç’te toprak altında kalan işçiler aranırken, gazeteci Müyesser Yıldız emekli Orgeneral Saldıray Berk’in vefat ettiğini duyurdu. Aslında İlhan Cihaner, bağlantıyı İliç’teki felaket sonrası açıkladı. Eski Erzincan Başsavcısı Cihaner, görev yaptığı dönemde, madeni işleten Anagold’un rüşvetle iş yaptığı iddialarını soruşturmuştu: ""Maden şirketi tarafından ilgili kişilere rüşvet verilerek ruhsat alındığı, çevre değerlendirme raporunun manipüle edildiği ortaya çıkmıştı."" Cihaner’in hedef aldığı, aynı adliyedeki Bayram Bozkurt isimli savcıydı: ""Savcı Bayram Bozkurt bu soruşturmayı bahane ederek altın madeninin ABD’li müdüründen rüşvet talep etmiş ve maaşa bağlamışlar."" Köylüler de şirket yetkilileri de rüşvetin tanığıydı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gelgelelim, Bayram Bozkurt, FETÖ’nün yargıdaki elemanlarından biriydi. Yargıda FETÖ’nün etkili olduğu dönemde işlerin tersine dönmesi sürpriz olmadı. Cihaner, yalnız Bozkurt’a değil, Erzincan’da İsmailağacılar’a da Fethullahçılara da soruşturma açmıştı. FETÖ’nün kendisi hakkındaki soruşturmayı öğrenmesi uzun sürmedi. Başta İlhan Cihaner olmak üzere birçok isim teknik takibe alındı. Ardından medyaya senaryo servisi yapıldı. Fethullahçılar, zeki bir hamleyle, asıl hedefin İsmailağa ve hükümet olduğunu söylüyorlar, kendilerini gizliyordu. Hazırladıkları senaryoya göre, İlhan Cihaner ve o dönem 3. Ordu Komutanı olan Saldıray Berk plan yapmıştı. Erzincan’da başlayan soruşturmanın İstanbul Büyükşehir Belediye Başkanı da dahil AKP’ye karşı bir tutuklama ve kapatma davasına dönüşeceğini yazdılar. Böylece Cihaner ve Berk’e karşı geniş bir koalisyon oluşturdular. Sonra ikinci bir hamle geldi. Elindeki soruşturma Cihaner’den alınmalıydı. Bunun için FETÖ kontrolündeki Erzurum Cumhuriyet Savcılığı devreye girdi. Erzurum’daki savcılık, silahlı örgütler soruşturmalarında yetkiliydi. Bunun için, isimsiz bir mektupla, şüphelilerin silahlı örgüt olduğu ihbarı yapıldı. Bu ihbara dayanarak, Erzurum’da da bir soruşturma açıldı ve Cihaner’in elinden ""yetkisizsin"" diyerek dosya alındı. Ardından bir başka isimsiz mektuba dayanarak, Erzincan’da, jandarma bölgesindeki bir gölette, Erzurum Savcılığı arama yaptı. Bulunan lav ve mermiler, FETÖ’cü Savcı Osman Şanal’ın marifetiyle ""Ergenekon silahları"" ilan edildi. Olay, Erzincan usulü bir Ergenekon kumpasına dönüştü. Tarihte ilk kez bir il başsavcısı makamında gözaltına alınıp tutuklandı. 16 Şubat 2010’da, makamında Cihaner’in koluna polislerin girdiği sahne Türkiye’nin hafızasına kazındı. Yetmedi, tarihte ilk kez, bir 3. Ordu Komutanı, Orgenaral Saldıray Berk ifadeye çağrıldı. Gitse tutuklanacaktı. Onu Adliye’ye götürmeye gelen polisler 3. Ordu’nun kapısından döndü. Bu konuda farklı tezler var. Kimilerine göre Genelkurmay ""git"" dediği halde Berk ""gitmiyorum"" diyerek kumpasa direnmişti. Öte yandan o dönem Genelkurmay’da görev yapan konuştuğum bir asker, Berk’in Genelkurmay’dan gelen talimatla ifadeye gitmediğini söyledi. Saldıray Berk’i tanıyanlar, Berk’in gözaltına alınmaya çalışılması durumunda belindeki silahla FETÖ’nün polislerine direneceğini söylediğini teyit ediyor. Son olarak, tarihe ""irticayla mücadele planı"" olarak geçen sözde belgeyle Albay Dursun Çiçek de sürece monte edildi. Erzincan’daki dava, Ergenekon kumpası tasfiyelerinin bir başka ayağı oldu. Dosyanın temel dayanağı ""Efe"" kod adlı gizli tanıktı. O kim miydi? Cihaner’in İliç’teki madenden rüşvet aldığı gerekçesiyle hakkında soruşturma başlattığı FETÖ’cü savcı Bayram Bozkurt’tan başkası değil! “Ergenekon arabama kene koyarak bana suikast yapmak istedi, komutanlar çok içip bana darbe planını anlattı” gibi uçuk iddialarla koca bir dava yarattı. İddianamede Saldıray Berk’le ilgili bölümler pes dedirtecek türdendi: ""Erzincan ve çevredeki Alevi köyleri ile özel olarak ilgilenmekte. Bu köylerin ihtiyaçlarının giderilmesi için ordunun imkanlarını kullanmaktadır. Yaptığı yardımlardan dolayı Alevi dedeleri tarafından sevilmektedir."" Sanıklar yargılanırken Efe kod adlı Savcı Bozkurt, ""tanık koruma programı""yla adını Hakan Aslan olarak değiştirdi. ""Yetmez ama evet"" referandumunun ardından daha önceki istifasını geri alarak Adalet Bakanlığı’nda göreve başladı. Yetmedi, Bakanlık hocasını ziyaret edebilsin diye onu ABD’de görevlendirdi! Hikayenin sonunu da anlatalım… Gizli Tanık Efe, rüzgar dönünce, bu kez FETÖ aleyhinde tanıklık yaparak itirafçı oldu. Polisten kaçarken tel örgülerden atlayıp bacağını kırdı. Tutuklanıp bırakıldı. Sonra yurtdışına kaçtı. Orada mülteci Türkleri dolandırması ve çapkınlık hikayeleriyle zaman zaman gündeme geldi. Sığınma başvurusunda, kaçarken düşüp kırdığı bacağını ""işkence kanıtı"" olarak gösterdiği ortaya çıktı. Saldıray Berk, hiç teslim olmadı. FETÖ’cü savcılar onun hakkında örgüt iddianamesi yazarken, o üniformasıyla YAŞ toplantısına katıldı. Ziyaret ettiği bir köyde ""Başbakanın memleketi sattığını da biliyor musunuz?"" dediği iddiasıyla Erdoğan tarafından şikayet edildi. Bu sözü söylemediğini iddia etse de FETÖ medyasının haberleriyle hapis cezası aldı, cezası ertelendi. Oysa bir zamanlar, Cumhurbaşkanı’nın damadı Selçuk Bey’in babası Özdemir Bayraktar’a, ""size en çok destek olan asker"" diye sorduğumda, ilk sırada Saldıray Berk’in adını vermişti. Berk’in gelecekte Genelkurmay Başkanı olması bekleniyordu. Önce EDOK Komutanı yapıldı, sonra Erdoğan’ın isteğiyle emekli edildi. Süreçte bazı arkadaşlarına küskün kaldı. Dün hayata gözlerini yumdu. Erzurum’daki kumpasçı savcı Osman Şanal da kumpas davasının tek müdahili Ahmet Demir de FETÖ operasyonlarında tutuklandı. Erzincan’daki kumpas davası, beraatle sonuçlanmıştı. O davada tutuklanan İlhan Cihaner önce milletvekili oldu. Sonra CHP’den uzaklaştırıldı. Son seçimde o milletvekili olamadı ama FETÖ’cü savcılar Osman Şanal ve Bayram Bozkurt’a sahip çıkan dönemin Adalet Bakanı Sadullah Ergin CHP listelerinden milletvekili yapıldı. Sonuç olarak… Birinci perdede özgürlüğün dinci cemaatlerle gelmeyeceğini idrak edemeyen sözde liberaller, ikinci perdede ulusçuluğun ulusun yarattığı kurumları savunmakla başlayacağını anlamayan sözde milliyetçiler figüranlık yaptı. AKP-FETÖ’nün önce ortak, sonra düşman olduğu kavga sayesinde ordusundan yargısına ülkenin kurumları birer birer tasfiye edildi. ÇED raporuymuş, mahkeme kararıymış, halkın sağlığıymış önemsemeyen çok uluslu şirketler ülkenin yer altı kaynaklarını ortaklarıyla daha rahat yağmalamaya devam etti. Kurumların çöküşü, FETÖ’lü ya da FETÖ’süz ""yola devam"" eden sermaye dostu iktidarla birleşince, çok uluslu şirketlerin önünde hiçbir engel kalmadı. Milletin eli nasırlı fertlerine, vatanlarının siyanürlü toprağı mezar oldu. İşte teslim olmayan vatansever asker Saldıray Berk’le kaderine teslim olmuş yoksul madencilerin yıllar önce başlayan son hikayesi böyle kesişti. Haliyle kumpaslar hem ""evet"" hem ""hayır"" oldu! Bağlantısız görünenleri yanyana getirmek düşüncenin marifetidir. Hayat, yaşanmışlıklar arasında kurulmuş bağların hikayesidir biraz.",https://www.cumhuriyet.com.tr/yazarlar/baris-terkoglu/siyanurlu-mezara-gomulen-millet-2175473
Barış Terkoğlu,Dünyanın en büyük dolandırıcılık merkezi,01 Şubat 2024 Perşembe,"Kuzuların davasını tilkiler görüyor. Karar, toprakta kurumuş kanla yazılıyor. Haberi ilk kez KRT’de gördüm. Ahmet Sesli ve İlknur Yağumli imzalıydı. “İstanbul Anadolu Adliyesi’ne uzanan Ponzi Skandalı” başlığını taşıyordu. Adliyedeki Seçil Erzan vakası benzeri ponzi dolandırıcılığı anlatılıyordu. Geçen pazartesi günü, Anadolu Cumhuriyet Başsavcılığı’nın, bir önceki başsavcı döneminde yaşanan ve sır gibi saklanan konuyla ilgili bir çalışmayı HSK’ye sunduğunu görünce dosyayı bulup okudum. Ağzımdan şu cümle döküldü: Dünyanın en büyük adliyesi diye açmıştık, dünyanın en büyük dolandırıcılık ve yolsuzluk merkezlerinden biri olmuş! Skandal, yine parasını kaptıran şikâyetçiler sayesinde ortaya çıkmış. En az 9 şüphelisi bulunuyor. Dosyaya göre, para toplayan ismin adı Kevser E. Özel bir inşaat şirketinde çalışan Kevser E., bir süre sonra kendi emlak ofisini kurmuş. Anlattığına göre arsa satışından kazanıyormuş. Her şey “param olsa” diye başlıyor ya. Kevser E., tanıştığı kimselerden “Ucuza arsa alıp pahalıya satıyoruz, aradaki farkla kâr ediyoruz” diye fon toplamaya başlamış. Ucundan para da dağıtmış. Derken, iş patlayınca “Dolandırıldım” diyenler Anadolu Adliyesi’nin yolunu tutmuş. İlk şikâyetçi Burak Y.’nin ifadesinden aktarayım: “Çok para kazandığımızı, benim vermiş olduğum paranın 35 milyon liraya ulaştığını söyledi. Bunun üzerine tapuların tarafıma verilmesini istedim. Bu sefer iyice kaçmaya başladı. Tapuları vermedi. Telefonlarımı da açmadı.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Böylece milyonlarca liralık dolandırıcılığın ayrıntıları ortaya çıkmış. İşin içine, aşk hikâyeleri ve adliye ihalelerindeki yolsuzluklar karışmış. Şöyle anlatayım... Anadolu Adliyesi’nin İdari İşler Müdürü Yavuz K., mağdur ifadelerine göre Kevser E.’nin sevgilisiymiş. Bu kadar değil, ikili birlikte para topluyormuş. Bu sırada dünyanın en büyük adliyesinin çakarlı arabaları, para taşımakta kullanılıyormuş! Avukat Burak Y.’nin ifadesinden devam edeyim: “Yaptığım araştırmalarda Yavuz K’nin siyah ve çakarlı bir Passat ile yatırımcı görüşmelerine gittiği, buralarda görüştüğü kişilere kendisini adliye bürokratı olarak tanıttığı, Nilay D’yi de sekreter olarak yanında götürdüğü ve buralardan para topladığı, topladığı paraları Kevser E. üzerinden gayrimenkul yatırımına veya altın yatırımına dönüştürdüğü daha sonra da bu paraları vermediklerini öğrendim. Bu hususla ilişkili olarak benim bildiğim çok sayıda mağdur vardır. Şu an adliyede hazırdır.” Mağdurlar birer birer dinlenmiş. Örneğin Kevser E’nin yanında çalışan Berfin H., “Yavuz K. çalışmış olduğum dönem içerisinde hemen hemen her gün ofise geliyordu” diyerek çakarlı makam aracında taşınan paraları anlatmış. Şikâyetçi Demet Ş. şunları söylemiş: “Kâr payını yüksek tuttuğu için zarara uğradığını, kendi adına tapuları olduğunu, bu tapuları bana devredeceğini söyledi. Ancak daha sonra biz tapuların Yavuz K’ye ve Yavuz K’nin yeğeni olan Bekir A’ya devredildiğini öğrendik ve dolandırıldığımızı anlayıp şikâyetçi olmaya karar verdik.” Kevser E. ile Demet Ş. aracılığıyla tanışan Sezgin V. kaptırdığı parayı söyle anlatmış: “Ben Kevser’e toplam 5 milyon lira verdim. Bir bölümünü direkt Kevser’in banka hesabına yatırdım. Bir bölümünü ise Kevser’e verilmek üzere Demet Ş’ye elden teslim ettim.” İfadeler uzayıp gidiyor... Anlatılana göre, ponzi sistemiyle toplanan paraların arasında bazı yargı mensuplarınınki de varmış. Bu nedenle dosya hasır altı edilmeye çalışılmış. İş büyüyünce Kevser E., kendisini korumak için, para topladığı kişileri tefecilikle suçlayarak şikâyetçi olmuş. Adliyenin idari işler müdürü Yavuz K. ise Kevser E’nin kendisini de dolandırdığını söylemiş. Kevser E’ye yaklaşık 5 milyon para verdiğini söylemiş. Bu kadar değil... İlerledikçe işin başka boyutu ortaya çıkmış: Dünyanın en büyük adliyesindeki ihaleler! Yangın söndürmeden izolasyona, toner alımından mahkeme ve büro kurulumuna kadar Yavuz K’nin kontrolündeki davetiyeli ve pazarlıklı ihalelere şaibe karıştığı anlaşılmış. Ayrıca bir soruşturma daha açılmış. Anadolu Adliyesi’ni inşa eden firmanın yetkilisi Muharrem İ. de ifade vermiş: “İcra daireleri ihalesinin yapılacağını öğrendim. Yaklaşık maliyet miktarının ortaya çıkarılması amacıyla benim firmamdan da teklif alınmıştı. İhalenin yapılmasını beklerken Yavuz K. beni adliyeye çağırarak ‘Bu ihaleyi sana vereceğim ancak 200 bin lira para getir’ dedi. Ben de bu durumu kabul etmeyeceğimi söyledim. Bunun üzerine kendisi bana, ‘O zaman ihaleye davet etmeyeceğim’ dedi. Ben de takdir senindir dedim, gidip bu durumu sorumlu başsavcı vekili Uğur S’ye anlattım.” Muharrem İ., bildiği ihaleleri tek tek anlatmış. İfadesine göre, ederi 11 milyon olan bir iş, 22 buçuk milyona gitmiş. Üstelik şartnamenin dışına çıkılarak kalitesiz malzemeyle yedide birine getirilmiş. Yavuz K. ise savunmasında, usulsüzlük yapıldığını kabul ederken başka çalışanların sorumlu olduğunu söylemiş. Hukuk sanki binaymış gibi “dünyanın en büyük adalet sarayı”nı inşa ediyoruz. Betonundan cüppesine yolsuzluk ve dolandırıcılık fışkırıyor. Sonra ülkede neden adaletin olmadığını sorguluyoruz. Resme bakınca Soma’da, Ermenek’te, Aladağ’da, Çorlu’da, Hatay’da mazlumların adaletini arayan Can Atalay’ın mahkeme kararlarına rağmen hapiste tutulmasına şaşırmıyorum! Mazlumların kanıyla sulanmış toprak, kendi çiçeklerini yeşertecek. O gün boşuna çekilmedi diyeceğiz, boşuna çekilmedi...",https://www.cumhuriyet.com.tr/yazarlar/baris-terkoglu/dunyanin-en-buyuk-dolandiricilik-merkezi-2170223
Barış Terkoğlu,Topu bırak ‘altıncı’ Murat’a bak!,19 Şubat 2024 Pazartesi,"""Altını değerli kılan insanlar ama insanın altın kadar değeri yok"" diyor Thomas More. Sorsan en yerli en milli onlar. İş sermayeye geldi mi babalarını bile tanımıyorlar. Ülkenin toprağını, kanunlarını, bürokrasisini küresel şirketlerin ayağına paspas ediyorlar. Günlerdir göz göre göre gömülen işçileri konuşuyoruz ya. Çatlayan yığınlara rağmen çalışanların alana nasıl sokulduğunu okuyoruz ya. Daha iki yıl önce toprağa karışan tonlarca siyanürlü suya rağmen işlerin nasıl tıkırında sürdüğünü sorguluyoruz ya. Devletin raporlarında, denetimlerinde, izinlerinde ""her şey şirket için"" ilkesini görüyoruz ya. Bunun bir sebebi var. Hikayeyi şöyle anlatayım… Erzincan’ın her ilin olduğu gibi bir futbol takımı var. Biliyorum, Erzincanspor diyeceksiniz. Hayır, tam adı ""Anagold 24 Erzincanspor"". Bir şehir takımının isminde neden hem şirket hem sayı var diyebilirsiniz. Haklısınız. Öyle ya neden dümdüz Erzincanspor değil? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Aslında Erzincanspor diye bir takım var. Daha doğrusu vardı. 1968 yılında, dönemin belediye başkanı Nedim Muradoğlu tarafından kurulmuştu. Elbette hayal üst liglerde oynamaktı. Bir ileri bir geri giden kulüp 1979-1980 sezonunda Türkiye kupasında çeyrek finale kadar yükseldi. 1997-1998 sezonunda ise son maçta Sakaryaspor’a uzatmalarda kaybederek 1. Lig’in eşiğinden döndü. Ancak ligler arasında dolaşan kulübün deprem dışında bir belası daha vardı: Parasızlık! Kulübün, sermayeleşmiş futbol düzeninde, bir Anadolu takımı olarak yarışma şansı yoktu. Gittikçe geriledi. Son olarak 2014-2015 sezonunda lige bile giremedi, bitti. İşte Erzincan’ın şehir takımı Erzincanspor kaybolurken yükselen bir başka kulüp vardı: Refahiyespor. Futbol asla futbol değildir ya, Refahiyespor’un da yükselişinde başrol bir politikacınındı. Elbette Refahiyeli Binali Yıldırım’ın. Erzincanspor’un liglerden çekilmesinin hemen ardından, 2015-2016 sezonunda kulüp adını değiştirdi. Erzincan Refahiyespor artık 24 Erzincanspor’du. Binali Yıldırım’ın başbakan olduğu yıl, şehir takımı artık o olmuştu. Malum, Anagold yerli bir şirket değil. Adı, Anadolu’yu hatırlatsa da yüzde 80’i Amerikan-Kanada kaynaklı SSR Madenciliğe ait. Bu küresel şirketler, kendilerine gittikleri ülkelerde ellerini rahatlatacak bir yerel ortak buluyor. Anagold’un yüzde 20 ortağı olan, bir zamanlar Cumhurbaşkanı’nın damadı tarafından yönetilen Çalık Holding işte bu işi görüyor. Bu kadar değil… Girdikleri ülkelerde siyanürle zehirledikleri toprakların insanlarına ""şirin görünme"" faaliyeti yapıyor. Bugün Anagold’un sayfasında sıralanıyor. İş cinayetinin olduğu yere adını veren Çöpler Köyü’nün taşınması, maden yakınında bir ilkokul yapılması bunların arasında. Ancak… Asıl yatırım bunlara değil. Eski adıyla Refahiyespor, sonraki adıyla 24 Erzincanspor’a yapıldı. Anagold, Binali Yıldırım başbakan iken, onun girişimleriyle, 2016-2017 sezonunda, o günün parasıyla 3 yıllığına 9 milyon lira vererek sponsor oldu. 2019’da sözleşme 3 yıllığına 2 milyon dolarla uzatıldı. Kulübün adına da Anagold ismi eklendi. Proje mi? Evet… Sponsorluk anlaşması, ne ilgisi varsa, 2016 yılında, Erzincan Valiliği’nin binasında yapıldı. Sözleşme masasında sadece kulüp ile şirket temsilcisi değil Vali Ali Arslantaş oturdu. Hatta görüşmeler, Binali Yıldırım’ın talimatıyla Vali tarafından yapıldı. Vali Arslantaş olayı şöyle anlattı: ""Anagold firması ile görüşmeler yaptık. Bu görüşmelerimizin tamamı Başbakanımızın bilgisi dahilinde yapıldı."" Kulüp Başkanı Ahmet Tanoğlu da, imza töreninde Anagold’a teşekkür ettikten sonra, “İnşallah bizler de bu destekler sayesinde bir üst lige çıkmanın hesabını yapacağız. Sayın Başbakanımız talimatı da bu yönde"" diyerek Binali Yıldırım’a pas attı. 2019 yılındaki anlaşmayı da kulüpten ve şirketten önce Ali Arslantaş duyurdu. Zaten 2015 yılında, Refahiyespor’un 24 Erzincanspor olduğu kongre, Erzincan Valisi Süleyman Kahraman (sonradan AKP’den İstanbul’da aday adayı oldu) ve AKP’li Erzincan Belediye Başkanı Cemalettin Başsoy’un öncülüğünde gerçekleşmişti. 2021’de, Anagold’lu 24 Erzincanspor için, devletin olanaklarıyla, UEFA standartlarında süper lig kulüplerini kıskandıracak stadyum da yapıldı. Kısacası sponsorluk bir siyaset ve devlet projesiydi! Erzincanspor parasızlıktan yok olurken; Binali Yıldırım-Anagold işbirliği, Refahiyespor’u ""Anagold 24 Erzincanspor""a çevirmişti. Böylece Erzincan’ın altınını siyanürle çıkarıp zengin olmaya gelen şirket ""bizden biri"" oldu. Tesadüf bu ya… Geçen seçim ""taşı toprağı altın"" İstanbul’a Binali Yıldırım adaydı, kaybetti. Bu sefer Anagold’un İliç’te büyümesini sağlayan ""Altıncı"" Murat aday. Kim kazanırsa kazansın, altın gemileri yüzerken, topa bakarak zehirlenen halk hep kaybediyor! Uzatmaya gerek yok, altının önünde eğilenler dik duran insanın düşmanıdır!",https://www.cumhuriyet.com.tr/yazarlar/baris-terkoglu/topu-birak-altinci-murata-bak-2176862
Barış Terkoğlu,Murat Kurum’un ‘Hırsız’ diye çağrılan tanıdığı,12 Şubat 2024 Pazartesi,"Koca binalar betondan sanırsın. Oysa inşaatın harcına insanın ahı karışmış. 81 ilde seçim var. Ancak ana gündem tartışmasız İstanbul. En büyük vaat ise kentsel dönüşüm. Bütün adaylar ""ben yaparım"" diyor. Eli en güçlü olan iktidarın desteğini alan Murat Kurum. Cuma günü konuşurken ""Fikirtepe’de yaptık"" dedi. Örnekle ""yine yaparız"" diye devam ediyordu. Kurum böyle söyleyince, depremin yıldönümünde toplanan o kalabalığı hatırladım. 6 Şubat’ta Fikirtepe’de ellerinde pankartlarla buluşmuşlardı. ""Yeter artık, 3 sene dediler 10 sene oldu"" yazıyordu. ""Hırsız Haldız"" diye bağırıyorlardı. Kastettikleri AKP Kurucusu Müteahhit Macit Haldız’dı. Yanındaki pankartta ise ""Çevre ve Şehircilik Bakanı sözünü tut"" yazıyordu. İşaret ettikleri Murat Kurum’dan başkası değildi. Emlak Konut’un, Çevre ve Şehircilik Bakanlığı’nın, TOKİ’nin tabelalarının görüldüğü yarım kalmış inşaatların önünde toplanmış açıklamalarını okumuşlardı. Enkaz altındakiler gibi ""sesimizi duyan var mı"" diye sesleniyorlardı. Zira ortada ne kendilerine destek olacak bir muhalefet partisi ne de açıklamalarını dinleyecek bir basın mensubu vardı. Gittiğim marketin manav bölümündeki emekçi amca, ""sorsan Fikirtepe’de evim var ama yıllardır kiracıyım"" diye mağduriyetini anlatmasa benim de haberim olmayacaktı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Fikirtepe, bir zamanlar Kadıköy’ün kenar mahallesiyken, yıllar içinde şehrin göbeğinde kalmıştı. Bu kıymetli bölge müteahhitlerin ağzını sulandırıyordu. 2005 yılında ""özel dönüşüm alanı"", 2007’de ""kentsel dönüşüm alanı"" ilan edildi. Sonrasında etrafına göre oldukça avantajlı sayılabilecek planlar hazırlandı. CHP’li diye Kadıköy Belediyesi’ne bölge hakkında tek mesele bile danışılmadı, tek yetki verilmedi. Küçük sanmayın, 4 bin 500 adet parselden oluşan, toplamda 1 milyon 300 bin metrekarelik bir alandı. Çevre ve Şehircilik Bakanlığı’nın ve TOKİ’nin öncülüğünde projeler başlarken, mahalle vatandaşlara hayal satan müteahhitlerle doldu. İmzalar atıldı, binalar yıkıldı. Fikirtepe uzun ve karanlık bir harabeye döndü. Sonuç ise tam bir fiyaskoydu. Yıkılıp da yapılamayan, yarım kalan bölgeler… Bitse de tapusunu alamayan ev sahipleri… İflas eden müteahhitler… Ödenemeyen kiralar... İşte Haldız İnşaat’ın yaptığı binalar da yarım kalanların arasında. 2 bin aile, müteahhit evimizi bitirse de otursak diye 11 yıldır bekliyor. Gelgelelim, AKP kurucusu Macit Haldız, ""yapamıyorum"" diyor. Bir eksiğini gördüğü yoksul vatandaşın tepesine çöken devlet ise kredi yağdırdığı müteahhitler karşısında eli kolu bağlı bekliyor. Kendi ifadeleriyle ""Haldız mağdurları"" ile konuştum. Cumhurbaşkanı ile iki kez görüşüp sorunlarını anlatmışlardı. Erdoğan söz vermişti. Olmadı. İki sene önce Murat Kurum’u yakalamışlardı. Kurum, Emlak Konut müdürünü çağırmış, onların yanında ""gereğini yapacaksın"" demişti. Bir şey değişmedi. Geçen Mayıs seçimlerinde Murat Kurum bölgeye bir kez daha söz verdi. ""Biz yapacağız, tabelayı oraya dikeceğiz"" dedi, Fikirtepeliler’den oy istedi. Yine bir şey olmadı. Bugün bile AKP Kadıköy Belediye Başkan Adayı Veli Arslan halkın arasında dolaşırken, vatandaşlar tarafından Haldız’ın AKP kurucusu olarak kendilerini mağdur ettiği hatırlatılıyor. Sorsanız, ""mağdur eden biz değiliz müteahhit"" diyorlar. Oysa o müteahhitler için çıkardıkları yasaları, yaptıkları planları, vatandaşa çağrıları unutuyorlar. ""Fikirtepe’de başardık"" diyen Murat Kurum’a bir öneri… Fikirtepe sokaklarında dolaşıp duvar yazılarına baksın, ""Bakanım sözünüzde durun"", ""seçimlerde görüşmek üzere"" yazanları gözleriyle görecek. Haldız’dan ibaret değil… Kurum, Anadolu Adliyesi’ne Fikirtepe merkezli kaç dava olduğunu sorsun, rakama kendisi bile şaşıracak. Bir tanesi önümde duruyor. Şikayetçi bölümünde Enes Karpuz yazıyor. Karpuz AKP’li. 2014 yılında, parasını vererek, Emay İnşaat’tan topraktan 10 dükkan 3 daire aldığını söylüyor. Elinde iki tarafın da imzaladığı sözleşme, parayı verirken yanında olan tanık da var. Gelgelelim anlattığına göre müteahhit inşaat bitince tapu devrini yapmamış. Olay mahkemeye taşınmış. Bilirkişi raporu da Karpuz’un lehine çıkmış. Gelgelelim müteahhit para almadığını, sözleşmeyi baskı altında imzaladığını söylemiş. Karar, şikayetçi olan Karpuz’un lehine çıkarken şirketin talebiyle hakim değişmiş. Yeni hakim bu kez müteahhit lehine karar vermiş. Dosya hem temyize gitmiş, hem de hakim HSK’ya şikayet edilmiş. İşin ilginci, bu süreçte anlaşmazlık Cumhurbaşkanlığı’na kadar taşınmış. ""Bir dükkana işini çözeriz"" diyen çeşitli arabulucular çıkmış. Benzeri dava o kadar çok ki… Mağdurların WhatsApp grupları, mağdur dernekleri, toplu açtıkları davalar, eylemler var. AYM’ye, Danıştay’a, yerel mahkemelere taşınan, yıllar süren davalar var. Kısacası Murat Kurum ""başardık"" dese de sadece basit bir Google taraması binlerce Fikirtepe mağduru olduğunu gösteriyor. Mağdurlar, Kurum’un kendi geçmiş açıklamalarında bile görünüyor. Göğe yükselen binaların dili olsa da konuşsa. Belki de ""ben bu yükü artık taşıyamıyorum"" diyecek.",https://www.cumhuriyet.com.tr/yazarlar/baris-terkoglu/murat-kurumun-hirsiz-diye-cagrilan-tanidigi-2174300
Barış Terkoğlu,‘Paralel devlet’ten çocuk istismarına,14 Mart 2024 Perşembe,"Mavi göğün altında uçsuz bucaksız sarı çiçekler. Koparmaya kıyamadığının üstüne de basmıyorsun. Önümde bir çocuk istismarı dosyası duruyor. Okumaya başladım. Derken sanığın tuhaflıklarından şüphelendim. Sorgulayınca film gibi hikayenin içine düştüm. Talip A. ünlü bir mobilyacı. 90’lı yılların başında yaptığı evliliği, 2004 yılındaki bir magazin haberi şöyle aktarıyor: ""Bahar ve Talip A. çifti, evlilik hazırlıkları yaparken piyasada istedikleri gibi masa ve sandalye bulamayınca mobilyacı olmaya karar vermişler."" Çeyiz arayışından mobilya devi çıkar mı derseniz, gerçek boşanırken ortaya çıktı. Bahar A., ""Evlendiğimizde hiçbir şeyi yoktu"" dediği Talip A.’nın sırlarını ortaya dökmeye başlamıştı. 2010 yılında Hürriyet gazetesine yansıyan boşanma haberinden aktarayım: ""Bahar A.,eşinin 2004'te bir cemaate dahil olduktan sonra kendisi ve çocukları üzerinde baskı kurduğunu, şiddete başvurduğunu, çocuklarını okulundan alıp cemaat okuluna verdiğini, cemaate para aktardığını, kendisine ‘Biz mi cemaat mi?’ diye sorduğunda ise ‘Cemaat’ yanıtını aldığını öne sürdü."" Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Devir Fethullah’ın devriydi. Bahar A. karşısında bir anda FETÖ’yü buldu. Talip A.’nın karşı hamlesi gecikmedi. Söylediğine göre karısı gizli dinleme yaparak sırlarına vakıf olmuştu: “Bana 'seni yakarım, her şeyi biliyorum' dedi. Her şeyi biliyorum sözünü de elindeki telefonu sallayarak söyledi”. Yine haberlerden aktarayım: ""Talip A., ‘eşimden ayrı yaşıyorum ama her nedense yaptığım her işten haberi var, sanırım dinleniyorum’ dedi. Mahkeme de bu dilekçeyi İstanbul Organize Suçlar Şubesi'ne göndererek iddianın araştırılmasını istedi."" Karı-koca arasındaki boşanma davası, emniyet içinde ekip savaşlarına dönüştü. Dosyayı, FETÖ’nün kontrolündeki Organize Şube aldı. Önce Bahar A’ya, ardından dinlemeyle suçlanan iki polise operasyon yapıldı. Bahar A., eşini dinlettiğini kabul etti. Gerekçesini şöyle anlattı: “Eşimi dinlettim çünkü mal varlığımın herhangi bir cemaate aktarılmasını istemedim"". Bahar A., boşanma davalarında gördüğümüz hatalardan birini yapmıştı. Gelgelelim, sert kayaya çarpmıştı. ""Örgüt üyeliği"" dahil çok ağır suçlardan yargılandı. Başlattığı ""Cemaat"" tartışmasının medya, yargı ve polis eliyle boğulması zor olmadı. ÖĞRETMENİ DUYDU Sonra… Talip A. kendisini unutturdu. 2014 yılında yeni bir evlilik yaptı. İki kız çocuğu oldu. 15 Temmuz sonrasında FETÖ gerekçesiyle pasaportuna el konsa da ondan da kurtulmayı başardı. Derken… Önümdeki mahkeme dosyasını açıyorum. Bodrum’daki bir okulda, çocukların Türkçe bildiğinin farkında olmadığı bir İngilizce öğretmeni anlatıyor: ""Sıra arkadaşı şöyle bir cümle kurdu. ‘O ne kadar kötü bir baba, siz onu yumruklamıyor musunuz?’ diye söyledi. Ben de kulak kabarttım. A. da bunun üzerine bizim özel bölgelerimize bakmak istiyordu. Biz istemediğimizde çok kızıyordu gibi bir şey söyledi."" Çocuk, detaylarıyla anlatmaya devam ediyordu. Öğretmen, küçük kızın sıra arkadaşına anlattıklarından dolayı nefes alamıyordu. Kendisini sınıftan dışarı attı. Okula annesi çağrıldı. Anne yaşananları doğruladı. Babası, kendi kızını istismar ettiği iddiasıyla yargılanıyordu. O baba Talip A.’aydı. Dosyada, çocuğun, adli psikolog eşliğinde istismarı anlattığı ifadesi var. Psikolog not düşmüş: ""Kendini yeterince ifade edebilmiş ve görüşme sürecinde uyumlu olduğu gözlenmiş olup, mevcut durumda ifadelerinin itibar edilebilir olduğu düşünülmüştür."" Çocukların bakıcısının detaylı anlatımları var: ""A.’nın odasından ön kısmı ıslak olarak ve külotunu çekerek çıktığını görüyordum. (…) Annenin ben söyleyene kadar hiçbir şeyden haberi yoktu, olanları benden öğrendi."" Bakıcı, Talip A. tarafının ifadesini değiştirmesi için para teklif ettiğini de söyledi. Annenin yaptığı takibin sonunda, istismara ilişkin edindiği bilgiler anlattığı çok ağır ifadeleri de dosyada var. İddianameye giren bazı görüntüler de var. Dahası, anne de ifadesinde olayların ardından Talip A.’dan uzaklaştığını, yakınlaşma çabalarını reddettiğini ve sonunda kocasının cinsel saldırısına uğradığını söylüyordu. Talip A. ifadeye çağrıldı ama yurtdışına çıktığı anlaşıldı. Bunun üzerine yakalama kararı verildi. Bir süre sonra Türkiye’ye gelerek ifade vermeyi kabul etti. Yurtdışına çıkış yasağıyla serbest bırakıldı. 100 bin lira güvenceyle bu tedbir de kaldırıldı. Savcılık, başlangıçta, çocuğa istismardan ve anneye yönelik cinsel saldırı suçlamasıyla iddianame yazıp, ceza istemişti. ""Çocuk sevgisinin veya onlara dokunuşun sınırı olmadığını düşünüyoruz"" diyen Talip A.’nın avukatları, annenin çocuğun ifade alımı sırasında odada bulunması gibi usul hatalarını gerekçe göstererek savunma yaptılar. Duruşma savcısı, üçüncü duruşmada ""delil yetersizliği"" gerekçesiyle beraat yönünde mütalaa verdi. 20 Mart’ta ise karar verilecek. Kim haklı kim haksız bilmiyoruz. Bildiğimiz şey, 14 yıl önce, boşanması ""paralel devlet""li bir krize dönüşen Talip A’nın, ikinci evliliğinin de ""güçlü adamların yargısı"" fotoğrafıyla son bulması. Adaletin yerini bulacağına kimsenin inanmadığı bu hikayede ne yazık ki kaybedilen yine çocukların masumiyeti. Sarı kır çiçekleri ya mavi göğe inancını kaybederse?",https://www.cumhuriyet.com.tr/yazarlar/baris-terkoglu/paralel-devletten-cocuk-istismarina-2185437
Barış Terkoğlu,"""Kürt Tilkisi"" nasıl ""Vatandaş Macit"" oldu",04 Mart 2024 Pazartesi,"Milletler elle değil tarihle kurulur. Yabancı yumruğuyla değil içindeki kurtlarla çürütülürler. Haberler Süleyman Soylu’nun CHP’nin standını ziyaretini gösteriyor. Herkes şaşkınlık içinde. Bir eski İçişleri Bakanı’nın muhalif vatandaşın elini sıkmasının olağan olması gerekmez mi? Nedense değil. Bu sırada Gazeteci Timur Soykan’ın ""Baron İstilası"" kitabını okuduğum için ""olağanüstü"" sayılanın nedenini biliyorum. ""İstila"" denilince, sanki dışarıdan ele geçirilmiş olanı anlıyoruz. Aksine, ""baron istilası""nda zorlama yok. Timur Soykan’ın kitabı içeriden kapının açılmasıyla, baronların davet edilmesiyle, hatta koruma sağlanmasıyla istilanın yapıldığını gösteriyor. Haliyle, Yeni Zelanda’dan Karadağ’a dünyanın mafyasının Türkiye’de toplanmasının nedeni içerdeki hükümetin marifeti. Nedeni de sonuçları da politik. Kitaptaki bir örnekle anlatayım… Haberlerde okuduk. 15 Nisan 2022 sabahı, Marmaris’te, belediye işçisi Ali Eren, parkı temizlerken bir çanta buldu. Çantanın içinden 12 bin 400 dolar ve 2 bin 400 lira çıktı. Yoksul ve namuslu Ali Eren götürüp polise teslim etti. Polis de sahibini buldu. Marmaris’te zengin bir hayat süren Irak Kürdü Miran Othman’ındı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Othman’ın hali öyle garipti ki… Sanki çantası bulunduğu için mutsuz olmuştu. Kutlama fotoğrafının bile çekilmesini istemedi. İşte bu garip haller Marmaris polisinin dikkatini çekti. Othman’ın parmak izini takip edince gerçeğe ulaştılar. Çantası bulunan kişi, kırmızı bültenle aranan uyuşturucu baronu Rawa Majid’di. ""Kürt tilkisi"" lakaplı Rawa Majid, 1986 yılında Kuzey Irak’ta doğmuştu. Babası İsveç’e gidip sığınmacı olmuştu. Majid, genç yaşında sokak çetelerine katıldı. 2009’da kokain çetesine yapılan operasyonla yakalanıp hapis cezası aldı. 2015’de hapisten çıktığında artık kendi ekibini kurmaya karar vermişti. Başardı da… Stockholm merkezli uyuşturucu trafiğini artık onun çetesi yönetiyordu. Küçük çocuklar tetikçisi olmuştu. Arka sokak rapçileri onun için şarkı yazıyordu. Şifreli bir haberleşme sistemi kullanıyordu. Örgütünün arması bile vardı. Elinde silah tutan üniformalı bir tilki Majid’in çetesini simgeliyordu. MİT’in FETÖ’nün Bylock’una sızması gibi… İsveç polisinin gizli haberleşme sistemine sızması Majid için dönüm noktası oldu. Polis, uyuşturucu pazarını yöneten çeteye 2020’de operasyon yaptı. Çok kişi yakalandı. Ama Majid Kuzey Irak’a kaçtı. İsveç onu Kuzey Irak’tan isteyince Majid kendisine daha güvenli bir adres buldu: Türkiye! Peki nasıl? Nasıl oluyor da dünyanın her yerinde aranan bir baron Türkiye’de rahat edebiliyor. Üstelik… Timur Soykan’ın kitabından öğreniyoruz. Majid, uyuşturucu çetesini Türkiye’den yönetmeye devam etmiş. 2022’de Yunan asıllı Mikael Tenezos’un çetesine savaş açmış. İki çetenin karşılıklı saldırılarında ölümler ve yaralamalar olmuş. Ardından kendi çetesinden kopan “Çilek Adam” lakaplı İsmail Abdo ile kanlı bir mücadeleye girişmiş. Bu saldırılarda çocuklar bile hedef alınmış. Kısacası İsveç’in kırmızı bültenle aradığı baron, Türkiye’den çetesini yönetmeyi sürdürmüş. Nasıl oluyor dedik ya… Yanıtı Majid yakaladıktan sonra olanlarda… Haberlerde Majid’in sahte kimlikle yakalandığını okumuştuk. Meğer ortada bir sahtelik yokmuş! Majid, Kuzey Irak’a gittiğinde mahkeme kararıyla adını “Miran Othman” olarak değiştirmiş. Tu¨rkiye’ye geçtikten sonra ise 300 bin dolara Bodrum’da bir villa almış. Şak diye kendisine Türkiye Cumhuriyeti vatandaşlığı hediye edilmiş. Vatandaşlık başvurusunda geçmişinin incelenmesi, parmak izinin kontrol edilmesi, sabıkası ya da hakkında arama kararının araştırılması gerekirken nasıl oluyorsa bu işlemlerden de kurtulmuş! Artık içimizden biri olan vatandaş Majid, Miran Othman ismiyle T.C. kimliği taşıyormuş! Sonrası… Marmaris’te yakalanıp tutuklanan Majid için, İsveç hemen iade talebinde bulundu ama nafile… Bodrum 1. Sulh Ceza Hâkimliği, İsveç’te uyuşturucu ticareti ve çok sayıda silahlı saldırı ve cinayetten aranan Majid’in, yeterince tutuklu kaldığını söyleyerek 4. ayında tahliye etti. Huylu huyundan vazgeçmez ya… Majid dışarı çıkınca da değişmedi. Timur Soykan, Majid’in karıştığı uzun bir silahlı hesaplaşma zincirini kitabında anlatıyor. Majid’in adamları, İstanbul’da, Majid’in rakibi olan İsmail Abdo’nun bir adamını dövdü. Karşılığında, 6 Eylül 2023 günü Abdo’nun adamları, Majid’in evinin de olduğu İstanbul Sarıyer’deki Ağaoğlu Maslak 1453’deki bir kafede oturan Majid’in adamlarını taradı. Majid de karşılık olarak ertesi gün Abdo’nun İsveç’teki 60 yaşındaki annesini öldürttü. Abdo da intikamını 9 Eylül’de Majid’in kayınvalidesinin oturduğu binayı taratarak aldı… Silahlı saldırılar, bombalamalar, bulunan sahipsiz cesetler sürüp gitti. Karşılıklı saldırılarda 13 yaşındaki bir çocuk bile hayatını kaybetti. Daha da ilginci, bu sırada İsveç polisi, İsmail Abdo’nun da Türk vatandaşı olup İstanbul’a gittiğini açıkladı! Timur Soykan’ın kitabı dünya baronlarının Türkiye’de toplanmasının üç temel nedenini de anlatıyor. 2008, 2013, 2016, 2018, 2019, 2020 ve 2022 yıllarında çıkarılan ""Varlık Barışı"" ile, kaynağı belirsiz para için Türkiye güvenli liman haline geldi. İkincisi, vatandaşlık kanununda yapılan değişiklikle sudan ucuza satılan Türk vatandaşlığı baronlara resmiyet sağladı. Son olarak ise, AKP Hükümetleri, çöken ekonomik ve siyasi sistemdeki boşluğu, mafyanın milyar dolarlarıyla ve silahlı gücüyle doldurma tercihinde bulundu. Sonucunda… Dünya mafyası elini kolunu sallayarak ülkemizde dolaşıyor, uyuşturucu trafiğini yönetiyor, silahlı çatışmalara giriyor, üstüne vatandaş oluyor. Buna izin veren Hükümet, uyguladığı baskıyla, sadece muhalif olduğu için Türk yurttaşını kendi ülkesine yabancılaştırıyor. Bir İçişleri Bakanı’nın CHP’linin elini sıkmasına şaşırıyoruz da… Oysa asıl şaşırmamız gereken elin mafyasının adeta sırtının sıvazlanması! Yurttaşlığın mal değil hak olduğu gün, hakkımız baronlara satılmayacak.",https://www.cumhuriyet.com.tr/yazarlar/baris-terkoglu/kurt-tilkisi-nasil-vatandas-macit-oldu-2181787
Barış Terkoğlu,At yalanı mağdur etsinler inananı,29 Şubat 2024 Perşembe,"Bazen bir masal anlatırlar. Gerçeğin kendisini masal sanırsın. Dün 28 Şubat’ın yıldönümüydü. Sorsanız hepsi mağduruydu. En çok ""28 Şubatvari müsamere"" ifadelerine takıldım. Öyle ya, Cumhurbaşkanı yakın zamanda Atatürk ve hilafet üzerinden yaşanan tartışmalara atıfla kullanmıştı: ""Son günlerde sık sık karşımıza çıkmaya başlayan 28 Şubatvari müsamerelerin gerisindeki güçleri de niyeti de hevesi de gayet iyi biliyoruz"". Herkes anlamasa da yaygın bir komplo teorisine gönderme yapıyor. ""28 Şubatvari müsamere"" diyenler, 90’lı yıllarda irtica tehdidinin olmadığını, bu algının oluşturulması için çeşitli tiyatroların oynandığını iddia ediyor. En çok verdikleri örnek ise Aczimendiler. Onlara göre bu yapı, 28 Şubat’a zemin hazırlamak için yaratıldı. Hatta Aczimendiler’in ajan olduğunu iddia edenler bile oldu. Erdoğan’ın halihazırdaki danışmanı İlnur Çevik, 28 Şubat davasında tanık olarak dinlendiğinde bunu ima etti. Peki gerçekten öyle mi? Baştan söyleyeyim. Bana göre irtica dün de gerçek bir tehlikeydi bugün de gerçek bir tehlike. Aczimendiler ise bir tiyatro filan değil, son derece gerçek bir hikaye. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şöyle anlatayım… Aczimendilik esasen Nurculuk’un bir kolu. Şeyhleri Müslüm Gündüz olan, Elazığ merkezli bir cemaat. Gündüz, Said Nursi’nin öğrencilerinden emekli Albay Hulusi Yahyagil’in yakın çevresinde yer almış bir işçi emeklisi. Aczimendiler, görünümleriyle badem bıyıklı Nurculardan ayrılıyor. Siyah sarık ve cübbe giyiyor, ellerinde asa taşıyor, saçlarını sakallarını kesmiyorlar. Sanılanın aksine Aczimendiler, 28 Şubat’ın hemen öncesinde çıkmadı. 80’lerin ikinci yarısında başladılar, 90’lı yılların başından itibaren yaygınlaşıp meydanlara çıktılar. Örnek olsun… 10 Kasım 1992’de Atatürk’ün anılmasını protesto etmek için Elazığ’da ellerinde sopalarla anma töreninin yapıldığı meydana yürümüşler, gözaltına alınmışlardı. 14 Kasım 1992’de Milli Mücadele’nin önderinin Atatürk olmadığını söylemiş, Atatürk’ü hain ilan etmişlerdi. Şeyhleri Müslüm Gündüz, 90’larda zaman zaman televizyon programlarında görünen keskin söylemli bir isimdi. Aczimendiler, Elazığ’ın ardından İstanbul-Üsküdar’da dergâh açıp büyüdüler. Fatih Camii’nde zikir yapıyor, Kocatepe Camii’nde buluşmalar tertipliyorlardı. ""28 Şubatvari müsamere"" dedikleri, Ankara’da, 20 Ekim 1996 günü yaşanan olay. Kocatepe Camii’nde, Said Nursi’nin ölüm yıldönümü nedeniyle okutulan mevlide gelen grubu, polis camiye almadı. Aczimendiler, cami dışında namaz kılıp zikir çekti. Atatürk’e “asrın en büyük deccali” diye hakaret etmeye başladıklarında ise gözaltına alınıp tutuklandılar. Kamuoyu o günlerde haliyle infial yaşadı. İkinci hikaye ise meşhur Fadime Şahin baskını. 29 Aralık 1996’da Müslüm Gündüz, iki yıl hüküm giydiği dava nedeniyle Kadıköy’deki evinde gözaltına alındı. Baskında, Gündüz’ün Fadime Şahin isimli bir kadın ile gayrı meşru bir ilişki içinde olduğu ortaya çıktı. 28 Şubat davası görülürken bu olaya da ""tiyatro"" yakıştırması yapıldı. Sanki Fadime Şahin’i askerler ayarlamış, Müslüm Gündüz’ün yatağına asker sokmuş, baskını da asker yapmıştı! Oysa operasyonu yapan polisti. Bu polislerin bazılarının sonradan FETÖ mensubu çıkması nedeniyle de çeşitli teoriler ortaya atıldı. Ancak kendisine ters Nurcu gruplara yaşam şansı tanımayan FETÖ için, bu durum olağan bir dinci rekabet öyküsüydü. İşin ilginci, Ergenekon ve 28 Şubat benzeri davaları kurgulayan FETÖ de, Aczimendiler nedeniyle askerleri suçluyordu. Ergenekon davasına giren suçlamayı, FETÖ’nün Zaman ve Aksiyon gibi yayın organları da işledi. İşin gerçeğinde ise, Aczimendiler konusunda, AKP Hükümeti de bizzat asker tarafından uyarılmıştı. 2004 yılında, FETÖ’nün gündeme geldiği MGK’nın notlarını açıyorum. Orada Aczimendiler’in de hikayesi anlatılmış. Uyarı şöyle bitmiş: ""90’lı yılların sonunda dağılma aşamasına giren grup son yıllarda tekrar toparlanma amacı ile değişik illerde dergah evleri açma teşebbüslerinde bulunmaktadır."" Hani ""28 Şubatvari müsamere"" deniyor ya… Bugün Aczimendiler devletin gözü önünde faaliyetlerine devam ediyor. Öyle ki dergahlarına tabela bile asıyorlar! Kimi kamu görevlileri dergahlarını ziyaret ederken, 90’lı yıllardaki çizgilerini sürdürüyorlar. Sosyal medya hesaplarına bakıyorum. Aczimendi Şeyhi seçimlerde Cumhur ittifakına destek de vermiş, Kur Korumalı Mevduat hakkında ""caizdir"" fetvası da... Okula giden kızları fahişelikle de suçlamış, Bahçeli’ye övgü dolu sözler de söylemiş. Charlie Hebdo dergisini basan IŞİD’çiler için Türkiye’de gıyabi cenaze namazı bile kılmışlar. Kısacası Aczimendiler bugün iktidarı destekleyerek ve iktidarın desteğiyle kaldıkları yerden devam ediyorlar. Onlara dilleriyle ""28 Şubat müsamerecisi"" diyenler ise elleriyle sırtlarını okşuyor. En acısı, ""Aczimendilerin arkasında oldukları"" tezine dayanarak; Çetin Doğan 84, Fevzi Türkeri 83, Yıldırım Türker 83, Cevat Temel Özkaynak 79, Erol Özkasnak 78 yaşında kumpas davasıyla hapiste tutuluyor. Dün ""28 Şubatvari müsamere"" diyen Erdoğan, bugün Aczimendiler’in büyümesine sessiz kalırken, Adli Tıp raporlarıyla hastalıkları belgelenen 80’lik generallerin tahliye dosyalarını bir türlü imzalamıyor. Sonuç olarak, 28 Şubat’ın bir mağduru varsa o da hapiste yaşları kemale ermiş askerler! Bir yalanı gerçeğin yerine koymak zor değil. Yeter ki söylerken elinizde ikna edecek büyüklükte sopa olsun.",https://www.cumhuriyet.com.tr/yazarlar/baris-terkoglu/at-yalani-magdur-etsinler-inanani-2180536
Barış Terkoğlu,Filistin masasında neden Türkiye yok,18 Mart 2024 Pazartesi,"Aykırılık senin gözündedir. Doğa, çatışmaların uyumlu olduğu düzendir. Kimilerine çelişkili gelebilir. Oysa tutarlı. Ulus devrim yapan Atatürk, hem Turancılığı hem İslamcılığı reddetmişti. Dünya emperyalist bir savaşa giderken bu sayede “Yurtta sulh cihanda sulh”a dayanan barışçıl ve milli bir dış politika uygulayabildi. “Çıkar” denilen, Misak-ı Milli içindeki nüfusun kazanımlarının korunmasıydı. Yayılmacı, hayalci, maceracı değildi. Ayağı bu topraklara basıyordu. Tam anlamıyla yerli, tam anlamıyla milliydi. Üstelik bu Atatürk’ün icadı değildi. Aslında kendi ülkesinin bağımsızlığını önceleyen her irade için tarihsel zorunluluktu. Şimdi... Oradan oraya savrulan, kimin çıkarı için yapıldığı belli olmayan dış politikanın enkazını kaldırmaya çalışıyoruz. Bazen Araplarla savaşıyor görünüyor, bazen üç kuruş için avuç açıyoruz. “Ey Amerika”dan “stratejik müttefik”e gidip geliyoruz. “Ey Batı” diye Gazze dersi verirken yanı başımızda olanı anlamakta zorlanıyoruz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Daha önce bu köşede anlatmıştım... Azerbaycan ve İsrail tarihi dostluğa sahip iki ülke. Halihazırda Azerbaycan’da 30 bin Yahudi yaşıyor. Ülkede adı Krasnaya Sloboda olan bir Yahudi kenti var. İsrail’de de 70 bin civarında Azerbaycan Yahudisi var. “Ben Yahudiyim” kelimesinin en rahat kullanılabildiği ülke İsrail’den sonra Azerbaycan. Ama mesele bundan ibaret değil... İsrail-Azerbaycan ittifakı stratejik bir temele de sahip. Karşılıklı sorunlar, Azerbaycan’ı İran ile kavgalı İsrail’in yanına; Ermenistan’ı ise Azerbaycan ile kavgalı İran’ın yanına oturttu. Garip ama Müslüman ülkeler yok sayarken Hocalı katliamını BM kürsüsünde İsrail cumhurbaşkanı anlattı. İsrail, Azerbaycan’a milyarlarca dolar değerinde silah satıyor. Karşılığında Azerbaycan, İsrail’e petrol sağlıyor. Stockholm Uluslararası Barış Araştırma Enstitüsü’nün raporlarına göre 2016 ile 2020 yılları arasında Azerbaycan’ın silah ithalatının yüzde 69’u İsrail’den. İsrail, Azerbaycan’a balistik füzeler, hava savunma ve elektronik savaş sistemleri, kamikaze insansız hava araçları gibi son teknoloji silah sistemlerini sattı. Karşılıksız değil. Azerbaycan, Mossad’a, ülkenin güneyinde İran’da olup bitenleri izlemek üzere bir karakol kurmasına izin verdi. İran’ın nükleer arşivini çalan Mossad ajanları, bu arşivi Azerbaycan üzerinden İsrail’e götürdü. Karabağ savaşında sonucunu gördük. Ermenistan’ı vuran silahların önemli bölümü İsrail yapımıydı. İsrail sokaklarında Karabağ savaşı sırasında Azerbaycan’a destek mitingleri yapılıyordu. Sinagoglarda Azerbaycan’ın zaferi için dua ediliyordu. İşte bunlara tepki olarak Ermenistan, Tel Aviv’deki büyükelçisini geri çağırdı. Bunlar görünenler. Aliyev’e göre İsrailAzerbaycan ilişkilerinin “10’da 9’u su altında”. “Peki Gazze’den sonra ne oldu?” diyorsunuz... Azerbaycan-İsrail ilişkileri kopmadan devam etti. Hamas-İsrail çatışmasının başladığı 7 Ekim’de Bakû’da Azerbaycan’ın simgesi Alev Kuleleri İsrail bayraklarıyla süslendi. Azerbaycan, Tel Aviv’deki büyükelçisi ve parlamentolar arası çalışma grubu aracılığıyla Hamas’ı kınadı. İsrail hükümeti, geçen ekimde, Azerbaycan Cumhuriyeti Devlet Petrol Şirketi SOCAR’ın da içinde olduğu konsorsiyuma, İsrail’in Akdeniz’deki münhasır ekonomik bölgesinde gaz arama ihalesi verdi. Kasım ayında, iki ülke arasında, İsrail’in gaz tedariki ve boru hatlarının bakımını ilgilendiren doğalgaz anlaşması imzalandı. Aynı ay, Azerbaycan’ın Barak MX füzelerini satın almasına ilişkin 1.2 milyar dolarlık bir füze anlaşması yapıldı. Azerbaycan, Suudi Arabistan’ın ev sahipliği yaptığı ve İsrail’in kınandığı İslam İşbirliği Teşkilatı konferansına katılmadı. Bu sırada Azerbaycan’dan İsrail’e enerji akışı ise sürdü. Öyle ki Hamas, az kalsın Aşkelon’a yönelen bir Azeri petrol tankerini vuruyordu. İsrail tankları ve savaş uçakları Azeri petrolüyle çalışıyor. Forbes’a göre İsrail’in petrol ihtiyacının yüzde 40’ını “iki devlet tek millet” olduğumuz Azerbaycan sağlıyor. Hayır, yanlış anlamayın. Ortada bir anomali yok. Azerbaycan da Ermenistan da İsrail de İran da kendi ülkelerinin çıkarıyla uyumlu bir çizgi izliyor. Yanlış olan biziz. Ayağı nereye bastığı belli olmayan, kimliksiz ve kişiliksiz dış politika hem halkımızı yoksullaştırıyor hem de Türkiye’yi güçsüzleştiriyor. Meydanlarda Gazze nutuklarıyla hamaset yapılırken Gazze için kurulan ateşkes masasında Katar ve Mısır varken yıllarca Hamas’a ev sahipliği yapan AKP hükümetinin olmaması her şeyi özetliyor. Kendi için olmayan hiç kimse için de olmuyor. Ayağımızı toprağımıza bastığımız gün başka toprakların hikâyelerini de anlamaya başlayacağız.",https://www.cumhuriyet.com.tr/yazarlar/baris-terkoglu/filistin-masasinda-neden-turkiye-yok-2186774
Barış Terkoğlu,Murat Kurum’a kim inanır,07 Mart 2024 Perşembe,"Kurtlarla beraber gezip kuzuyu ödünç istiyorlar. Sonra da onlara inanmamızı istiyorlar. Maraş depreminin hemen sonrasıydı. Binalarla birlikte yollar da göçmüştü. Bölgeye ulaşım zordu. Maalesef devletin hazırlığı yoktu. “Yoktu” diyorum. Çünkü Ulaştırma Bakanlığı’na bağlı Sivil Havacılık Genel Müdürlüğü, çözüm için havadan müdahaleyi düşünmüştü. Bu sebeple hava aracı olan 142 şirkete yazı yazmış, araçlarını soruyordu. Ama bunu depremden sonra, 6 Şubat günü akıl etmişti! Üstelik yolladığı yazı, şirketlere, ertesi gün, yani 7 Şubat’ta ulaşmıştı. Üstelik birçok şirket, “Yardım için helikopter uçurmaya hazırız” yanıtı verdiği halde, ne arayan ne soran olmuştu. Sanki devlet merakından sorup defteri kapatmıştı. Tabii ölen ölmüş, kalan kalmıştı! Bütün bu hikâyeyi, sivil havacılık görevi yapan ve deprem üzerine düşünen bir grup havacıyla konuşarak, belgeleriyle yazmıştım. Aradan bir yıl geçti. Türkiye yerel seçime kilitlendi. İstanbul seçimlerinin ana gündemi de elbette deprem. En radikal vaadi ise Murat Kurum yapıyor. 650 bin konutu yenileyeceklerini söylüyor. “Ayinesi iştir kişinin diyor” ya Ziya Paşa, dönüp havacıların o çalışmasına baktım. Ve çok ilginç bir hikâyeyle karşılaştım. İBB’NİN HELİKOPTERLERİ YOK Önce bir soruyla başlayayım. İBB’nin kaç tane helikopteri var? Cevap: sıfır. Koca metropolün helikopterinin olmaması biraz garip. Ama sanmayın ki hiç yoktu. Murat Kurum’u ilgilendiren deprem hikâyemiz şimdi başlıyor. İBB raporlarına göre, 7.5 büyüklüğündeki bir depremde, İstanbul’da 91 bin bina ağır veya çok ağır hasar, 167 bin bina orta hasar alacak. Üstelik yıkım sadece binalarda olmayacak. Altyapısıyla, yollarıyla İstanbul büyük bir çöküş yaşayacak. Sokaklar ulaşılmaz hale gelecek. İşte böyle bir durumda havadan ulaşım hayati hale gelecek. Yardım ekipleri, enkaz kaldırmak için aletler, gıda ve lojistik, tıbbi personel, yaralılar havayoluyla taşınmak zorunda kalacak. Üstelik... Hava ulaşımı sadece yıkım için lazım değil. Trafiği yönetmek, yukarıdan aydınlatmak, yıkımı haritalandırmak için bile gerekli. Üstelik her yanı gökdelenle dolu şehirde, olası yangınlar bile havadan söndürülmek zorunda. İşte sivil havacılar politikacılara anlatamasalar da bu ihtimale karşı bir hazırlık yapmışlar. Gelelim İBB’ye... İşte bu noktada İBB’nin elindeki helikopter sayısı gündeme gelmiş. Aslında İBB’ye ilk helikopteri eski başkan Bedrettin Dalan kazandırmış. 2 adet Jet Ranger helikopter, 1985-88 aralığında alınarak belediye hizmetine sokulmuş ve ömrünü tamamlamış. Sonrasında çoğunlukla kiralamalarla, kimi yangın söndürme için kimi meteorolojik çalışmalar için kimi de imar denetimleri için hava araçları kullanılmış. 2019 belediye seçimlerine yaklaşan günlerde, belediyenin elinde, kendisine ait 2 tane helikopter varmış. Bunlardan biri BELL 206 B III Jet Ranger helikopter. 1999-2018 aralığında uçan helikopter, ilaçlama ve ulaşım kontrolü için kullanılıyormuş. Diğeri S-76 Sikorsky TCHKN helikopteriymiş. Bu helikopteri, Kale Grubu, neredeyse bağış gibi çok düşük bir bedel ile belediyeye satmış. Başlangıçta haftada 5, sonrasında 2 gün çevre ve imar müdürlüğü ekipleri ile denetim maksatlı uçuşlar yapıyormuş. Peki, İBB’nin depremde kullanmasını beklediğimiz, belki de hayati öneme sahip bu iki helikoptere ne olmuş diyeceksiniz. Hemen yanıt vereyim. İkisi de 2019 seçimleri yaklaşırken aynı firmaya satılmış. Önce BELL 206 tipi helikopter, ardından 2018 Ekim’inde Sikorsky helikopter ihaleye çıkmış. 2019 başı itibarıyla yeni sahibi Coşkun Vinç’in olmuş. Coşkun Vinç’in sitesine girdim. “Kiralık helikopterler” bölümünde iki helikopter de görünüyordu. Helikopterlerin fotoğrafına yaklaşıp bakıldığında, İBB logosu bile halen üzerinde duruyordu. Şirketin sahipleri pek tanınmamakla birlikte, havacılık sektöründe eski ulaştırma Bakanı Binali Yıldırım’a yakın oldukları konuşuluyordu. Dahası var... İki helikopter de satıldıkları tarihte uçar durumda olmalarına karşın, satın alan firmanın ruhsat başvurusu olmamıştı. Başka bir işletme altına da verilmediği için uçamaz hale gelmişti. İBB’ye ait son helikopterin de 2018 sonunda satılması nedeniyle, İBB’nin uçuş ruhsatı ise sona ermişti. Kısacası... İstanbul depremi beklerken, İBB’nin elindeki hepi topu iki hava aracı, AKP’li yönetim tarafından, seçimlere aylar kala, “tanıdık” bir şirkete satıldı. Yetmedi, şirketi tanıyan Ulaştırma Bakanı İBB adayı olup kaybetti. Şimdi aynı partinin adayı Murat Kurum, depremi ciddiye aldıklarını söyleyip 650 bin konut yapacaklarından bahsediyor. Belediyenin deprem için kullanacağı helikopterine bile rant gözüyle bakan bir anlayış, depremden İstanbul’u nasıl koruyacak merak ediyorum... İnsanların inancı paraya inanmaya üstün geldiğinde yer sarsılsa da hiçbirimiz yıkılmayacağız.",https://www.cumhuriyet.com.tr/yazarlar/baris-terkoglu/murat-kuruma-kim-inanir-2182898
Barış Terkoğlu,Türkiye’deki Epstein yalısı,15 Ocak 2024 Pazartesi,"Uzaktaki hikaye sanıyorsun. Anlatılanları aklın almıyor. Oysa rezalet belki de yanıbaşındaydı. Dünya Epstein skandalını konuşuyor. Epstein; ABD’de, kız çocuklarına yönelik cinsel istismar şebekesi kurmakla suçlanıyordu. Cezaevinde yargılanmayı beklerken intihar etti. İlişkilerinin kamuoyu ile paylaşılması, meseleyi yeniden gündem haline getirdi. En merak edilen ise dosyada adı geçen Türkler. Bunlardan biri olan Banu Küçükköylü’nün, Adnan Oktar grubuyla ilişkisi olduğunu duyunca, şaşırmadım. Gerçekten de Oktarcıları tanıyanlar da bu ilişkiyi teyit ettiler. Anlattıklarına göre Küçükköylü, Oktar’ın prenslerinden Hasan Basri Güner’in sevgilisi olarak bir dönem gruba katılmıştı. Ancak benzerlikler bunlardan ibaret değil. Derine inildikçe başkaları da dikkat çekiyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Epstein, Little St. James Adası’nı 1998 yılında 7.95 milyon dolara satın almış, burada davaya konu olan kasetli istismar düzenini kurmuştu. Aynı yıllarda, Türkiye’de, İstanbul Silivri’nin Fener Köyü’nde, Oktarcılar da 50 dönümlük bir arsa aldı. Arazide bugüne kadar görülmedik bir yapı yükselmeye başladı. Zemini akvaryum olan bölümler, bambaşka tasarımlı havuzlar, yapay göller, tavus kuşlarından develere türlü hayvanlar, yurtdışından getirilen çeşit çeşit ağaçlar, içinden sevilen içeceklerin aktığı taşlar, duvarlarında paha biçilmez tabloların asıldığı ve döşemesinde şatafatlı mobilyaların olduğu odalar… ""Dünyadaki cennet""e benzeyen yapının sahipleri sürekli değişen Oktarcı isimlerdi. Son sahipleri Metin Güçyetmez ve Yakup Balaban olarak görünüyordu. İlginçtir, biri cezaevinde öbürü firari, her ikisi de Epstein gibi ""nitelikli cinsel saldırı ve cinsel istismar"" ile suçlanıyor. Ancak elbette yapının gerçek sahibi Adnan Oktar’dan başkası değil. Ada değil aslında çiftlik. Ama telefonlarda söz konusu yapıdan kodla, ""yalı"" diye bahsediliyordu. Epstein’ın iki numarası bir kadın, Ghislaine Maxwell’di. Oktar’ın da Didem Ürer. Ancak Epstein’ın adasıyla Oktar’ın ""yalısı"" arasındaki en önemli benzerlik içerde kayıt alan kameralardı! Oktar’ın ""yalı""sındaki odalarda, özel sistemlerle yerleştirilmiş gizli mikro kameralar vardı. Oktar yargılamaları sırasında açığa çıkanlara göre, bu binada yüzlerce kişi istismar edildi. Tıpkı ABD’deki gibi, çok sayıda ünlü isim burada ağırlandı, en özel anları kaydedildi. Görüntüler iki işe yarıyordu. İstismara uğrayanlar kaydedilmenin korkusuyla susuyor, VIP kişiler ise kaset korkusuyla itaat ediyordu. Peki grup, 1998 yılında mikro kameraları nasıl elde etti? Aslında yanıtı, 1999’da polise verilen ifadelerle bulundu. Adını andığım Hasan Basri Güner, ABD’de kurduğu çeşitli bağlantılar ile çantalarca mikro kamera, uzaktan izleme dinleme ekipmanını Türkiye’ye getirmişti. O yıllarda bunlar devletin bile elinde yoktu. Anlatılana göre, Oktar’ın ABD’deki kuzeni Mete Oktar da Güner’e yardımcı olmuştu. ""Yalı"" kod adlı binadaki olaylar ifadelere de yansıdı. Epstein dosyasındaki Banu Küçükköylü’yü gruba getiren ve sistemi kuran Hasan Basri Güner, ifadesinde şöyle anlattı: ""Adnan Hoca bu şekilde cinsel ilişkiye giren kadınların fotoğraf ve kamerayla çıplak ve uygunsuz görüntülerin çekilmesini, çekilmesi halinde bu kadınların aleyhimizde konuşamayacaklarını, bunları sır gibi saklayacaklarını söyledi. (…) Benim mesleğim ve eğitim durumum elektronik ve elektrik yüksek mühendisi olduğu için bana bir ekip kurmam talimatını Adnan Oktar verdi."" İfadelerde görüntüleri kaydedilen bazı isimler yer aldı. Örneğin politikada etkili bir iş kadını önce kendisi kaydedilmiş, ardından kızı da aynı erkekle kayıt altına alınarak ""sus"" şantajı yapılmıştı. Grubun liderlerinden Kartal İş de ifadesinde Yalı’daki kayıtları anlattı: ""Bu kadınların hiçbirisi şimdiye kadar hakkımızda olumsuz konuşmalar yapamamış ve grubumuzun seks anlayışını dışarıya ifşa etmemiştir. Bunun nedeni de grupta seks yapan bu kadınların görüntüye alındığı söylenmektedir. Bunu bu ekibin başı olan Hasan Basri Güner daha iyi bilmektedir."" Adnan Oktar da 1999 yılında gözaltına alındığında, ""Yalı"" kod adlı çiftlikteki kasetlerin akıbetini kendi el yazısıyla anlattı: ""Daha önce birçok kişi hakkında gizli kamera çekimi yapılmıştı. Fakat bunların vicdana uygun olmadığını söylediğim için bu kasetler Silivri’de yakılarak yok edilmişti. Bu çekimlerin Serkan ve Hasan tarafından yapıldığını biliyorum"" Oktar’ın ifadesinde işaret ettiği kişiler, Serkan Ciminli ve Hasan Basri Güner’di. Peki Silivri’deki ""yalı"" kod adlı seks şantajlarının ve istismar kayıtlarının olduğu merkez ne oldu? Oktar 2001 yılında ani bir karar aldı. Bir sabah bütün hayvanlar serbest bırakıldı. 5-6 dozer birkaç saat içerisinde ""yalı"" kod adlı çiftliği yerle bir etti. Böylece bütün suç delilleri ortadan kaldırılmıştı. Kasetler de yok edildi. Sürecin mimarı Hasan Basri Güner örgüte yapılan son operasyonda firariydi. Sırlarıyla birlikte ortadan kayboldu. Hikaye şimdilik bu kadar... Dünya ABD’deki Epstein skandalı ile yatıp kalkarken, aslında Türkiye’de Epstein vakasının paralel hikayesi yaşanmıştı. Bir zamanlar politikacılarla içiçe olan, İslamcıların omuz omuza durduğu, 'cemaat' olarak saygı gösterilen Oktarcılar, faaliyetlerine 2018’e kadar devam etti. İstismarla suçlanan Epstein cezaevinde intihar ederken, aynı suçtan hüküm giyen Oktar yaklaşık 6 yıldır hapiste. Silivri’deki ""günah yalısı""na yakın cezaevinde kalıyor. İnsanın yakınında olan biteni anlaması, uzaktakini görmesinden daha zor belki de…",https://www.cumhuriyet.com.tr/yazarlar/baris-terkoglu/turkiyedeki-epstein-yalisi-2162995
Barış Terkoğlu,Genç kaymakamlar rahatsız,22 Ocak 2024 Pazartesi,"Dünya sallanıyor, ellerinle yaptığın yeksan oluyor. Depremi ancak o zaman fark ediyorsun. Diyarbakır Kulp’ta yaşanan kavganın devletin derinliklerindeki savaşı açığa çıkaracağını kim bilebilirdi? Bahçelievler Camisi’nde cuma namazı öncesi hutbe okunuyordu. Diyanet’in hutbelerinin içeriğini isteyen önceden görebiliyor. Cemaatin içindeki kaymakam Burak Akeller gibi... Her şey imamın, hutbenin o bölümünü okumayıp atlamasıyla başladı: “Hain bir terör saldırısında vatan evlatlarımız şehadet makamına ulaştı. İnanıyoruz ki Rabbimizin rahmeti şehitlerimizin üzerinedir.” Anlatılana göre kaymakam Akeller, cemaatin içinden imama seslendi: “Hoca hutbeyi tam oku!” İmam, tepki üzerine şehitlerle ilgili bölümü okudu. Her şey orada kalsa duymayacaktık bile… Namazdan sonra Akeller, imamın odasına gitti. Kaymakamın anlattığına göre “Neden” diye sormuş, imam ise “Bize de baskı oluyor” yanıtını vermişti. Kaymakam da imamı bağırarak azarlamıştı. İmamın söylediğine göre ise kaymakam bağırmakla kalmamış, camideki mikrofonla bacağına vurmuştu. O da hastaneden darp raporu almıştı. İşte devletin iki memuru arasındaki kavga, devlette adeta savaşa dönüştü. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İmam, Diyanet-Sen üyesiydi. Diyanet-Sen, Memur-Sen’e bağlıydı. Memur-Sen, AKP’nin devlet içindeki kadrolarının bağlı olduğu sendikaydı. Kaymakam ise 36 yaşında, 2014’te üniversiteden mezun olmuş, 2016’da devlete girmiş, 2018’de kaymakam adayı olmuş genç bir bürokrattı. Yükselişinin aslında dönemle bir ilgisi var. Kaymakam Akeller, Gazi Üniversitesi’nde Ülkücü hareketin içindeydi. Mezun olduğu yıl, tam da Erdoğan-Gülen kavgasının devletin içine sıçradığı dönemdi. Devlete girdiği yıl ise darbe girişimi olmuştu. Akeller, MHP’nin iktidar ortağı olarak boşluğu doldurduğu dönemin sembollerinden biriydi. Kulp’ta HDP’li belediye başkanı seçimin ardından görevden alınmış, kaymakam kayyum atanmıştı. Akeller, bu sayede hem mülkiyeyi hem belediyeyi yöneten, Doğu Anadolu’daki çoğu genç ve Ülkücü mülkiye kuşağındandı. İşte 2016 sonrasında sorun çözen bu iki yapı, İslamcılık üzerinden siyaset yapan memurlar ile Ülkücü mülkiyeliler, Kulp’taki hutbe krizinin ardından karşı karşıya geldi. Haber önce “Hutbeyi beğenmedi, imamı dövdü” diye servis edilmişti. Ancak olay, İslamcı kesimin mağduriyet rolü oynayacağı klasik hikâyelerden değildi. İmama örgütü Diyanet-Sen ve Memur-Sen sahip çıktı. Cami önünde açıklama yapan sendika, “sözde devlet ve millet menfaatine yapılıyor denilen ama gerçekte terör örgüt ve odaklarının ekmeğine yağ süren eylem ve söylemlerin oluşturduğu tahribat” diyerek MHP’ye göndermede bulundu. Fakat karşı tepki daha sert oldu. Ülkücü mülkiyeliler, sosyal medyada hem imamı hem de Memur-Sen’i hedef aldı. Kaymakamlar, valiler, vali yardımcıları, MHP’li siyasetçilerle tek ses olup, kaymakam Akeller’e sosyal medyada destek mesajı yağdırdı. Bu sırada Memur-Sen Başkanı Ali Yalçın başta olmak üzere sendika yöneticilerinin geçmişte FETÖ liderine yazdığı övgü mesajları gündeme geldi. Yalçın’ın eski danışmanının FETÖ firarisi olduğu bilgisi MHP’nin kaynaklarından servis edildi. Ülkücü Kamu-Sen, AKP’li Memur-Sen’i “sözde sendika” diye suçladı. İmama darp raporu veren doktor da sorgulanıp DEM bağlantısıyla itham edildi. Ağır hakaretlerle süren tartışmada iki taraf da birbiri için tasfiye çağrısı yaptı. Kendilerinden ses beklenen AKP’li siyasetçiler ise MHP’nin devletteki kadrolarıyla kendilerini destekleyen memurlar arasındaki savaşı sessizlikle izledi. DEVA ve Gelecek partililer bile konuşurken onlar sustu. Tıpkı AYM ile Yargıtay arasındaki krizdeki gibi… Bir tarafta İslamcı memurlar öte yanda Ülkücü mülkiye. Bir tarafta Memur-Sen öte yanda Kamu-Sen. Bir tarafta seçim öncesinde “bölgenin hassasiyetleri” diyen iktidarın İslamcıları, öte yanda “Ya devlet başa kuzgun ya leşe” diyen iktidar ortakları. Bir tarafta atamalarda ilk üyeliğine bakılan ve bu sayede büyüdükçe oteller bile açan kamu sendikası; öte yanda yargıyı, istihbaratı, Emniyeti ve mülkiyeyi kontrol eden Ülkücü kadrolar. Kulp’taki olay, AYM-Yargıtay krizi gibi belirginleşen devlet içindeki fay hatlarının daha da görünmesini sağladı. Şimdilik seçim sonrasına ertelenmesi beklenen Kulp krizi, teşbihte hata olmaz, 17-25 Aralık öncesindeki karşı karşıya gelişleri hatırlatıyor. Herkes sanki biraz “son kavgaya” hazırlanıyor. Kırılıp dökülene bakıp her şey yeryüzünde sanırsın. Oysa sarsıntı, yerin dibinde başlayan ayrılığın işaretidir sadece.",https://www.cumhuriyet.com.tr/yazarlar/baris-terkoglu/genc-kaymakamlar-rahatsiz-2166056
Barış Terkoğlu,Kabataş gelini neden boşandı?,04 Aralık 2023 Pazartesi,"Ne garip, bir gerçeği anlatmak, çoğu zaman bir yalanı yaymaktan daha zor. Cumhurbaşkanlığı İletişim Başkanlığı’nın bir çalışması var. Adı da “Dezenformasyonla Mücadele Merkezi”. Kimi bilgilere kendince düzeltme yapıyor. Son dönemde bakıyorum, mesaisinin çoğunu Hamas-İsrail savaşına ayırıyor. Okurken içimden geçiriyorum: Keşke önce “yerli ve milli yalanlarımız”ı düzeltsek! Neyi mi kastediyorum? Bana sorarsanız, yakın tarihimizin en büyük dezenformasyonu, Kabataş vakasıdır. Hatırlayın, Gezi’nin en kritik günlerinde ortaya atılmıştı. Bahçelievler Belediye Başkanı Osman Develioğlu’nun oğlu Ziya ile evli olan gelini Zehra Develioğlu, bir iddiada bulunmuştu. Anlattığına göre Adalar’dan Kabataş iskelesine döndüğü sırada, başörtülü olduğu gerekçesiyle saldırıya uğramıştı. Altı deri pantolonlu ve üstü çıplak, deri eldivenli, kafaları bandanalı 80-100 kişilik grup Develioğlu’na saldırmışlardı. Bebeğini yerlerde sürüklemiş, yardıma gelen bir adama da saldırmıştı. Bütün bunlar da 52 saniye içinde olup bitmişti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Cumhurbaşkanı olayı yıllarca meydanlarda anlattı. “Benim başörtülü bacıma” diye başlayan nutuklar attı. Hem AKP hem FETÖ medyası hikâyeyi günlerce anlattı. Elbette savcılık da soruşturma açtı. Zehra Develioğlu, avukatı Abdurrahman Kayapınar’la birlikte savcılığa ifade verdi. Basında yer almayan detaylardan da bahsetti: “Ani bir şekilde başörtümü tutarak yukarı kaldırdı”,  “Tam bu esnada bir kadın başörtüsüne işeyin, şeklinde bağırıyordu”, “3-4 kişi benim üzerime idrarlarını yaptılar”, “Bir şahıs benim başıma doğru erkeklik organıyla sürtünmeye başladı”, “İki şahsın bira şişesini tokuşturarak kahkahalar atarak güldüklerini gördüm”... Sonucu biliyorsunuz. Savcılık soruşturmasında delil bulunamadı. Polisin incelediği 2 bin 560 saatlik kamera kayıtlarından bir şey çıkmadı. Kabataş’ta eşkâle uyan deri pantolonlu, deri eldivenli, üstü çıplak, kafası bandanalı bir kitle de yoktu. Zaman geçtikçe itiraflar geldi. Yandaş medyadan pek çok isim Kabataş hikâyesinin uydurma olduğunu kabul etti. Buna rağmen Erdoğan zaman zaman “benim başörtülü bacıma” diyerek Kabataş gelinini hatırlatmaya devam etti. Gelelim asıl meseleye... Aslında bir magazin haberi. Ama ne yandaş medya ne eleştirel medya yazmış. Twitter’da dolaşırken fark ettim. Osman Develioğlu’nun oğlu Ziya Develioğlu, 19 Haziran 2022’de Bediha Hanım’la evlenmişti. Nikâh şahitliğini de “gözlerindeki ışıltı”yla Nureddin Nebati yapmıştı. Ben de sizin gibi “Demek Ziya Bey ile Zehra gelin boşanmış, nasıl da fark etmemişiz” dedim. Özel hayatları bir yana, boşanma nedenini merak ettim. Avukatı Abdurrahman Kayapınar’ı aradım. “Artık avukatı değilim, size bilgi vermeyeceğim” dedi. İlginç, Kayapınar artık kritik kamu şirketlerinin yönetiminde görev almaya başlamıştı. Aileye yakın olduğunu bildiğim bir isimle konuşunca, kilit çözüldü. Meğer, Zehra Develioğlu’nun uydurmaları Kabataş’la sınırlı kalmamıştı. Kabataş’tan sonra da zaman zaman yaşanmamış olayları yaşamış gibi anlatmıştı. Üstelik Kabataş’tan önce de yargıya kadar taşınan uydurmaları olmuştu. Çiftin arasında Zehra gelinin gündüz düşleri sorun yaratmış, Ziya Bey eşiyle yollarını ayırmaya karar vermişti. Eski kayınpeder Osman Develioğlu’nu aradım. Osman Bey, oğlunun boşandığını söyledi. Ancak Zehra gelinin hikâyeleri hakkındaki soruma yanıt veremeyeceğini söyledi. Zehra Develioğlu da bu konuda konuşmuyordu. Ancak bir ilginç bilgiye daha ulaştım. Malum, Kabataş yalanı, Zehra gelinin bazı gazetecilere verdiği röportajlarla yayılmıştı. O gazetecilerden bazılarına röportajın hikâyesini sordum. Anlattıklarına göre, bir isim, gazetecilerle Zehra Develioğlu’nu, tek tek buluşturmuştu. Röportajı yapan gazeteciler, bir daha Zehra gelini görmemişlerdi. Merak edip herkesi Zehra gelinle buluşturan isme baktım. İlginç, o da bugün güvenlik bürokrasisinde çok kritik bir koltukta oturuyordu! Tanıklar yalanladı. Görüntüler yalanladı. Yayanlar yalanladı. Madem dezenformasyonla mücadele ediliyor. Öyleyse İletişim Başkanlığı’nın Türk tarihinin en büyük dezenformasyonu için de bir bülten yayımlamasının tam zamanı değil mi? Elbette bir özür de gerekir. Gerçeğin inatçı kıvılcımı, ne kadar büyük olursa olsun yalanın ormanlarını yakıp bitirmeye yetiyor.",https://www.cumhuriyet.com.tr/yazarlar/baris-terkoglu/kabatas-gelini-neden-bosandi-2147728
Barış Terkoğlu,Kartalları sırtında taşıyan Nazlı,11 Ocak 2024 Perşembe,"“Öz yurdunda garipsin, öz vatanında parya” diyordu Necip Fazıl. Öğrencileri yaptı. Ülkenin çoğunluğu kendi yurdunda paryalaştı. Dünyanın en zayıf ülkesi hangisidir? Topu tüfeği az olan diyebilirsiniz. Ben buna itiraz ederim. Milletlerin en büyük gücü birlikte yaşama iradesidir. İç huzurları olmayan, birbirine düşmüş halklar hep yoksullukla, geri kalmışlıkla, yenilmişlikle sınanır. Türkiye uzun süredir tehlikeli bir yoldan geçiyor. İktidarı fethettiğini düşünen şımarık siyasal İslamcılık; Talibanlaşıyor ve tabii ki ceberrutlaşıyor. Kendisinin nasıl ibadet edeceğini, nasıl ahlaklı olacağını konuşmayı bıraktı. 90’larda anlattığı, bir grup liberali vitrine koyup parlattığı özgürlük masalları geride kaldı. Sizin ne yiyeceğinize, nasıl giyineceğinize, hangi okulda okuyacağınıza, çocuğunuzu nasıl eğiteceğinize, hangi diziyi izleyeceğinize onlar karar veriyor. “İstediğim gibi yaşarım” diyenlerse sopalanıyor. Siyasal İslamcılar için “başka” sayılan çoğunluk azınlıklaştırılıyor. Bir kesim valizini toplayıp giderken kalanlar ise kendilerine kürsülerden edilen hakaretlerle sınanıyor. Sıkışmış gazlar gibi patlamaya hazır toplum, operasyon için de hazır hale geliyor. Sisli ve puslu ortam, provokasyonlara “Buyur gel!” diyor. Uzakta aramaya gerek yok, provokatör milleti ayrıştıranların ta kendisidir! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Daha somut konuşayım. Size Nazlı’dan bahsedeyim... 2009 doğumlu. Henüz 15’inde bile değil. Adını dört sene önce hapiste duydum. Zira “Barış abi” diye seslenerek bana mektup yazmıştı. Ege’de bir sahil ilçesinde, Didim’de yaşıyor. Atatürkçü, CHP’li bir ailenin çocuğu. Her yıl biraz da büyümüş olarak imza günlerime gelir, kitaplarını imzalatır, fotoğraf çektirir. Dünya edebiyatı, felsefe, siyaset kitapları okur. Didim’de 24 Ocaklarda elinde Uğur Mumcu fotoğrafıyla yürüyen bir çocuktur Nazlı. Kısacası “başka”dır Nazlı... Geçen günlerde aradı beni. Hüznü sesinden belliydi. Okulda başından geçenleri anlatmaya başladı: “Türk dili ve edebiyatı dersinde öğretmenimiz bizden serbest konulu kompozisyon hazırlamamızı istedi. Ben de ‘feminizm’ üzerine yazdım ve çıkıp sözlü olarak anlatmaya başladım. Ama kadın öğretmenimiz bundan rahatsız olup yarıda kesip, ‘terbiyesizlik yaptığımı, solcu solcu konuştuğumu, yasaklı kelimeler kullandığımı (kürtaj ve LGBT)’, sınıfta siyaset yaptığımı söyleyip ödevimi kabul etmedi ve oturttu. Sonrasında bu durumu, sınıfları gezip öğretmenlere ve öğrencilere anlattı. Sadece insan, çocuk, hayvan ve toplumun azınlık kesiminin haklarından bahsettiğim ve şiddet karşıtı söylemlerde bulunduğum için bana ‘sapık’ etiketi yapıştırıldı.” Nazlı’nın sunumuna baktım. Feminizmin tarihinden ve neleri savunduğundan bahsediyordu. Üstelik yazdıkları da doğruydu. Gelgelelim, “şimdi sıra bizde”cilere göre Nazlı’nın anlattıkları sapıklıktı. Tahmin ettiğim gibi yaşanan olay istisna değildi. Okulda başka olaylar da oluyordu. Sözde seçmeli denilen ama zorunlu kılınan “siyer” dersinde, öğrencilerden biri “Aleviler Müslüman mı” diye sormuş, öğretmen ise Alevilere hakaret ederek yanıt vermiş ve sınıfta tartışma yaşanmıştı: “Sınıfta cinsiyetçilik söylemleri çok yapılıyordu, bunlara da karşı çıktım. Peygamberin hayatı (siyer) dersimize giren öğretmen mezhepçilik yaptığında da tepki gösterdik. Aleviler için ‘devekuşu’ dedi. ‘Kuşsun dersiniz deveyiz derler, deve dersin kuşuz derler, hiçbir şey yapmazlar’ dedi. ‘Böyle ayrımcılık yapmayın’ dedik, hatta konuyu yine idareye taşıdı veliler. Bu yazdığım sadece bir örnek.” Tahmin ettiğiniz gibi öğretmen, özel olarak okula atanmıştı. Bazı çocuklarla kulüp adı altında çeşitli toplantılar yapıyordu. Nazlı’lar ise onlara ayakbağıydı. Sayesinde kim Alevi kim değil çocuklar öğrenmişti. Alevilere hakaret ederken arkasındaki sözde “sivil toplum örgütü”ne güveniyordu. Bakan bile onları ballandırarak savunmuştu ya! Nazlı anlatmaya devam etti: “Kulüpler kurup sohbetler yapan, öğrencileri örgütleyen, mezhepçi, bölücü, cinsiyetçi söylemlerde bulunan, şeriatı savunan, Atatürk’e hakaret eden, İstiklal Marşı’mızı bile okumayı reddeden, okunurken eli cebinde gezen öğretmenler var. Buna çok tepki gösteren diğer öğretmenlerimiz var ama sonucu değiştirmiyor.” Nazlı’nın annesi de yaşananları doğruluyor. Kızının okuduğu “Suç ve Ceza” romanı bile sanki yasadışı yayınmış gibi gündeme gelmiş. Nazlı için müdürle görüşmeye gitmiş ama aldığı tavsiye “susmayı kabul etmeyen çocuğunu başka okula aldırması” olmuş. Ama bu kafayla giderse orada da sorun yaratacağı söylenmiş. Nazlı ise bunu kabul etmiyordu. Hem arkadaşlarını hem de kendisine destek olan öğretmenlerini seviyordu. Okulunda kalıp inandığı gibi yaşamak istiyordu. “Söylediklerini hiç sorgulamadan kabul edelim, kılık kıyafetimizi onların istediği şekilde belirleyelim, istemedikleri hiçbir yazarın ve şairin kitaplarını okumayalım, onların istediği toplantılara katılalım, onların istediği kalıplara girelim istiyorlar” diye şikâyet ediyor Nazlı. Kenara çekilmiyor, “Laik, çağdaş bir eğitim ve ülke için herkesin elini taşın altına koyması gerekli” diyerek inadını da gösteriyor. Nazlı bir örnek. Yaşadıkları, ülkenin en az yarısının psikolojisini özetliyor. İktidarla zehirlenmiş şımarık dinciliğin saldırganlığının altında kendi toprağında azınlık durumuna düşmüş, siyahlaşmış milyonlar... “Ya ülkeyi terk et ya bizim istediğimiz gibi yaşa” denilen gençler... Birbirine düşmüş, sırtını dönmüş, hayatına yabancılaşmış, bağları incelmiş bir toplum... “Binbir başlı kartalı nasıl taşır kanarya” diye soruyor ya Necip Fazıl... Bütün umut, kartalları sırtından atacak Nazlı’lardadır...",https://www.cumhuriyet.com.tr/yazarlar/baris-terkoglu/kartallari-sirtinda-tasiyan-nazli-2161552
Barış Terkoğlu,HÜDA PAR Erdoğan’ın projesini çaldı!,28 Aralık 2023 Perşembe,"Bir ses ile irkiliyoruz. Belki asıl ürpertmesi gereken sessizliktir. Cumhur İttifakı’yla Meclis’e giren HÜDAPAR Genel Başkanı kürsüden bağırıyor: ""Eyalet sistemi, özerklik ve federasyon gibi yönetim modelleri tartışılabilir diyoruz."" Saadetli vekilin ölümünü gürültüyle bastıran AKP’li ve MHP’li vekiller ise sessiz. Haliyle Zekeriya Yapıcıoğlu’nu dinlerken dudaklarımdan o söz dökülüyor: ""HÜDAPAR Erdoğan’ın projesini çalmış!"" Hayır, sadece bugün değil. Geçmişin birliktelikleri de benziyor. Erdoğan’ın da o dönem parçası olduğu Milli Görüş, 20 Ekim 1991 seçimlerine, ülkücülerle ittifak kurarak girmişti. Alparslan Türkeş’in lideri olduğu Milliyetçi Çalışma Partisi (MÇP) ve Aykut Edibali’nin lideri olduğu Islahatçı Demokrasi Partisi (IDP), Refah Partisi’nin (RP) ortaklarıydı. Erbakan ittifakı “yeni Kuvayi Milliye” olarak tanımlıyordu. Türk-İslam sentezinin mimarı Aydınlar Ocağı, MTTB’nin devamı Birlik Vakfı, muhafazakar işadamlarının kurduğu İş Dünyası Vakfı, dini cemaatler birlikteliği destekliyor, Cumhur İttifakı bir benzerini o yıllarda yaşıyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İttifakın bir muhalifi vardı: İstanbul İl Başkanı Recep Tayyip Erdoğan. Sebebi belliydi, ülkücülerle ittifak partinin Kürt tabanını küstüreceği gerçeği. Sahiden de parti teşkilatlarından tepki ayrılıkları yaşandı. Sonuçta Milliyetçi-Muhafazakar-İslamcı İttifak yüzde 16.9 oy ile 62 milletvekili çıkardı. Seçimden sonra da dağıldı. O gün aday olduğu halde seçilemeyen iki isim vardı: Recep Tayyip Erdoğan ve Devlet Bahçeli. 62 vekilden sadece 40’ı RP’nin olmuştu. MÇP 19, IDP 3 vekil çıkarmıştı. Sonuç MÇP için “Ergenekon’dan İkinci Çıkış” diye duyurduğu şekilde başarıydı. RP için ise tatmin edici değildi: 52 günlük ittifakın karşılığında alınan 40 vekil ve kaybedilen Kürtler! Erdoğan seçimden sonra boşluğu doldurmaya talipti. Bir heyete Kürt Raporu hazırlattı. 18 Aralık 1991’de hazırlanan raporda ""Kürt sorunu"" şöyle tanımlanıyordu: “Bugün ‘Doğu’ veya ‘Güneydoğu Sorunu’ olarak adlandırılan sorun aslında bir ‘Kürt sorunu’dur. (…) Sorun gerçekte ulusal bir sorundur, yani bir Kürt sorunudur. (…) Bugün Doğu ve Güneydoğu olarak adlandırılan bölgeler, tarihin en eski devirlerinde ‘Kürdistan’ olarak adlandırılan coğrafyanın içinde yer alan bölgelerdir.” Erdoğan, Kürt sorununa eşlik eden psikolojiyi şöyle tarif ediyordu: “1985’den itibaren başlayan PKK saldırıları dolayısıyla bölge bir yanda devlet terörü, öbür yanda da PKK terörü arasında sıkışıp kalmaktadır. Bölge halkı PKK’ya bir biçimde arka çıktığı gerekçesiyle sürekli baskı ve işkence altında tutulmaktadır.” O dönem DEM Parti yoktu. Kürt meselesi üzerinden HEP politika yürütüyor ve oy topluyordu. Erdoğan’ın Kürt Raporu HEP’i şöyle tarif ediyordu: “Kürt sorununa sahip çıkan ve Kürt halkına yönelik her türlü şiddet, baskı ve zulme karşı çıkan HEP’in kazandığı güç, bu açıdan değerlendirilmelidir. (…) HEP’in bölge halkının acil ve somut talepleriyle yakından ilgilenmesi ona hayli puan toplamaktadır.” Erdoğan’ın o dönemki tespitleri HÜDAPAR’ın görüşleriyle neredeyse birebir örtüşüyordu: ""Devlet, kontrgerillasıyla, özel timiyle, harcadığı trilyonlarca lirasıyla, köy korucularıyla vs. bu sorunun üstesinden gelinemeyeceğini artık anlamış bulunmaktadır. Kemalist Devletin geleneksel zora ve silaha başvurma yöntemi artık iflas etmiştir.” Şimdilerde Meclis’teki kınama bildirilerini tartışıyoruz ya… Erdoğan’ın Kürt Raporu, partiye bu noktada tarafsız bir çizgi öneriyordu: “PKK terörünü kınadığımız kadar devlet terörünü de kınamak. Devlet-PKK çatışmasında devletçi bir safta gözükmemek, devletin eleştiri üslubunu benimsememek; ‘Bölücü’, ‘Terörist’, ‘Ayrılıkçı’ vs…” Gelelim HÜDAPAR’ın özerklik teklifine… O dönem PKK henüz özerklik, eyalet, kanton vs gibi görüşler ileri sürmüyordu. Bağımsız Kürt devleti çağrısı yapıyordu. Erdoğan’ın Kürt raporu ise ""yerel parlamentolar""ın kurulduğu otonom, özerk bir çözümden yanaydı: “Yerel parlamentoların oluşması ve merkezi devletin küçülmesi Türkiye’de tam demokrasinin yerleşmesi için önemli adımlardır.” Erbakan, Erdoğan’a raporu için teşekkür etti. Kırılanları onarmak için, RP ""Güneydoğu İzleme Komitesi"" kurdu. Erbakan TBMM kürsüsünden ilk kez “Kürt” sözcüğünü telaffuz etti. Nihayetinde rapor, ülkücülerle ittifak yapmış Refah’a Kürtler ile yeniden temas kurmak için bir zemin oluşturuyordu. İşte HÜDAPAR’ın sistematik çıkışları tam da Erdoğan’ın 1991 yılındaki raporunun işlevine denk düşüyor. Teşbihte hata olmaz, İsrail, El Fetih’e karşı Hamas’ın önünü açarak ""bir miktar İslamcılık""a izin vermişti. AKP-MHP ittifakı da ""Kürt Hamas'ı"" sayılan HÜDAPAR’a ""bir miktar Kürtçülük"" yaptırarak Kürt seçmenin oylarını kazanmaya çalışıyor. Önümüzdeki dönemin siyasi planlaması iktidar adına iki kritik adıma dayanıyor. Birincisi, CHP’nin bütün ittifaklarından arındırılarak DEM Parti ile başbaşa bırakılması. İkincisi, bir çözüm süreci partisi olarak İmralı müzakereleriyle kurulan HDP’nin yerini DEM Parti alırken, ""Türkiyelileşme"" siyasetinden vazgeçilerek ""bölge partisi"" kimliğine dönülmesi. İki adım da şehit cenazelerindeki saldırılar eşliğinde gerçekleşirken, HÜDAPAR’a da bir misyon veriliyor. Kürtçülüğün yanına İslamcılığı koyan parti, ""helal bölücülük"" yaparak Cumhur İttifakı ile Kürtler arasındaki boşluğu dolduruyor. HÜDAPAR’ın bazen DEM Parti’den dahi radikal çıkışlarına AKP ve MHP’nin sessizliğinin sırrı işte burada. 1991 yılında vekil seçilemeyen Bahçeli ve Erdoğan, 1991 raporunu bu kez HÜDAPAR’a yazdırıyor! Gürültünün ardındaki suskunluğu fark ettiğimizde, kulaklarımızla değil aklımızla duyduğumuzu da anlayacağız.",https://www.cumhuriyet.com.tr/yazarlar/baris-terkoglu/huda-par-erdoganin-projesini-caldi-2156506
Barış Terkoğlu,"Özgür Özel, Öcalan’ın bile gerisinde",18 Aralık 2023 Pazartesi,"Karşı olduğunu anlatamayan nerede durduğunu da gösteremiyor. CHP Genel Başkanı Özgür Özel, Gazeteci Candaş Tolga Işık’ın programına katıldı. Teşbihte hata olmaz, Şeyh Sait ile Mustafa Kemal arasında kalınca, özetle ""kutumu açayım"" dedi. Ağzımdan ""CHP Genel Başkanı PKK liderinin de gerisinde"" sözleri döküldü. Şöyle anlatayım… Terör örgütü PKK’nın lideri Abdullah Öcalan, İmralı’da hapsedildikten sonra görüşlerini çeşitli yollarla kamuoyuyla paylaştı. ""Avukat Görüşme Notları"" düzenli açıklandı. Mahkemelerde yaptığı savunmalar yayınlandı. Hatta kitapları çıktı. İmralı’da AKP Hükümetiyle yapılan müzakerelerin notları bile basıldı. Buralarda Öcalan’ın Şeyh Sait hakkında çok sayıda görüşü de yer aldı. Örneğin 22 Eylül 2004 tarihli avukat görüşme notlarında şunları söyledi: ""İsyanların arkasında Sultan Vahdettin ve İngilizler vardı. Mustafa Kemal isyanlarda sadece Kürtleri görmüyor; ‘Cumhuriyet gidecek, Türkler ve Kürtler kalmayacak, yerine Sevr gelecek’ diyordu. O dönem Türklerin de işbirlikçi kesimleri var. Şeyh Sait, Kürt ulusal kurtuluşçusu değildi, din ağırlıklı feodal otonomiciydi. (…) Eğer bir yerde bir şey yenilmişse, geriyi temsil ettiği içindir. Mustafa Kemal o koşullarda ileri olanı temsil ediyordu. Kürtler gericiydi demiyorum, başındakiler gericiydi."" Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 28 Ağustos 2009 tarihli notlarda ise şu ifadeleri kullandı: ""Mustafa Kemal, İngiliz oyunlarını kısmen de olsa çözmüştü. İngilizler kendi politikaları için Türkiye'de Kürtleri devletin önüne attılar. Bunlar hep böyle yaptılar. Şeyh Said'i kullandılar. Şeyh Said'i kullanarak Musul ve Kerkük'ü aldılar, bu şekilde Mustafa Kemal'e de Kürtlere yönelme yolunu açtılar. İngiltere bu şekilde Şeyh Sait üzerinden politika geliştirdi."" 28 Ekim 2009 tarihli görüşmesinde ifadeleri farklı değildi: ""Mustafa Kemal, Musul ve Kerkük'ü vermek istemiyordu ama İngilizlerin oyunları nedeniyle vermek zorunda kaldı. Şeyh Sait İsyanı-Dicle İsyanı bir provokasyondu. Bunun provokasyon olduğunu anlamadılar."" Kitaplar dedim ya… Mesela hapiste çıkardığı ""Bir Halkı Savunmak"" kitabında Şeyh Sait isyanı için şu tespitlerde bulundu: ""Yakın dönem Osmanlı ümmet anlayışının derin etkisi altındadır. Sünni Nakşi tarikatının etkisi belirgindir. Osmanlı dönemindeki ayrıcalıklarının elden gitmesinin de rolü vardır. Önlerine Kürdistan'ı bir hedef koymaktan çok, Osmanlı halifesi ve saltanatını geri getirmek istemi daha güçlüdür. Dini devlet eğilimi açıktır."" ""Sümer Rahip Devletinden Demokratik Uygarlığa"" kitabının ikinci cildinde Sait’in emperyalizmin oyunlarına alet olduğunu anlattı: ""İran’da Simko İsmail, Irak’ta Mahmut Berzenci ve Türkiye’de Şeyh Sait önderlikleri, Kürt hareketlerinde en başarısız rolün sahipleri olmaktan kurtulamamışlardır. Çoğunlukla emperyalist ajanların basit oyunlarını ilişki sanıp oyunlarına alet olmuşlardır."" Öcalan, bu görüşünü, HDP milletvekillerinin de tanık olduğu çözüm görüşmelerinde, AKP Hükümeti’nin temsilcilerine de iletti. 14 Ekim 2013 tarihli İmralı Tutanakları’nda şu tespiti yer alıyor: ""Şeyh Said İsyanının bilimsel bir yanı yok. Şeyh Said asla İn­giliz ajanı değil. Ama askerler vurduruldu, Şeyh Said İsyanı, savaş çı­karıldı. Sonrası kıyamet."" Uzatmayayım… Kendisini onunla kıyaslarken ""Şeyh Sait’i kullandılar, ben kendimi kullandırtmadım"" dedi. İsyan sırasında Şeyh Sait’ten desteğini çekmiş Diyarbakırlılara selam gönderirken ""Diyarbakır halkı 1925’te bir komployu boşa çıkardı"" ifadelerini kullandı. Öcalan’a göre Şeyh Sait bir İngiliz ajanı değildi ama isyanı İngiltere destekli bir provokasyondu. Bu sayede İngiltere, Musul ve Kerkük’ü Türkiye’den, doğal olarak da Türkiye’deki Kürtlerden koparmıştı. Sonucunda da yeni Türkiye Cumhuriyeti’ni Kürt meselesinde tepkiselleştirmiş, katılaştırmıştı. İsyanının niteliği gericiydi. Koyun tüccarı olduğu için ""Ticaret burjuvası sayılabilir"" dediği Nakşibendi Şeyhi Sait, hilafet istiyordu. Zaten Öcalan’a göre şeyhlik kurumu da gericiydi. Öcalan bunları söylerken, ne HDP’den Öcalan’a bir eleştiri geldi, ne AKP ""düzgün konuş"" dedi. Sadece Kürt-İslamcı Hüdaparcılar yani Hizbullahçılar, Öcalan’ı, Kemalist olmakla itham etti. Yayınlarında ""bir Mustafa Kemal yetmezmiş gibi yeni bir Mustafa Kemal başımıza musallat etmek istiyorlar"" diyerek Öcalan suçlandı. İşin özeti böyle… 1925 çatışmasının özü iki şahıs arasındaki kişisel mesele değil, modern ve laik Cumhuriyet devrimi ile şeriatçı hilafet-saltanat yanlısı feodal isyan arasındaydı. Şeyh Sait, savunmasında şeriat için ayaklandığını söyleyecek, kadınların müzik eğitimi almasını bile ayaklanma bahanesi olarak anlatacaktı. Özgür Özel, belki ideolojik eksikleri, belki tarihsel bilgi yoksunluğu, belki kuruluş felsefesiyle mesafesi, belki siyasi duruş sorunları, belki de gündelik siyaset oportünizmi nedeniyle bu tartışmada taraf olamadı. Şeyh Sait’e karşı, terör örgütü kurucusu Abdullah Öcalan’dan bile daha geri tutum aldı. Gericiliğin iki ucu, “Kürt ama hilafetçi” ile “hilafetçi ama Kürt”, Şeyh Sait Bulvarı’nda buluşurken, Cumhuriyet’in kurucu partisi tarafsızlığı seçti. Terakkiperver Fırka’da mümkündü… Ama 1925 koşullarında Atatürk ile Şeyh Sait arasında taraf olamayan biri, CHP Genel Merkezi’nin kapısından giremezdi. Aksini sanırız. Aslında tarih, bitmemişin öyküsüdür. Ne mutlu geçmişin ağaçlarından bugüne yaprak toplayanlara…",https://www.cumhuriyet.com.tr/yazarlar/baris-terkoglu/ozgur-ozel-ocalanin-bile-gerisinde-2152734
Barış Terkoğlu,Ya bakan ya başkan yalan söylüyor,04 Ocak 2024 Perşembe,"Göz olmasa görmek de olmazdı. Konuşan olmasa görünen anlatılamazdı. Acı haber birer birer geldiğinde gün içinde unutuyoruz. Birlikte şehit düştüklerinde ise konuşmamız maalesef üç gün sürüyor. Irak’ta yitirdiğimiz 12 askerden söz ediyorum. Geçen hafta, sınır ötesi operasyonlara katılan emekli askerlere, “Neyi yanlış yapıyoruz, bir şehit daha olmasın diye ne yapmalıyız” diye sormuştum. Bunlardan biri de 2019-2021 aralığında dört sınır ötesi operasyona da katılan tek albay olan Güray Belhan’dı. Ne kadar iyi yaptın diyebilirsiniz. Ancak öğrendim ki 1 Ocak günü, Belhan, kızı ile orduevine gittiğinde, “Askeri sosyal tesislere girişiniz yasaklandı” uyarısıyla kapıdan geri çevrildi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kısacası bu konuyu konuşmamız istenmiyor! Peki ne yapacağız? Elbette “yeni şehitler gelmesin” diye konuşmaya devam edeceğiz. Ben de böyle düşünerek Emekli Askeri Hakim Ahmet Zeki Üçok’u aradım. Üçok, aynı zamanda havacı bir albaydı. Açık kaynaklara dayanarak 12 şehidin verildiği olayla ilgili bir çalışma yapmıştı. Birer birer şehitleri anlatmaya başladı: “Açık kaynaklara göre, 15 Temmuz sonrası Suriye’de dört büyük operasyon (Fırat Kalkanı-71 şehit, Zeytin Dalı-54 asker-9 sivil şehit, Barış Pınarı-10 şehit-100 yaralı, Bahar Kalkanı-5 şehit) ve Kuzey Irak’ta on büyük operasyon (Dicle Kalkanı, Pençe-1, Pençe-2, Pençe-3, Pençe-Kartal, Pençe-Kaplan, Pençe-Kartal-2, Pençe-Yıldırım ve Pençe-Şimşek, Pençe-Kilit, Pençe-Kılıç) yapıldı. Son şehitlerimizle beraber sadece Pençe Operasyonlarında 100 askerimiz şehit oldu”. Toplamda 20’ye yakın operasyon, resmi açıklamalara göre 249 şehit vardı. Ona “şehit haberleri neden artıyor” sorusunu sordum: “Terörle mücadele çok zorlu ve uzun sürmesine karşın ülkemizin bekası için şarttır. Şu anda TSK’nın en savaşçı muharip birliklerinin neredeyse yüzde 40’ı sınır ötesi operasyonlarda görevli. Bu çok zor ve her silahlı kuvvetlerin başarabileceği, her ülkenin altından kolay kolay kalkabileceği bir durum değil. Son dönemde özellikle Pençe Operasyonları ile Kuzey Irak’ın yaklaşık 30-40 km içerilerinde yerleşerek kalıcı üsler kurulması, TSK için bir konsept değişikliği olarak görülüyor. Tartışmaların temel nedeni ise, 30-40 km derinlikte konuşlanmanın 22-23 Aralık’ta meydana gelen acı olaylara daha fazla sebebiyet vereceği gerçeği. Sınır güvenliğini en etkin sağlama yönteminin, sınır çizgisinden 2-4 km derinliklerde (maksimum 5 km), küçük birlik harekatları ile pusu baskın vb. operasyonlarla çok daha etkili olacağı yönündeki görüş sahiplerinin TSK komuta kademesine karşı eleştirilere bu tartışmalara neden oluyor.” Peki bu konsept değişikliği ne zaman olmuştu: “Pençe Operasyonlarının ilki 28 Mayıs 2019 tarihinde başladı. Milli Savunma Bakanı Hulusi Akar 6 Haziran 2019'da sınırın sıfır noktasında operasyonu yönetirken yaptığı açıklamada ‘Son terörist etkisiz hâle getirilmeden bölgeden çıkmayacağız’ diyerek bu süreci başlattı.” Savunma Bakanlığı Basın ve Halkla İlişkiler Müşaviri Tuğamiral Zeki Aktürk de üst düzey bir bakanlık yetkilisi de yayınlarda konuşan askerleri hedef almıştı. Üçok bunun için ne söyleyecekti: “Sadece kayak yapmak için dağa çıkan bir amiralin ya da adını bile açıklamaktan çekinen gizemli üst düzey bir Bakanlık yetkilisinin bu şekilde açıklama yapmasını çok yakışıksız ve saygısızca buluyorum. Ömrünü terörle mücadeleyle geçirmiş, hayatını riske atmış, sayısız operasyona çatışmaya girmiş insanların görüşlerini ‘hiçbir kıymeti harbiyesi yoktur’ diyerek aşağılamak yeni TSK’da var her halde. TSK’nın en değerli askerleri ve de özellikle hafızası niteliğinde bulunan dört binden fazla albayın, bölgede yıllarca görev yapmış onlarca generalin son dört beş yılda hunharca emekli edilmesi terörle mücadelemizi etkilemiş midir? Etkilemiştir tabi ki. Emekli edilen terör uzmanı askerlerin yerine gelenlerin yaklaşımlarının ne kadar saygısızca ve ciddiyetten uzak olduğunun somut ifadesi bu amiral ve meçhul bakanlık yetkilisinin sözlerdir. Yazıklar olsun! Kimse terörle mücadele edilmesin, sınır ötesi harekat yapılmasın demiyor, sadece karşı çıkılan siyasi iradenin isteğiyle -çünkü sınır ötesi operasyonlar siyasi iradenin yetkisindedir- Pençe Operasyonları kapsamında sınırın 30-40 km içerisinde konuşlanılması doğru bulmuyor. Şu anda TSK’da görev yapan birçok üst düzey asker de bu düşüncede. Hatta eski Kara Kuvvetleri Komutanı Musa Avsever’in de benzer endişeler taşıdığı herkes tarafından biliniyor.” En merak ettiğim ise İHA ve SİHA’ların durumuydu. Pek çok savaşın kaderini değiştiren uçaklar neden kullanılamamıştı? Bakanlık ve hükümet yandaşı emekli askerlerin açıklamalarına baktığımızda hava koşullarının çok kötü olması ve görüş mesafesinin 5 metreye kadar düşmesi nedeniyle İHA ve SİHA’lar uçamamış görünüyordu. Optik görüntü alınamamış, termal kameralar hedef tespit edememiş ve bu nedenle teröristler görünmemişti. Eski havacı Üçok, bu konuda ne düşünüyordu: “Eksik ve algı yönetimine ilişkin açıklamalar. Askerlerimizin şehit edilmelerinin çok kötü hava koşulları nedeniyle teknolojik yetersizliklerden kaynaklandığı savunması tam doğru değil. Bu, Savunma Bakanlığı’nın geliştirdiği bir savunma mekanizması. Hava akımlarının en az olduğu irtifa 34-35 bin feet. Bu nedenle yolcu uçaklarını bu irtifada uçuyorlar. Aksungur İHA’sı 34-35 bin feette büyük bir keyifle uçabilirdi, eğer uçursalardı. (Maximum uçuş irtifası 40.000 feet) Sınır ötesinde harekat icra edecekseniz, birliklerinizin bulundukları her yeri 24 saat esasına göre mutlaka havadan gözetleyeceksiniz. Etrafındaki tüm araç gereç ve insan faaliyetlerini takip edecek ve en küçük şüpheli bir durum olduğunda, yerde konuşlu birliklerinize haber vereceksiniz. Evet, çok kötü hava şartlarında optik ve termal kameralar maalesef görüntü alamıyor. Ama bunun da çözümü var. Bu eksikliği gidermek için İHA ve SİHA’lara takılabilen ve en kötü hava koşullarından bile hiç etkilenmeyen elektromanyetik dalga ile çalıştıkları için yerdeki hedefleri anında tespit edebilen radarlar geliştirildi.” Peki bu radar Türkiye’de var mı? Üçok internet sitesini açıp okuyor: “Evet hem de bir Türk firması olan METEKSAN Savunma Sanayi tarafından üretilen en kötü hava koşullarında dahi 27 kilometrelik menzili içerisinde yerdeki 30 santimlik bir bisküvi kutusunu dahi tam bir çözünürlükle tespit eden MİLSAR radarı var. Radar hava koşullarından etkilenmeyen elektromanyetik dalgalar ile çalıştığı için; kötü hava ve dolasıyla düşük görüş koşullarında, düşük hızda hareket eden küçük boyutlu (insan) veya hızlı hareket eden (araç) hedeflerin tespit ile takibi yapıyor. Potansiyel düşman hedeflerin tespit ve takibinde kullanılan Hareketli Yer Hedef Tespiti modu ve her hava durumunda yüksek çözünürlüklü radar görüntüsü, hedef sınıflandırma ve arazi topografyası üretme için Sentetik Açıklıklı Radar modu mevcut olan MİLSAR Radarı var. SAR özellikleri, gece ve gündüz düşük görüş şartlarında bulut-üstü gözetleme operasyonlarında, yüksek çözünürlük ve uzun menzil görüntüleme sağlayan Stripmap ile Spotlight alt modlarını destekliyor. MİLSAR, SAR özelliği ile mesafeden bağımsız yüksek çözünürlüklü görüntü oluşturuyor.” Sizin merak ettiğinizi ben de sordum. Bu radarlar TSK’da kullanılıyor mu? Üçok anlatıyor ama aslında her şey açık kaynaklarda da var: “MİLSAR Radarları yaklaşık iki yıldır, 18 Ağustos 2021 yılından bu yana, Türkiye’de Hava Kuvvetleri, Deniz Kuvvetleri Komutanlıkları ile MİT tarafından kullanılıyor. Bayraktar TB2, ANKA ve AKSUNGUR İHA’larına takılabiliyor. Şu anda da takılı İHA ve SİHA’larımız görev yapıyor. İlk olarak TUSAŞ tarafından geliştirilen ANKA İHA’ya Meteksan Savunma tarafından geliştirilen MİLDAR SAR/GMTI Radarı, 18 Ağustos 2021 tarihinde entegre edildi. 27 km maksimum menzile sahip olan MİLSAR yerli İHA’larda (ANKA / Bayraktar TB2 vb.) yapısal modifikasyon yapılmasına ihtiyaç duymadan entegre edilebiliyor. Savunma Sanayii Başkanı İsmail Demir tarafından 20 Haziran 2022 tarihinde sosyal medya üzerinden yapılan paylaşıma göre ANKA İHA’sının ardından Aksungur İHA’sına da MİLSAR radar entegrasyonunun tamamlandığını anlıyoruz.” Yani Bakanlığın daha önce yaptığı resmi açıklamaya göre, TSK envanterinde, iki yıldır, en kötü hava şartlarında 27 km menzilden, 360 derece açı ile 30 cm den çok iyi çözünürlükte görüntü aktarabilen radarlar vardı. Haliyle sordum: “Pençe-Kilit Harekatı sırasında MİLSAR radarlarının takılı olduğu İHA ve SİHA’lar kullanılmadığı için operasyon sahasından görüntü alınamaması sebebiyle, teröristlerin görünmeden 12 askeri şehit ettiklerini mi anlıyoruz?” Üçok, kan donduran o yanıtı verdi: “Evet tam olarak bunu anlıyoruz. MİLSAR radarı takılı ANKA ve AKSUNGUR İHA ve SİHA’larımızın Pençe Kilit Harekatı’nda niçin kullanılmadığı hiçbir gizleme yapılmadan açıklanmalıdır. Kötü hava şartları nedeniyle İHA ve SİHA’lar görüntü alamadı açıklaması doğru değil. Bakanlığın elinde kötü hava koşullarında radar görüntüsü alabilecek bu görevi yapabilecek İHA ve SİHA’lar var. Resmi açıklamalar bu yönde. Aksi takdirde bu durumda ya Milli Savunma Bakanı Yaşar Güler yalan söylüyor ya da Savunma Sanayi Başkanı İsmail Demir yalan söylüyor demektir.” Açık kaynaklarda yer alan resmi bilgiler 12 şehidin ardından oluşan kafa karışıklığını daha da artırıyor. Savunma Bakanlığı’nın açık ve net bir şekilde kamuoyunu bilgilendirmesi gerekiyor. Susturmaya çalışmak, orduevi yasağı koymak aksine ihmal şüphelerini daha da artırıyor. Yasaklar, tehditler, bastırmalar… Belki de her şey göz görmesin diyedir!",https://www.cumhuriyet.com.tr/yazarlar/baris-terkoglu/ya-bakan-ya-baskan-yalan-soyluyor-2159086
Barış Terkoğlu,Bir yıl önce aldığım şehit uyarısı,25 Aralık 2023 Pazartesi,"12 vatan evladı daha sonsuzluğa gitti. Acı ama gerçek, yıllardır olduğu gibi kahrolsunlu kınıyorumlu nutuklar atılacak, birkaç gün sonra herkes hayatına dönecek. Biz normalimizi yaşarken sıvasız evlerin çocukları eli tetikte beklemeye devam edecek. Şimdi “Neyi yanlış yapıyoruz, bir şehit daha olmasın diye ne yapmalıyız” diye sormanın tam da zamanı değil mi? Emekli Albay Orkun Özeller televizyonda konuşuyor. Hem üzgün hem öfkeli Pençe Kilit Operasyonu’nu anlatıyor: “Stratejik olarak da taktik olarak da yanlış. Kendime çok kızıyorum. Bir yıldır, ‘TSK’yi yıpratmak maksatlı açıklamalar yapıyor’ denir diye hep yuttum. Dolayısıyla kendimi bu şehitlerden sorumlu tutuyorum. Çıkıp bunları konuşmadığım, anlatmadığım için. Kendim de vicdani olarak sorumlu hissediyorum.” Bu köşeyi takip edenler Özeller’i hatırlıyor. Birkaç kez yazdığı kitaptan bahsetmiştim. Üstelik anlattıklarının bir kısmı şehitlere neden olan hatalar üzerineydi. İncirlik Üssü’nde de komutanlık da yapan Özeller pek çok sınır ötesi operasyonda görev almıştı. Konuşmayı dinleyince hatırladım. Gerçekten de tam bir yıl önce, 14 Aralık 2022’de Özeller, Pençe Kilit Operasyonu üzerine bir değerlendirme kaleme almış, benimle de paylaşmıştı. Ancak “geliyorum diyen felaket”i anlatan yazısındaki görüşlerinin “TSK yıpranır” endişesiyle yayımlanmasına izin vermemişti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Konuşmayı dinleyince hemen yazıyı açtım. Şehit haberlerini nasıl bitirebilirdik? PKK terörüne karşı yapılan Pençe Kilit Operasyonu’nun ilk safhasının sonlandığı o günlerde Özeller de kendi kendine bu soruyu soruyordu: “Peki amaç nedir? Sınıra kilit vurmak bu şekilde olur mu? Amacımız Irak bölgesindeki tüm teröristleri bulup etkisiz hale getirmek mi? Bu mümkün mü ya da böyle bir hareket tarzı doğru mu? Önümüzdeki yıl Gara’yı temizleyip sonraki yıllarda hedef Musul mu? Böyle bir hedefi de hayrımıza görmem mümkün değil. Üstelik askeri açıdan da çok büyük zorluklar ve hukuki engeller olacaktır.” Güneye indikçe operasyonun zorluklarını irdeleyen Özeller, bugüne ışık tutacak şu değerlendirmeyi yapıyordu: “Düşününce bugün icra edilen operasyonun anlaşılamayan yerini bir tuzağa çekiliyoruz olarak görüyorum. Sınıra kilit vurmak istiyorsak Irak topraklarında derinlere inmek yerine daha yakın bölgede emniyet tesis etmek her açıdan daha etkili ve faydalı olmaz mı? Hem daha az birlik kullanılacaktır hem ikmal sorunu olmayacaktır hem hukuki sorun olmayacaktır. Hem birliklerimizin bazılarının dinlenmesi imkânlı olacaktır. Hem de Yunanistan’a yönelik tedbir almak mümkün olacaktır. Ayrıca sınırlarda teknoloji destek ile daimi kalıcı tedbirler geliştirilebilecektir. Dolayısıyla Irak sınırından içeri girip derinlere ilerlemek askeri açıdan hiç akıllıca gelmiyor.” Operasyon bölgesini yakından tanıdığını anlatan Özeller, tuhaf bulduğu bir durumu daha anlatıyordu: “Bölge KDP kontrolüne girmiş PKK etkinliğini kaybetmişken ne oldu da birden bölgeye PKK yığınaklanma yapmaya başlıyor? Bu değişim bana garip geldiği gibi, Türk askerinin bu kadar derine inmesine KDP’nin ses çıkarmaması daha çok garibime gidiyor. 94 yılından beri mevcut olan birlik ve birimlerimizin bölgeyi terk etmesini isteyen KDP yönetimi operasyonlarımıza ses çıkarmıyor. Bizi Amerika’ya şikayet etmiyor. Çok ama çok garip değil mi?” Özeller, sorusuna yanıt ararken, Türkiye’nin çok daha kritik askeri tehlikelerle karşı karşıya olduğunu söylüyor, bunları sıralıyordu. Ardından tezini aktarıyordu: “Özel birlikler, komando birlikleri, Pençe Kilit operasyonu nedeniyle Irak’ın kuzeyinde çok öncelikli olmayan bir göreve angaje edilmiş halde. Sanki kuşa bak kuşa deniyor gibi.” Özeller’e göre stratejiyi ABD kurmuştu. Türkiye’yi Ege ve Suriye’den uzak tutmak için Irak’ta sıkıştırmaya çalışıyordu: “(ABD) Türkiye oyalansın diye bir plan düşündü. Buna göre önce PKK’yi Irak’ın kuzeyine sevk etti, oralarda tahkimat yaptırdı, KDP’ye de ‘Sen seyret bir şeye karışma’ dedi, sonra da TSK’ye ‘hadi burada operasyon yapın, oyalanın’ dedi.” Bir yıl önceki ifadeler, Türkiye’nin aslında hiç beklemediği yerden, Irak’tan PKK terörüyle vurulma ihtimalini açıkça söylüyordu. Ona göre TSK, Irak’ta tuzağa çekilmişti. Yazıyı okuduktan sonra emekli Albay Güray Belhan’ı aradım. Onu da bu köşeden hatırlıyorsunuz. 2019-2021 aralığındaki dört sınır ötesi operasyona da katılan tek albaydı. TSK içinde tarikatçılarla karşı karşıya gelmiş ve tasfiye edilmişti. O da bölgeyi çok yakından biliyordu. Ona da neyi eksik yaptığımızı sordum, yanıt verdi: “Irak’ın kuzeyine icra edilen harekâtlar süre ve derinlik açısından irdelenmelidir. Bu da iki konuyu ortaya çıkarır. Birinci konu; uzun yıllardır harekât alanlarında görev alan aynı birliklerin ve personelinin yıpranması, ikinci konu; harekâtın derinliğinin artması ve yayılması sonucu birliklere yeterli desteğin (lojistik, ateş desteği vb.) sağlanmasındaki ortaya çıkan zorluklar.” İlk sorunu şöyle detaylandırıyordu: “Kahraman komando birliklerinin, uygun planlamalar yapılarak değiştirilmesi, birliklerin yeniden teşkilatlanması ve düzenlenmesi açısından hayatidir. Birlikler böylelikle hem eğitim ve atışlarını tazeleyebilecekler hem de daha zinde bir şekilde müteakip görevlere hazır halde bulundurulabilecektir.” İkinci mesele ise harekâtın gittikçe genişlemesinden çıkıyordu: “Askeri ve siyasi hedefler açısından istenen nihai noktanın belirlenmiş olması çok önemlidir. Harekâtın derinliğinin artması sonucu, meskûn mahallere çok yakın yerlerde işgal edilen üs bölgelerinde çok dikkatli olunmalıdır. Teröristler üs bölgelerine yakın yerlerdeki köylerde rahat bir şekilde barınırken, komandolarımız bu kış şartlarında her an ve sürekli tetikte beklemektedir. Bu durum zaman içerisinde teröristlerin istismar edebileceği durumlar yaratabilmektedir.” Üçüncü mesele ise liyakatti. Belhan, “TSK her türlü düşman ve terörist eylemi bertaraf etme imkân ve kabiliyetine sahiptir, yeter ki strateji iyi belirlensin” diyordu. Silah siyaset, siyaset de silahtır. Siyasi hedefi olmayan her türlü askeri operasyon Mehmetçiğe zafiyet yaratır. Türkiye son yıllarda çözmesi gereken her sorunu askere havale etmeye başladı. Öyle ki kimi Gazze’ye kimi Katar’a Mehmetçiğe görev yazanlar oldu. Oysa Mehmetçiğin selameti için bile Türkiye güvenliğini önce siyasetle sağlamalı. Sınırın ötesinde istikrar sağlayacak, sınırı Türkiye için tehdit unsuru olmaktan çıkaracak imkânları önce siyaset yaratabilir. Bunun için ise Meclis’te bildiri yayımlamaktan daha fazlasını yapmak gerekiyor. Bölgeyi tanıyan iki askerin anlattığı gibi, TSK’nin kontrol etmek zorunda kaldığı alan büyüdükçe risk de büyüyor. En acılı anlarda bile kaybetmememiz gereken tek şey akıl. Çünkü savaş da barış da ancak akılla kazanılıyor.",https://www.cumhuriyet.com.tr/yazarlar/baris-terkoglu/bir-yil-once-aldigim-sehit-uyarisi-2155334
Barış Terkoğlu,Tecavüzün üstünü örtenler yargılanacak,18 Ocak 2024 Perşembe,"Bir karanlık odada attığın sessiz çığlık hiç duyulmaz sanırsın. Oysa sesin geç de olsa duyulur. Önümde bir rapor duruyor. İçinde ""oral"" kelimesi 99 kez, ""anal"" 215 kez, ""vajina"" 104 kez, ""Barış Terkoğlu"" ise 5 kez geçiyor. Hayır, sandığınız gibi değil. Bu, HSK müfettişlerinin hazırladığı soruşturma raporu. Konusu ise Adnan Oktar Yapılanması’nı yargıda kurtarmak için çalışan yargı mensupları. Hatırlayın; Oktarcılar, başta cinsel istismar olmak üzere çeşitli suçlardan toplamda 152 bin yıl ceza almıştı. Derken, dosya, temyiz için, İstanbul Bölge Adliyesi 1. Ceza Dairesi’ne gelmişti. Mahkeme üyeleri Reyhan Yaman, Derya Bayburtluoğlu, Ahmet Mahnaoğlu; cinsel saldırıları incelemiş, özetle ""rızaları var"" diyerek kararı esastan bozmuştu. Üç hakim; küçük bir kızın aşık edilerek örgüte getirildiği, ardından baskıyla, silah göstererek, aynı odaya doluşmuş çıplak adamların zoruyla ya da özel görüntü şantajıyla anal ve oral sekse zorlandığı cinsel saldırı eylemi olan turnike sistematiğini yok saymıştı! Yetmemiş, 68 örgüt üyesi için tahliye kararı vermiş, haklarındaki yurtdışı yasağını ve mallarındaki tedbiri kaldırmış, hatta operasyon günü polise ateş açtıkları silahın bile iadesi kararını vermişti. Bu köşede daha önce okudunuz. Yıllarca, bu kararın masum olmadığını, eski İstanbul Başsavcısı Hadi Salihoğlu’nun da içinde olduğu bir organizasyon olduğunu anlattım. Buna kanıt olarak, operasyonda ele geçen yazışmaları yayınladım. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşte üç HSK müfettişi, tam 680 sayfa olan raporda, bunun doğru olup olmadığını incelemiş. Her detayın yer aldığı raporda, mahkeme katibinden itirafçılara kadar tam 140 kişiyle görüşülmüş. Soruşturma yapılan yargı mensuplarının ve yakınlarının malvarlıkları incelenmiş. Telefon kayıtlarına bakılmış. Oktar’ı kurtaran kararı veren üç hakimin yanı sıra, işin içinde olduğu düşünülen eski İstanbul Anadolu Cumhuriyet Başsavcıvekili Önder Yaman, eski İstanbul Başsavcısı Hadi Salihoğlu ve oğlu avukat Ali Salihoğlu, savcı Ali Parlar, avukat Cem Özdemir hakkında soruşturma yapmış. Müfettişlerin çalışması öyle detaylı ki… Oktarcılar’ın kurtuluş hikayesini özetleyen kısmı rapordan aktarayım: ""(…) Yargılama sırasında tahliye edilmiş olan sanıklardan Ferhunde Eda Babuna ve Meltem Daban’ın, örgütün ‘Hukuk Grubu Başkanlığı’ görevini devralan Firari Şüpheli Fatih Kılıç’ın bilgi ve katkısı dâhilinde, 1. Ceza Dairesi Başkanı Reyhan Yaman’a ve dolayısıyla dosyayı incelemekte olan heyete ulaşma çabalarında bulundukları ve bu kapsamda; adı geçen sanıkların yargı camiasından ‘komşu’ kod ismini verdikleri ve ilgili heyete ulaşma gayesiyle sosyal ilişkiler kurdukları kişiler vasıtasıyla…"" Kısacası Oktar grubunun tahliye olan elemanları, ilişkilerini kullanarak, mahkeme heyetine ulaşmış. Kendilerini kurtaracak mahkeme kararını adeta kendileri yazarak hakimlere vermiş. Rapordan bazı detaylar vereyim… Eski Başsavcı Hadi Salihoğlu ve ilgili dairenin savcısı Ali Parlar’ın Oktarcılarla organik ilişkisi, Salihoğlu’nun geçmişte Oktarcılar aleyhindeki dosyaları kapattığı resmen ortaya çıkmış. İncelenen HTS kayıtlarından Ali Parlar, Önder Yaman ve Hadi Salihoğlu’nun karar aşamasında örgüt sanıkları ve avukatları ile telefon trafiği yaptıkları görülmüş. Mübaşir Tanık G.Ü., verdiği ifadede, kararın mahkeme dışında yazılıp getirildiğini ikrar eder şekilde konuşmuş. Mahkemenin daha önce verdiği 4100 kararı inceleyen müfettişler, ilk kez delil incelemeden, duruşma açmadan, kimseyi dinlemeden böyle bir karar verdiğini tespit etmiş. Mahkemenin operasyon sabahı polise açılan ateş için ""uyku sersemi"" kararı vermesi, silahı da iade etme kararı almasının hukukta görülmemiş bir uygulama olduğu sonucuna varılmış. Örgüt üyelerinin serbest bırakarak yurt dışı yasaklarının kaldırılması sonucu 8 sanığın kaçtığını ve 3 sanığın yurt dışına firar ettiğini not etmiş. Mahkemenin karar dışında bırakılan kıdemli üyesi, kararı veren üç hakime, şaşkınlıkla, ""hep sanık lehine düşünmüşsünüz, mağdur dosyada hiç yok gibi davranmışsınız, ahlaklı bir sanık avukatı bile sizin yazdığınızı yazmamıştır"" demiş. Küçücük kızların ifadeleri tek tek incelenmiş, anal ve oral yolla başlayan toplu tecavüz eylemlerine ""rızası var"" kararı vermek için, hakimlerin cımbızlama yaptığı, dosyada olmayan delilleri kullandığı görülmüş. Öyle ki itirafçıların kabul ettiği suçları bile yok sayılmış. En önemlisi, tam da karar sürecinde, sözü edilen yargı mensuplarının, kendileri ve yakınları üzerinden, olağandışı zenginleştikleri tespit edilmiş. Sonuç olarak… Mahkeme heyetindeki hakimler Reyhan Yaman, Derya Bayburtluoğlu, Ahmet Mahnaoğlu ve bu süreçte emekli olsa da eski Başsavcı Hadi Salihoğlu hakkında meslekten çıkarma cezası, Ali Parlar ve Önder Yaman hakkında yer değiştirme cezası verilmesi sonucuna ulaşılmış. Ayrıca söz konusu yargı mensuplarının Adnan Oktar Yapılanması’na destek faaliyetleri nedeniyle yargılanmasına karar verilmiş. Üç HSK müfettişinin titiz çalışması, bu hafta Yargıtay’a gönderilecek ve yargı mensupları önümüzdeki günlerde yargı önüne çıkacak. İşin tuhaf tarafı, bu kadar tespite rağmen, bahsi geçen yargı mensupları, halen Bakırköy’de ya da Bölge Mahkemesi’nde görev yapmaya devam ediyor. Ben mi? Eski Başsavcı Hadi Salihoğlu, yargı içindeki Oktar yapılanmasını ele alan 4 köşe yazımı ve bir haberimi, ifadesini alan HSK üyelerine şikayet etmiş. Tabiri caizse, yazılarıma erişim engeli aldırarak, mahkemeden tekzip kararı çıkararak, hakkımda dava açtırarak beni ""sürüm sürüm süründürdüğünü"" anlatarak kendini savunmuş. HSK müfettişleri her şeyi incelediklerinde yazdıklarımın doğru olduğu, hatta eksiği bile olduğu sonucuna varmış. Avukatımla görüştüm, önümüzdeki günlerde, somut gerçeğe rağmen Salihoğlu lehine karar alan, yazılarımı engelleyip hakkımda dava açan yargı mensupları hakkında şikayetçi olacağım. Gerçek bir çığ gibi… Küçücük parçası bile, büyüyerek, yıllar sonra da olsa kendini kabul ettiriyor.",https://www.cumhuriyet.com.tr/yazarlar/baris-terkoglu/tecavuzun-ustunu-ortenler-yargilanacak-2164296
Barış Terkoğlu,Özgür Özel’den aldığım Şeyh Sait mektubu,21 Aralık 2023 Perşembe,"Devrimciler özür diler ama devrimler özür dilemez. Oysa yıllardır devrimlere özür diletmeye çalışıyorlar. Gündemdeki Şeyh Sait tartışmasını pazartesi yazmıştım. CHP lideri Özgür Özel, Gazeteci Candaş Tolga Işık’a konuk olmuştu. Şeyh Sait isyanı sorulduğunda, Özel, izleyen pek çok kişinin eleştirdiği bir konuşma yapmıştı. Yazımda Abdullah Öcalan’ın çeşitli yazdığı yazılarda yer verdiği Şeyh Sait eleştirilerini bir araya getirmiştim. Öcalan’a göre Şeyh Sait bir İngiliz ajanı değildi ama isyanı İngiltere destekli bir provokasyondu. İsyanının niteliği gericiydi, hilafet istiyordu. Buradan hareketle, Özel’in Şeyh Sait değerlendirmelerinin Öcalan’ın gerisinde olduğunu söylemiştim. Cumhuriyet devrimini yapan partinin liderinin değerlendirmeleri bana göre işi tarihçilere bırakmanın ötesinde olmalıydı. Yazımın ardından Özgür Özel’den bir mektup aldım. ""Yazınızı üzerinde notlar alarak okudum"" diye başlayan mektup, “’Mustafa Kemal Atatürk ile Şeyh Sait arasında taraf olamayan biri’ ifadenize katılmıyor ve çok kırıcı buluyorum"" sözleriyle devam ediyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Özgür Özel, kendisi için meselenin net olduğunu söylüyordu: ""Ben, sıradan bir yurttaş olarak da Cumhuriyet Halk Partisi’nin Genel Başkanı olarak da Mustafa Kemal Atatürk’ten tarafım, bunun aksinin düşünülmesini bile hakaret kabul ederim. TV100 programındaki ifadelerimi yeniden dinleyebilirseniz, orada da Cumhuriyetin kurucu felsefesinden, Cumhuriyetin kurucu kadrolarından, Cumhuriyetten ve elbette Gazi Mustafa Kemal Atatürk’ten taraf olduğumu kalın harflerle çiziyorum. O programda da çizdim, şu anda da çiziyorum."" Yazımda Özel’in değerlendirmeleri için şu sorgulamayı yapmıştım: ""Özgür Özel, belki ideolojik eksikleri, belki tarihsel bilgi yoksunluğu, belki kuruluş felsefesiyle mesafesi, belki siyasi duruş sorunları, belki de gündelik siyaset oportünizmi nedeniyle bu tartışmada taraf olamadı."" Özel ise mektubunda buna itiraz ediyordu: ""Sizin ‘tarafsızlık’ olarak ifade ettiğiniz çerçevenin Şeyh Said’in kişiliğiyle, duruşuyla, yaptıklarıyla bir ilgisi olmadığı gibi yazınızda bahsettiğiniz ideolojik eksiklerle, tarihsel bilgi yoksunluğuyla da bağlantılı olmadığı çok açıktır. Cumhuriyetin ilk yıllarına yönelik açılan tarihsel tartışmaların bağlamından kopartıldığında geride bırakılanlarda yeni acılar bırakmasına neden olduğu, bunun da cumhuriyetin kurucu felsefesine de cumhuriyetin kurucu kadrolarına da bir fayda sağlamadığı açıktır. 1925 yılında Cumhuriyete karşı başlatılmış Şeyh Said İsyanı’nı bastırmak ve devrin koşullarında bunu idamla neticelendirmek ne kadar meşru bir hak ise, Şeyh Said’in torunlarının, dedelerinin mezar yerinin nerede olduğunu sormaları da meşru bir haktır."" Özgür Özel, mektubunun sonunda kişisel tarihini de örnek göstererek, yaptığım değerlendirmenin haksız olduğunu vurguluyordu: ""En başında da ifade ettiğim gibi ben Cumhuriyet Halk Partisi Genel Başkanı olarak Mustafa Kemal Atatürk’ten tarafım. Yıllardır yaptığım siyaset, yol ayrımlarında takındığım tutum, cemaatler ve tarikatların eğitime müdahalesi, devlete ve orduya sızmalarına karşı isyanım, yargıdaki cemaat yapılanmalarına ve onların kumpaslarına karşı durduğum yer ortada iken, beni ve tutumumu çok yakından izleyen bir gazeteci olarak böyle bir yazıyı kaleme almanız beni çok üzdü ve düşündürdü."" Mektup, şöyle bitiyordu: ""Fikir özgürlüğüne olan inancım ve basın özgürlüğüne olan tüm saygımla sizi selamlıyorum."" Özgür Özel’den aldığım mektubun tamamı böyle… Liderler çoğu zaman onaylayan ordusuyla dolaşıyor. Bizim işimiz ise eleştirel olmayı gerektiriyor. Haliyle bu tartışmayı yararlı ve düzeltici buluyorum. Uyarı temelsiz değil. Din eksenli ve etnik temelli gericiliğin ortak bir yanı var. İkisi de Cumhuriyet devrimini hedef alıyor. Tartışma ne olursa olsun sorun Cumhuriyet’te aranıyor. Sonunda da devrimden özür diletilmeye çalışılıyor. Sanmayın ki sadece geçmişe dair bir mesele konuşuluyor. Gericilik geçmişi bugünü dönüştürmenin manivelası yapıyor. Kadın-erkek eşitliğinden anayasal yurttaşlığa, laiklikten ulusal egemenliğe kadar günümüze dair bütün hesaplarını geçmiş muhasebesi üzerinden görüyor. Son yıllarda kurucu felsefeyle mesafesi tartışılan Cumhuriyet’in kurucu partisi de gündelik siyaseti öncelerken bu kapana sıkışıyor. Bu sebeple de din ve mezhep savaşlarıyla kanın aktığı bir coğrafyada, halen dinci ya da etnikçi ideolojiler değil, Cumhuriyet felsefesi tartışılıyor. AKP, MHP, İYİ ya da DEM Parti… Türkiye’de her parti aldığı oylarla iktidar olabilir. Yine de hep bir eksiği kalır: Kurucu parti olma özelliği. CHP, hiç iktidar olamasa dahi kurucu parti olma özgünlüğüne sahip. Hem iktidarın politikaları hem de kendi hatalarıyla bu durum boynunda bir yük gibi görünüyor. Oysa 21. Yüzyılda karşılaştığımız 20. Yüzyıl sorunlarıyla yüzleşmede, ""kurucu parti kimliği"", CHP için imkanlar yaratıyor. Yeter ki Cumhuriyet devrimlerini savunma utangaçlığından kurtulabilsin. Yıllar önce hapishanede tanıştık Özgür Özel ile. Hakkını yemeyeyim, kaldığımız cezaevinin en istikrarlı ziyaretçisiydi. Aynı yerdeydik. Bugün o, sadece CHP vekili değil, partinin genel başkanı. Bana sorarsanız, Şeyh Sait meselesine girerken kullandığı, çoğu zaman Cumhuriyet’le sorunlu liderlerden duyduğumuz ""Cumhuriyete, cumhuriyetin kurucu kadrolarına, kurucu babalarına saygılıyız"" sözü, kurucu partinin ruh halini anlatıyor. Zira Cumhuriyet de kurucuları da CHP için, mesafeli bir saygı duyacağı eski sevgili değil. Aksine ""Cumhuriyet de kurucusu da biziz"" diyeceği devamlılık hikayesi. Haliyle bugün en azından ruh hali olarak Özgür Özel ile ayrı yerdeyiz. Devrimlerin tarihin dışından taşındığını sanırız. Oysa zamandan hızlı koşanların birikmiş eyleminden başkası değildir.",https://www.cumhuriyet.com.tr/yazarlar/baris-terkoglu/ozgur-ozelden-aldigim-seyh-sait-mektubu-2153967
Barış Terkoğlu,"‘Hain, alçak, adi, soysuz Vahdettin’",07 Aralık 2023 Perşembe,"Ne garip, eylemle sınanmış bir tarihi, talimatlı savcılarıyla yeniden yazacaklarını sanıyorlar! Gazeteler, Erdoğan’ın donanmayı Vahdettin Köşkü’nden selamladığını yazdı. Eksik! İngiliz zırhlısıyla kaçarken beş eşini Komutan Harrington’a emanet eden Vahdettin, malum köşkü de cariyesi Zehra Hanım’a bırakmıştı. Haliyle efendiliğin reddedildiği Cumhuriyet’in 100. yılı ""Vahdettin’in Cariyesi Köşkü""nden karşılandı! Her ihanet içinde kafi miktarda cehalet barındırır. İzmir Belediye Başkanı’na açılan Vahdettin soruşturmasını, sözde ulusalcı bir kanaldan tanıdığımız yorumcunun, gazeteci dostumuz Ümit Zileli’ye bağrışı tamamladı: Vahdettin’e hain diyen yargılanacak! Öyleyse soralım: Atatürk Vahdettin’e nasıl bakıyordu? Neyse ki Atatürk, ardında bu soruyu yanıtsız bırakmayacak kadar söz bıraktı. Nutuk’un daha başında, kendisini Samsun’a çıkan şartları anlatırken, Vahdettin’i es geçmedi: ""Saltanat ve hilafet mevkiini işgal eden Vahdettin, soysuzlaşmış, şahsını ve yalnız tahtını temin edebileceğini tahayyül ettiği alçakça tedbirler araştırmakta."" Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Vahdettin’in İngiliz Muhipleri Cemiyeti’nden olduğunu anlatan Atatürk, cemiyettekiler için eşsiz bir tespitte bulunuyordu: ""Bu isimden, İngilizlere muhip olanların teşkil ettiği bir cemiyet anlaşılmasın! Bence, bu cemiyeti teşkil edenler, kendi şahıslarını ve şahsi menfaatlarını sevenler ve şahıslarıyla menfaatlarının dokunulmazlığı çaresini Loyd Core hükümeti marifetiyle İngiliz himayesini teminde arayanlardır."" Nutuk’ta Atatürk, Rıza Paşa Kabinesi’nde Harbiye Nazırı olan Cemal Mersinli’nin oportünist sözlerini anlatırken, Vahdettin’e nasıl baktığını da özetliyordu: ""Harbiye Nazırı, bu sözü telaffuz ettiği dakikada, yalnız bir zatın itimadına sahip bulunuyorlardı. O zat da, devlet riyasetini kirletmekte bulunan hain Vahdettin idi."" Atatürk, Ankara ile İstanbul arasında kararsız kalan İzzet ve Salih Paşaları da acımasızca eleştirdi. Elbette seçim iki şehir arasında değildi. Milli Mücadele ile Vahdettin arasındaydı. Nutuk’ta öbür taraf ""düşmanların elinde oyuncak bulunan Vahdettin"" diye anlatılıyordu. Atatürk, Barış Konferansı’na Vahdettin’in heyetinin de çağrılmasına karşı da öfkeliydi. Açıklarken Vahdettin’in tarihi rolünü hatırlatıyordu: ""Bütün menfaatlarını kirli bir tahtın, çürümüş, çökmüş ayaklarına sarılmakta, yalnız bunda gören Tevfik Paşa ve benzeri paşalardan meydana gelen Vahdettin heyeti…"" 1 Kasım 1922’de, Saltanat’ın kaldırıldığı gün, Meclis’te, hanedanı ""Osmanoğulları, zorla Türk milletinin hakimiyet ve saltanatına el koymuşlardı ve bu tasallutlarını altı asırdan beri sürdürmüşlerdi"" diye tarif etmişti. 17 Kasım’da Vahdettin’in İngilizlerle kaçışı Nutuk’ta ""Hain Vahdettin bir İngiliz harp gemisiyle İstanbul'dan kaçıyor"" başlığıyla yer buldu. Atatürk, Vahdettin’e yakışan bu son için çok ağır ifadeler kullandı: ""Vahdettin gibi hürriyet ve hayatını milleti içinde tehlikede görebilecek kadar adi bir mahluk"", ""Teşekküre değerdir ki, bu alçak, kendisine miras kalan saltanat makamından millet tarafından düşürüldükten sonra, alçaklığını tamamlamış bulunuyor"", ""Aciz, adi, his ve idraktan mahrum bir mahluk, kabul eden herhangi bir yabancının himayesine girebilir"", ""Kıymetsiz hayatlarını iki buçuk gün fazla, sefilce sürükleyebilmek için her türlü aşağılığı mubah gören halifeler oyununu da sahneden kaldırabildiğimizi gösterdik"", ""mensup olduğu devlet ve milletin zararına da olsa şahsi vaziyet ve hayatlarından başka bir şey düşünemeyecek pespaye""… Atatürk’ün anılarında da Vahdettin geniş yer tutar. Veliaht Vahdettin’e Almanya seyahatinde refakat eden Atatürk, onun hakkında erken bir kanaate sahip oldu. İlk karşılaşmaları sonrası, Naci Paşa’ya, ""Zavallı, bedbaht, acınacak"", ""Bu zavallı yarın padişah olacaktır, kendisinden ne beklenebilir"" şeklinde tespitlerde bulunmuştu. Bir başka görüşmelerinde memleketi kurtarma fikrine ""ben her şeyden evvel İstanbul halkını doyurmak mecburiyetindeyim"" yanıtını alınca, edebi bir benzetme yaptı: ""Tilki tabiatında her entrikacının her gün şahidi olduğum yüzlerce örneklerinden biri karşısında bulunduğuma büyük üzüntüyle kani oldum."" Özetle, Atatürk’e göre Vahdettin, ""hain, devlet başkanlığını kirleten, soysuz, alçak, menfaatçi, düşmanın elinde oyuncak, kirli tahtta oturan, adi mahluk, alçak, aciz, pespaye, sefil, zavallı, acınacak, tilki tabiatındaki entrikacı…"" sıfatlarıyla tanımlanır. Nasıl olmasın? O bağımsızlık mücadelesi verirken hakkında idam kararı alan, ülke işgal altındayken işgalcilerle işbirliği yapan, eşlerini bile işgalcilere emanet eden, Sakarya Harbi sırasında Saray’da Nimed Nevzat Hanım ile düğün yapacak kadar milletinden kopmuş bir şahsiyete ne denebilirdi? Atatürk ""az bile söylemiş"" denilebilir! Sonuç olarak, Vahdettin üzerinden yeni bir tarih kurmaya çalışanlar, Tunç Soyer’i ya da Ümit Zileli’yi değil, Atatürk’ü yargılıyor. Bu cüret gücünü elbette Cumhuriyet’le hesaplaşanların iktidar olmasından alıyor. Ancak unutmayalım, torbacıları genel merkezlerinde ağırlayan sözde milliyetçiler, Silivri’den Malaya gemisine koşan sözde ulusalcılar, Atatürk’ü devrimci fikirlerden arındırıp içi boş törenlere sığdıran sözde Atatürkçüler, 'yenilene yenilene' elde ilke bırakmayan işportacı siyasetçiler bu işin asıl sorumlusudur! Tarihten konuşurken geçmişten bahsettiğimizi sanırız. Konuştuğumuz aslında bugünümüz ve yarınımızdır!",https://www.cumhuriyet.com.tr/yazarlar/baris-terkoglu/hain-alcak-adi-soysuz-vahdettin-2148889
Barış Terkoğlu,Erdoğan ve Gülen sahiden kavgalı mı?,08 Ocak 2024 Pazartesi,"Gün ile gece birbiriyle savaşıyor sanırsın. Oysa göğün yasalarında sadece birbirlerinin tamamlayıcısıdır. Bekliyordum, oldu... Duyulmaması için gizli saklı yapmışlar. Öyle ya, isteseler savcılıktan her haberi sızdırdıkları gibi bunu da medyalarına yollarlardı. İstanbul Adliyesi’nde görülen, geçen günlerde sonlanan, kimsenin haberdar olmadığı o davadan söz ediyorum. Size defalarca anlattım. Halen 80’li yaşlardaki beş generalin hapiste olduğu 28 Şubat davası; AKP’nin desteği ve Fethullahçıların eylemleriyle görüldü. Davanın savcısı Mustafa Bilgili’den ev aramalarını yapan polislere, rapor yazan bilirkişilerden kumpasın Genelkurmay’daki işbirlikçilerine, tutuklama yapan hâkimlerden operasyonun içindeki medyaya kadar hepsi FETÖ bağlantılı çıktı. Ancak biri vardı ki pek de konuşmadık. Adı Tamer Tatar. TSK’den 28 Şubat sonrasında, Aralık 1997’de, YAŞ kararıyla, Fethullah Gülen bağlantısı nedeniyle atılmış bir yüzbaşıydı. GATA’da görev yapıyordu, göz doktoruydu. Teşbihte hata olmaz, Tatar davanın “bavulcusu”ydu. Yıllar sonra, 19 Aralık 2011 tarihinde, doktorluk yaptığı Çorlu’dan İstanbul’daki Beşiktaş Adliyesi’ne gelmişti. FETÖ’cü savcılar Hüseyin Ayar ve Fikret Seçen’in odasına girmişti. Elinde, kendisine Ahmet Yılmaz isminde tanımadığı birinden kargoyla geldiğini söylediği poşet vardı. İçindeki bir klasör ve bir DVD’yi dönemin savcılarına teslim etti. Verdiği sözde belgeler 28 Şubat davasına temel oluşturdu. Tatar’ın verdiği belgelerden dört ay sonra ilk tutuklamalar gerçekleşti. Zira 28 Şubat aslında devletin zirvesinin katıldığı meşru bir MGK toplantısıydı. Buna dayanarak yargılama yapılamazdı. Tatar’ın getirdiği belgeler ise 28 Şubat MGK’sine dayanarak askerlerin yasadışı işler yaptığını iddia ediyordu. Sanıklar belgelerin sahte olduğunu, içindeki tutarsızlıklara dayanarak kanıtladılar ama nafile... Tamer Tatar, davada müşteki ve mağdur yapıldığı gibi, getirdiği belgelerle 80’lik askerler hapsedildi. İşte söyleyeceğim de bununla ilgili... Meğerse Tamer Tatar, yaklaşık üç yıldır, İstanbul 32. Ağır Ceza Mahkemesi’nde, 2021/181 sayılı dosyada FETÖ’den yargılanıyormuş. Yapılan soruşturmada, FETÖ mensuplarıyla düzenli toplantıları tespit edilmiş. FETÖ lideri Gülen’in çağrısının hemen ardından binlerce lirayı Bank Asya’ya yatırmış. Tatar, FETÖ’nün Kimse Yok Mu Derneği’nin uluslararası çalışmalarında görev alıyormuş. FETÖ’nün kapatılan dernekleriyle ABD’de “malum” ziyaretler gerçekleştirmiş. Tatar hakkında, 28 Şubat davası bittikten sonra, 26 Nisan 2021’de, FETÖ üyeliği suçlamasıyla, sessiz sedasız dava açılmış. Mahkeme, 11 Ekim 2023’te, Tatar’a “örgüte (FETÖ) bilerek ve isteyerek yardım” suçundan ceza verdi. Beş yıl alan Tatar’ın cezası, 2 yıl 1 aya indirildi. Cezası kesinleşene kadar da yurtdışı yasağı konuldu. Tatar’ın yargılanması kamuoyuna duyurulmadan tamamlandı. Kimse bu yargılama sırasında “Acaba Tatar’ın 28 Şubat davasındaki faaliyetleri de örgüt kapsamında mı.” diye elbette soruşturmadı. Ancak ortaya tuhaf bir durum çıktı. 28 Şubat’tan sonra TSK’den ihraç edilenlerin yüzde 45’inde sebep Fethullah bağlantısıydı. Bu sebeple ihraç edilen Tamer Tatar’ı, yargı mağdur kabul etti. Getirdiği belgeleri “güvenilir” buldu. Bunlara dayanarak “alnı secdeye varan” Tamer Tatar’ları TSK’den attınız diye askerleri suçladı. 85 yaşındaki Vural Avar’ın hapiste ölümünü izledi. Halen hastalıklarla boğuşan generalleri, raporlara rağmen hapiste tutmaya devam ediyor. Öte yandan 28 Şubat davası bittikten sonra, Tamer Tatar, 28 Şubat’tan bugüne uzanan bağlantıları nedeniyle yargılandı. Örgüt üyeliği ile suçlanan Tatar, FETÖ’ye yardımdan hapis cezası aldı. Daha da ilginci Tatar bankaya para yatırırken, otelde kalırken, derneklerde çalışırken FETÖ’cülerle iş tuttuğunu kabul eden yargı, Tatar FETÖ’cü savcılara delil taşırken sırtını okşadı. Tutarsızlık olarak görünüyor. Ama belki de tutarsızlık saydığımız kendi içinde bir istikrarı içeriyor. Zira “FETÖ nerede bitiyor AKP nerede başlıyor”, “Erdoğan Gülen’i tasfiye ederken onun eksik parçalarını mı tamamlıyor”, “FETÖ yargısı ile bugünün yargısı arasında ne fark var” sorularına bulduğumuz yanıt işte bunun için anlam taşıyor. Karanlık gözünü karartmasın. Gecenin bitip günün başladığı anın çizgisini gördüğünde, doğanın savaşındaki büyük uzlaşmayı da göreceksin.",https://www.cumhuriyet.com.tr/yazarlar/baris-terkoglu/erdogan-ve-gulen-sahiden-kavgali-mi-2160419
Barış Terkoğlu,Soylu’ya gol atan karar,25 Ocak 2024 Perşembe,"Yendim sanıyorsun. Ama zorbalıkla kazanılan zaferden hayır gelmiyor. Boğazda balık sezonu gibi... Terör sezonu başladı. Her seçim döneminde olduğu gibi, ortalık “sensin terörist” nidalarından geçilmiyor. Kuşkusuz işin mucidi Süleyman Soylu’ydu. İçişleri Bakanlığı’nın resmi sayfasını açtım. “505 kişi İmamoğlu döneminde alınmış ve bunların bizatihi işe girmelerinde engel durum söz konusu, bu kadar açık ve net” sözleri halen bakanlık sayfasında duruyordu. Soylu, “Dağda terörist olarak bulunanları, devlete ve kamuya girmesi mümkün olmayan kişileri...” diye bildiğiniz sözleriyle devam ediyordu. Elbette Soylu rüyasını anlatmıyordu. Kastettiği, İBB’de çalışan binlerce kişi içinde, sabıka kaydı temiz olsa dahi, geçmişte yargılaması olanlar ya da hakkında istihbari iddialar bulunanlardı. Çok değil, iki ay sonra seçim olurken ne yapıyor acaba o “teröristler” dedim. Soylu’dan sonra bir şeyler değişmiş mi diye merak ettim. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Biz dün ne yediğimizi unuturken önümdeki mahkeme kararı soruma yanıt vermiş. Şöyle anlatayım. Ş.B. isimli vatandaş İBB iştiraki olan İsper AŞ’ye iş başvurusunda bulunmuş. Hani “Su saatlerini teröristler okuyacak” deniyordu ya, öyle değil. Sosyal tesislerdeki garsonluk ilanına başvurmuş. Her şey de iyi gitmiş. 1 Kasım 2022’de girdiği mülakatı da geçmiş. 29 Kasım’da kendisinden istenen evrakları da teslim etmiş. İş sözleşmesi imzalanmış. Hekim muayenesine bile girip, sağlam raporu almış. Kendisine 24 Aralık’ta işe başlayacağı söylenmiş. İşsizlikten kurtuldum diye seviniyormuş. Derken... İçişleri Bakanlığı kaynaklı “güvenlik soruşturması ve arşiv araştırması” olumsuz sonuçlanmış. Soylu ile daha önce yaşananlar nedeniyle yoğurdu üfleyerek yiyen İBB bürokratları, 9 Aralık 2022’de Ş.B’ye, “Güvenlikten geçemedin” diyerek işe alınmadığını bildirmiş. Herkes arkasını dönüp gider ya... Ş.B. öyle yapmamış. Hakkını aramaya karar vermiş. Bunun için mahkemeye gitmiş. “İşe giriyordum ama güvenlik soruşturmam olumsuz çıktı, işe alınmamam açıkça hukuka aykırı” iddiasında bulunmuş. Mahkemeye, “Herhangi bir terör örgütü ile ilişkim ve ilgim yoktur, bu anlamda aldığım hiçbir ceza da bulunmamaktadır” demiş. Sonuçta... İstanbul 11. İdare Mahkemesi Ş.B’nin dosyasını incelemiş. Gerçekten de “arşiv araştırması”nda bir kayıt çıkmış. Ş.B., 20 Kasım 2005’te İstanbul’da gerçekleşen bir olay nedeniyle “terör örgütü propagandası” ile suçlanarak yargı önüne çıkarılmış. O dönem yargılandığı İstanbul 11. Ağır Ceza Mahkemesi, “kovuşturmanın ertelenmesi” kararı vermiş. Üç yıl içinde yeni bir dava açılmadığı için hakkındaki terör davası da düşmüş. Kısacası Ş.B’nin geçmişinde bir terör yargılaması varmış ama herhangi bir ceza almamış. Dosyası da kapanmış. Sonuç olarak idare mahkemesi şu karara varmış: “Davacının arşiv araştırmasının olumsuz sonuçlandırılmasını gerektirecek bir durumun olmadığı değerlendirildiğinden dava konusu istihdam edilmeme işleminde hukuka uyarlık bulunmadığı sonucuna ulaşılmıştır.” Güvenlik soruşturması nedir, arşiv araştırması nedir tane tane anlatan mahkeme, “İşe giremezsin” kararını iptal etmiş. İBB’ye de özetle “Ş.B’yi işe al” demiş. 12 Ocak’ta da kararını İBB’ye tebliğ etmiş. Usule göre, İBB en geç 30 gün içinde mahkeme kararını yerine getirmek zorunda. Elbette itiraz edip süreci uzatabilir de. Projeleri anlatmayı bir kenara bırakıyoruz. Dün terörist ilan ettiğimiz Suudilerle, BAE ile, İsveç’le, Finlandiya’yla sarmaş dolaş olurken bir seçim kazanmak için ülkenin yarısını terörist ilan ediyoruz. “Sana belediye restoranında garsonluk bile yok” diyoruz. 20 yıl önce ceza almadığı bir olayı bile önüne çıkarıyoruz. Eski FETÖ övücüleri, Hizbullah, İBDA-C ve PKK hükümlüleri “Değiştim” dedikten sonra cumhurbaşkanının uçağına binerken, iş muhalife gelince “Açlıktan ölsün” diyoruz. Sonunda bir mahkeme çıkıp buna “Dur” diyor. Dava Ş.B. davası gibi görünse de aslında Süleyman Soylu davası. Yerel seçime aylar kala, mahkeme, Soylu usulü devlet yönetme sistemine adeta ders vermiş. Seçim meydanlarının hikâyesi değişir mi bilmem ama aylarca tartıştığımız “İBB’deki teröristler” meselesi için emsal bir karar alınmış. Hukukun zorluğu, haklı olanı güçlü olana karşı savunmaktan geliyor. Belki gücünün kaynağı da budur.",https://www.cumhuriyet.com.tr/yazarlar/baris-terkoglu/soyluya-gol-atan-karar-2167552
Barış Terkoğlu,Hayırlı izdivacın sırrını veriyorum,30 Kasım 2023 Perşembe,"Bazen mutlu evlilik iyi olmuyor, bazen iyisi mutlu etmiyor. Karar vermek için başladığı yerle bittiği yere bakmalı... Daha önce bu köşede okudunuz. Size “Yerinde olmak isterdim” dediğim Abdullah Çetinkaya’nın hikâyesini anlatmıştım. Molla Mustafa Çetinkaya’nın oğlu olan Urfalı Abdullah Çetinkaya, Diyanet personeli olarak başladığı iş yaşamını bambaşka bir yere vardırmıştı. Çetinkaya, Ankara’da bir ofis tutmuş, çok garip bir şekilde yargı camiasıyla içli dışlı olmuştu. Fotoğraflarını yayımlamıştım. Çetinkaya, yargı üyeleriyle toplantılar düzenliyor, birlikte tatile çıkıyor, onlara hediyeler veriyor hatta kimi mahkemelerde kürsüye dahi oturuyordu. Haliyle Çetinkaya’nın Ankara’da konuşulan bir ünü oluşmuştu. “Yargıda hele Yargıtay’da bir işiniz varsa Abdullah Çetinkaya çözer” diyorlardı. Allah hayırlı kulunu sever ya, memur maaşına bereket katar ya, Çetinkaya bu süreçte zenginleşmiş, petrol istasyonları bile olmuştu. Gelelim bugünkü meseleye... Çetinkaya’yı elinden tutup yukarıya taşıyan siyasetçi MHP Şanlıurfa Milletvekili İbrahim Özyavuz. Bu benim fikrim değil. Hem tanıyan herkes söylüyor hem de Çetinkaya’nın sosyal medya hesaplarına bakanlar ikilinin arasındaki yakınlığı görüyor. Hatta MHP’nin Çetinkaya’ya 2019 yılında Urfa Büyükşehir Belediye başkanı adaylığı götürmesi de Özyavuz sayesinde olmuş. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Özyavuz’un bir videosu Urfa’da çok meşhur. 2014 yerel seçim sürecinde, AKP-FETÖ kavgası başladıktan aylar sonra, yer döşeğinde oturmuş Urfalılara meseleyi şöyle anlatıyor: “Ortaya bir paralelci hikâyesi attılar son seçimde. Fakat Türkiye’de ne paralelci var ne de böyle bir şey var. Nedir bunlar? Hep algı operasyonu!” Bunu neden hatırlattın derseniz şöyle söyleyeyim... Biliyorsunuz, FETÖ’nün en güçlü olduğu yer sivil toplum değil, devletin ta kendisiydi. Yargıda, poliste, askeriyede, bürokraside kamunun kılcal damarlarına sızmıştı. Erdoğan-Gülen kavgasının ardından büyük bir tasfiye süreci başladı. En büyük tasfiye ise kuşkusuz 15 Temmuz sonrasında yaşandı. Darbe girişiminin hemen ertesi günü 2 bin 745 savcı ve hâkim hakkında gözaltı kararı verildi. OHAL ilanının ardından, 24 Ağustos 2016’da FETÖ iltisakı olduğu iddia edilen 2 bin 847 hâkim ve savcı ihraç edildi. Bu isimlerin arasında karı koca hâkim Serpil Telli ve Bekir Tuğrul Telli de vardı. 2014 yılında, HSK’de FETÖ ile karşıtlarının yarıştığı seçimde, Telli ailesi Fethullahçıların adayı Teoman Gökçe için çalışmıştı. O dönem Gökçe’nin memleketi Tokat’ın Zile ilçesinde görev yapan ikili, Gökçe kazansa belki de terfi edecekti. Ancak yargıda FETÖ’nün kaybedişi onlar için dönüm noktası oldu. Söylediğim gibi, 15 Temmuz’un ardından karıkoca, binlerce yargı mensubu gibi, gözaltı ve görevden almayla karşılaştılar. Durun hikâye bitmedi... 15 Temmuz’un ardından çift boşandı. Bu kısmı bizi ilgilendirmez. Özel hayat konumuz değil. Serpil Telli, boşanmanın ardından yeni bir evlilik yaptı. Kiminle mi? MHP Urfa Milletvekili İbrahim Özyavuz ile. Burası da bizi ilgilendirmez. Öyle ya, aşk bu, sınır tanımaz. Ama bundan sonrası bizi ilgilendiriyor... Terzi kendi söküğünü dikemez derler ya. İşte MHP’li Özyavuz için öyle olmamış. AYM’nin Can Atalay kararının ardından, yargıda FETÖ’cü avına çıkan MHP’li milletvekilinin eşine evlilik yaramış. Önce ihraç kararı kaldırılmış. Serpil Özyavuz, 19 Haziran 2022’de Van’dan Ankara’ya tayin olmuş. İki ay sonra, 11 Ağustos 2022’de ise Ankara 35. Ağır Ceza Mahkemesi’ne atanmış. Sonra ne oldu bilinmez, geçen ocak ayında ise kadrosu genele çevrilmiş. Konu Urfa’da da gündem olmuş. Urfa medyası Özyavuz’a eşini sorunca şu yanıtı almış: “FETÖ’den bir hüküm yememiş, bir ceza almamış. Hiçbir mahkeme olmadan direkt takipsizlik kararı verildi. Açılmış bir mahkeme bile yok.” Kısacası hayırlı izdivaç nasıl olur diyorlar ya... Pek çok kişi FETÖ meselesinde haksızlığa uğradığını söylerken hayatını değiştiren evlilik yapan Özyavuzların işi rast gitmiş. Bu aralar yargıda her sevmediği kararda FETÖ izi arayan, bunun için AYM ile bile karşı karşıya gelen, hatta Ülkü Ocakları başkan yardımcısı bu nedenle tutuklanan MHP için başarılı bir evlilik hikâyesi değil mi! Çoğu zaman evlilik hakkında felsefi konuşmalar yapıyoruz. Belki de uygun evlilik yoktur doğru insanlar vardır...",https://www.cumhuriyet.com.tr/yazarlar/baris-terkoglu/hayirli-izdivacin-sirrini-veriyorum-2146406
Barış Terkoğlu,2023 yılından cepte kalanlar,01 Ocak 2024 Pazartesi,"Koca yıl bitti. Bugün yeni yılın ilk günü. Tahmin ediyorum, pek de yazı okumaya niyetiniz yok. Ama durun, 1 Ocak, 31 Aralık’ın ertesi, 2 Ocak’tan önceki gün sadece. Yani hayat devam ediyor. Hani yılsonunda geçen yıldan artanlar toplanır ya... Sizin için cebimde kalanları bir araya getirdim. İçimizde yaradır. Somali cumhurbaşkanının oğlu Muhammet Hasan Şeyh Mahmut, motosikletli kurye Yunus Emre Göçer’e çarpıp öldürdü. Sonra da yargı marifetiyle elini kolunu sallayarak kaçıp gitti. Pek de sorgulamadık. Diplomatik bir aracı neden cumhurbaşkanının oğlu kullanıyor? Böyle “baba malı”na dönmüş kaç diplomatik araç var? Neyse Afrika’da olsa sorardık, burası Türkiye! Asıl dikkat çeken ise Şeyh Mahmut’un görüntülerde adeta hedef alır gibi kuryeye çarpması. Biraz üstüne düşünce ilginç bir bilgiyle karşılaştım. Bu, Şeyh Mahmut’un ilk trafik hadisesi değildi. Daha önce, İstanbul Ataşehir’de, L.A. isimli bir kadınla tartışmış, ardından takip edip trafikte sıkıştırmıştı. L.A. yaşadıklarını dün gibi hatırlıyordu. Keşke kurye Göçer ile Şeyh Mahmut arasında olay anından önce bir trafik tartışması olmuş mu bakılsa diye düşündüm. Kamera kayıtlarının geriye doğru taranmasıyla bu olay açıklığa kavuşabilirdi. Dosyayı bilenlerden öğrendim ki maalesef böyle bir araştırma yapılmamış. Olay bu açıdan sorgulanmamış. Böyle bir araştırma belki de kaza sandığımızın bir cinayet olduğunu açığa çıkarabilir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Adeta bir yılbaşı armağanı oldu. Galatasaray ve Fenerbahçe hem Suudilere hem de AKP iktidarına onur dersi verdi. Öyle ya Türkiye 80 senedir Amerikan emperyalizmini tartışıyor. Fakat aklımız almasa da bir Arap emperyalizmiyle de karşı karşıyayız. Limanların, otellerin, bankaların, enerji varlığının Arap sermayesine satılması yetmedi; kültür, dil, nüfus hatta dış politika Arap emperyalizminin tahakkümü altında. Üstelik bunlar sözde milliyetçi iktidarın kanatları altında yaşanıyor. Gelelim futbola... Kupa maçından beş gün önce ligde Fenerbahçe ile Galatasaray karşı karşıya gelmişti. Fenerbahçe ceza sahası içinde Icardi’ye yapılan hareket maçın önüne geçmişti. Maçı canlı yayımlayan BeIN Sport tartışılan pozisyonu yayımlamayı bir türlü beceremedi. Güntekin Onay ve Musa Çözen gibi tecrübeli isimler, laf arasında olayı yönetmenin yabancı olmasıyla açıkladı. Malum Türkiye liglerinin yayın hakları da Katarlı kuruluşa satıldı. Bir zamanlar yayın hakkı için 500 milyon dolarların verildiği Türk liginin değeri günden güne düştü. TFF başkanı “2 yıllığına 2 milyar 200 milyon Türk Lirası’na anlaştık” diye açıkladı komik rakamı. Meğer dünyada pek çok ülkede yayın yapan BeIN için Türk ligi önemini yitirmiş. Teşbihte hata olmaz, Türkiye’deki kurum, üst liglere geçmek için tecrübe kazanma alanı olmuş. Nitekim Fenerbahçe-Galatasaray maçının yönetmeni de Katarlı imiş. Türk liglerini tanımayan H. ismindeki yönetmen, kritik pozisyonu yayına aktarmaya gerek görmemiş. Haliyle günlerce konuşulan pozisyon canlı yayında atlanmış. Mayıs seçimlerinde muhalefetin vaatlerinden biri lig maçlarını TRT’nin satın alması ve herkese açık kanaldan yayımlamasıydı. Seçim sonuçlarını bir de penaltı pozisyonuyla okumak lazım belki de... Size çok kez o savcıdan bahsettim. İstanbul Adliyesi’nde birçok kritik dosyalara bakıyordu. Gelgelelim başsavcı ile karşı karşıya geldi. Hakkında soruşturma açıldı. HSK’ye zehir zemberek bir dilekçe yazdı. Çağlayan Adliyesi‘nde, hatırlı kişilerin, FETÖ‘den casusluk soruşturmalarına kadar nasıl kurtarıldığını ifşa etti. Sonra Anadolu Adliyesi’ne sürüldü. Kamuoyu onu bu kez Dilan Polat dosyasıyla tanıdı. Derken oradan da ikinci kez Erzurum’a sürüldü. İtiraz etti, reddedildi. Savcı Gökalp Kökçü’den söz ediyorum. Meğer Gökalp Kökçü itiraz dilekçesinde ilginç şekilde Dilan Polat ve Adnan Oktar mesajı vermiş. O mesaj, dilekçesinde şöyle yer almış: “Kamuoyunda fenomenler olarak bilinen Dilan ve Engin Polat soruşturmaları ile şike ve örgütlü yasadışı bahis gibi kamuoyunun gündeminde olan ve dikkatle takip etmekte olduğu soruşturmaları da yürütmekteyim. Bu soruşturmalar devam ederken kararname kapsamında başka bir ile atamam yapılarak soruşturmalardan uzaklaştırılmamın kamuoyunda olumsuz bir algıya neden olduğu medyada çıkan haberlerden de anlaşılmaktadır. Adnan Hoca suç örgütü davasının İstanbul Bölge Adliye Mahkemesi’nde istinaf incelemesi sırasında beraat ve tahliye kararı veren heyet ile bu kararda iltisakları olduğu düşünülen başsavcı vekili hakkında HSK tarafından bitirilen soruşturma sonucunda yargılama izni verilmişken, bu yargı görevlilerinin İstanbul Bölge Adliye Mahkemesi ve İstanbul Anadolu Cumhuriyet Başsavcılığı’ndan Bakırköy Adliyesi’ne 21 Aralık 2023 tarihli kararname ile atanmalarına karar verilmiştir. Hal böyle iken benim hakkımda devam eden bir soruşturma gerekçesi ile İstanbul Anadolu Cumhuriyet Başsavcılığı’ndan Erzurum Bölge Adliye Mahkemesi Cumhuriyet Savcılığı’na yapılan atama kararı sırf bu nedenle bile hakkaniyete, hukuka, eşitlik ilkesine aykırı ve haksız bir karardır.” Bu arada aynı savcı ile ilgili bir detaya daha ulaştım. Savcı Kökçü’nün İstanbul başsavcısı ile arasının bozulmasını başlatan olay, hakkında FETÖ soruşturması yürüttüğü M.A. isimli bir işadamıydı. Anlattığına göre Kökçü’den bu dosyayı kapatması istenmiş, o ise itiraz etmişti. Adliyede konuşulanlara göre bir vali ve bir Emniyet müdür yardımcısı, M.A’yı alarak HSK’deki etkili bir isme götürmüş. M.A., savcı Kökçü’yü HSK’deki kritik isme şikâyet etmiş. Olayı haber alan Savcı Kökçü, dönemin İçişleri Bakanı Süleyman Soylu’ya, bir aracı vasıtasıyla adamlarını yani Emniyet müdür yardımcısını ve valiyi şikâyet etmiş. Kısacası yargıdaki kavga, devletin zirvesine kadar taşınmış. Bugünkü görevden almalar da “İstanbul Grubu”na yakınlığıyla bilinen, Umre ziyaretini Süper Kupa finaline denk getiren o HSK üyesinin eseriymiş. Yazdım ama cepte daha çok şey kaldı. Mutlu bir yıl olsun da... Yazı nasıl olsa yazılır.",https://www.cumhuriyet.com.tr/yazarlar/baris-terkoglu/2023-yilindan-cepte-kalanlar-2157904
Barış Terkoğlu,Rabianın kırılan parmakları,30 Ekim 2023 Pazartesi,"Bir sağa yatıyorlar bir sola. Yol bulmaya harita dayanmıyor. Yıl 2015. Şubat ayının onu. Erdoğan Kolombiya’da. Bir hediyelik eşya dükkânına girdi. Biblolardan seçim yapamadı. Satıcıya “Rabia işareti olsaydı ticaretimiz farklı olurdu” dedi. AKP’li işadamı Semih Daştan, emir telakki etti. O günden sonra rabia bibloları üretmeye başladı. Rabianın patentini de aldı. Artık öyle her önüne gelen “rabia”sını üretemeyecekti. Bir de koca rabia heykeli var. Düzce’de dönemin belediye başkanı Mehmet Keleş, Daştan’a yaptırılan rabia heykelini, şehrin kavşağına dikti. Kaça yapıldığı tartışma yarattı. 2017’de belediye 45 bin dedi, yerel medya 120 bine mal olduğunun belgesini yayımladı. Nereden geliyordu? Elbette Mısır’dan. Müslüman Kardeşler Örgütü Sisi’ye karşı Rabiatül Adeviyye Meydanı’nda eylem başlatmıştı. Meydan, adını 8. yüzyılın kadın sufilerinden olan Rabiatül Adeviyye’den alıyordu. Meydanda aynı adı taşıyan bir de cami vardı. Rabia, Arapça dördüncü demekti. Rabia Hanım, ailesinin dördüncü kızıydı. Öte yandan Müslüman Kardeşler Örgütü’nün Cumhurbaşkanı Mursi de Mısır’ın dördüncü cumhurbaşkanıydı. Zafer işaretlerinden ayrışmak için elleriyle dört yapıyorlardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan, Sisi yanlılarının müdahale ettiği meydandaki Müslüman Kardeşler mensuplarına destek için 17 Ağustos 2013’te yaptı ilk kez o işareti. Bursa’da konuşuyordu. Sözlerine “Mısır’da iki tablo var, bir firavunların izinden gidenler, iki Musa’nın izinden gidenler” diye başladı. “Sisi pisi, ne olursa olsun, bunlar gidicidir” diye devam etti. Hamas’ı terörist saymıyordu ama ona göre Mısır terör devletiydi: “Bu terör devletine destek verenler de onlarla beraber yargılanacaktır”. Konuşmasının sonunda “Rabia selamıyla, selamımı veriyorum” diyerek elini kaldırdı. Dört parmağı havadaydı. Erdoğan’la kalmadı. Onu destekleyen Emre Belözoğlu gibi futbolcular aynı gün gol sevinçlerini “rabia”yla yaptı. Erdoğan’ın Müslüman Kardeşler desteği ertesi gün Arap gazetelerinin sayfalarını süslüyordu. Erdoğan terörist ilan etti, “gidici” dedi, yargılanacağını söyledi ama Sisi’nin sonu öyle olmadı. Aksine Arap devletleri bile Müslüman Kardeşler’in karşısında yer aldı. Dönemin Anadolu Ajansı Yönetim Kurulu Başkanı Kemal Öztürk, Yeni Şafak’ta şöyle anlattı: “Mısır’da bu işareti yapmak yasaklandı ve yapanlar hapse atıldı. Ardından Suudi Arabistan, Birleşik Arap Emirlikleri, Bahreyn ve Kuveyt’te de yasaklandı.” Erdoğan tersini beklerken Müslüman Kardeşler, hem Batı’da hem para beklediğimiz Arap dünyasında terörist olmuştu! Erdoğan’ın işarete yüklediği anlam da işte böyle değişti. “Rabia”ya yeni bir anlam buldu: “Tek millet, tek devlet, tek vatan ve tek bayrak”. İçeriği değişince rabia da içe dönük yerli bir sembole dönüştü. Nitekim Erdoğan da ilişkileri kestiği, terörist ve Firavun ilan ettiği, meydanlarda Kılıçdaroğlu’nu benzettiği Sisi ile kucaklaştı. Erdoğan’ın siyasi kariyerindeki değişiklik de MHP ile oldu. Bir zamanlar ona en ağır sözleri söyleyen Devlet Bahçeli’ydi. Rabianın en karşıtı da “Sisici” diye bağırdığı Kılıçdaroğlu değil, MHP’ydi. Sonra yavaş yavaş Erdoğan ile Bahçeli ortak oldu. Tam da geçiş döneminde heykele karşı Ülkücüler, Düzce’de ayağa kalktı. “Bozkurt, Türkün milli sembolü” sloganı atıp “rabia”yı bayrakları ile kapattılar. Ülkü Ocakları il başkanı Fatih Gülaçtı “Bizim karşı çıktığımız, Mısır’daki ayaklanmadan sonra Müslüman Kardeşler’in işareti olan rabia işaretinin bizim milletimize milli bir sembol olarak empoze edilmesidir” diyerek heykelin kavşaktan kaldırılmasını istedi. Rabia ona göre ucubeydi: “İster kendi cebinden yapsın, ister belediyenin kasasından yapsın, hiç kimse buraya bu ucubeyi dikemez”. Sürpriz değil, kısa süre sonra yerini Ayhan Bülbül’e bıraktı. 2019’da, AKP de Mehmet Keleş’in yerine Faruk Özlü’yü aday gösterdi. Özlü’nün ilk icraatlarından biri, Ülkücülerin sevmediği heykeli kavşaktan kaldırmak oldu. Gerekçe, dört parmaklı elin trafik görüşünü engellemesiydi. Rabianın yeni yeri nikâh salonunun önü oldu. İstenmeyen rabia heykeli taşınırken telefon tellerine takılıp bir de serçe parmak kazası yaşadı. Zaten Erdoğan’ın “zalim bir terörist” saydığı Sisi ile el sıkışması diğer parmakları da kusurlamıştı. Cumhuriyet 100 yaşında. Bakıyorum, hem değerlerini hem heykellerini beğenmiyorlar. Oysa yarattığı değerler de ürettiği heykeller de hâlâ aynı yöne bakıyor. Yalnız kendine iktidar kuranlar ise dün terörist dediklerini kucaklarken dün gayr milli sayıp yıkmaya çalıştığı rabianın çölleri için Mehmetçiğe görev yazıyor. Haliyle heykelleri de kendisine duracak yer bulamıyor. Etten değil, kandan değil... Ama hep ileri yürüyen Cumhuriyetin heykellerinin ömrü sonsuz olsun.",https://www.cumhuriyet.com.tr/yazarlar/baris-terkoglu/rabianin-kirilan-parmaklari-2135400
Barış Terkoğlu,Bahçeli’nin elindeki suskunluk sopası,23 Kasım 2023 Perşembe,"Parlamento diyoruz. Konuşmaktan geliyor. Dünyanın demokratik toplumları konuşur. Despotik, dikta, faşizan düzenler ise susma rejimleridir. Sanmayın hep susuyorduk. Öyle ya da böyle kimi şura kimi meclis, geleneklerimiz var. Mustafa Kemal işgal altında bile önce Meclis kurmadı mı? Harbin kanunlarına da stratejisine de konuşarak karar verilmedi mi? Gelgelelim... İş bugüne gelince bir demir yumruk konuşan herkesin kafasına vuruyor. Yüzde 50’lik sistemi bile tartıştırmıyor. Önümde bir kitap var. Aslında siyasi değil. Bir işadamının, Dinçer Akyalı’nın hatıratı. Akyalı, aslında ülkücü değil. Ama ablasının ülkücü harekete gelin gitmesi sayesinde genç yaşta liderlerinin çoğunluğu ile tanışmış. O günlerden gelen ilişkileri ve akrabalıkları anlattıktan sonra kitapta şu sonuca varıyor: “Emin Bilgiç aynı zamanda cumhurbaşkanının halk tarafından seçildiği ilk seçimde CHP ve MHP’nin ortak adayı olan Ekmeleddin İhsanoğlu’nun kayınpederidir. Bu ortak aday konusunda galiba MHP başkanının dediği olmuştu. Zira ben CHP lideri Kemal Kılıçdaroğlu’nun Ekmeleddin Bey’i yakından veya uzaktan tanıdığını hiç sanmıyorum.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gerçekten de halkın cumhurbaşkanını seçtiği ilk seçimde muhalefetin adayını Devlet Bahçeli belirledi. Nitekim Ekmel Bey, kaybettiği seçimin ardından MHP’ye katıldı, milletvekili oldu. İYİ Parti’yi doğuran MHP içi muhalefete katılmadı. Haliyle, muhalefetin 2014 cumhurbaşkanı adayı, 2017’de Erdoğan’ı başkan yapan sisteme destek veriyordu. Kuşkusuz bu tuhaflığın mimarı Devlet Bahçeli’ydi. Bir başka kitaptan daha bahsedeyim. “Türkiye Tipi cumhurbaşkanlığı tartışmaları”na katkı veren 30 hukukçu arasında Şükrü Karatepe de var. Karatepe yalnızca cumhurbaşkanı başdanışmanı değil, yeni anayasanın da mimarı. Karatepe, cumhurbaşkanını halkın seçmesinin parlamenter rejimle bir çelişki yarattığını, bu çelişkileri gidermeye çalıştıklarını anlatıyor: “Çelişkinin giderilmesi için iki seçenek vardı: Ya parlamenter sisteme dönülecekti ya da bir adım daha atılarak başkanlık sistemine geçilecekti.” Karatepe, bu konuda “ille de başkanlık” yanlısı olmadığını şöyle anlatıyor: “Devletin organları arasındaki dengeleri, ilkelerine uygun olarak kuran parlamenter sistem de başkanlık sistemi kadar iyi işler. Anayasadaki çelişkiler, parlamenter sistemin ilkelerine uygun düzenlemeler yapılarak da giderilebilirdi.” Karatepe, 20 kişilik bir ekiple iki yıl süren bir çalışma yaptıklarını anlatıyor. Üç ayrı metnin hazırlandığını ifade ediyor. Bu üç metinden ikisi parlamenter sistemi öneriyor. Üçüncüsü ise başkanlık sistemini içeriyor. “Külliye’de anayasa hazırlık çalışmaları başladığında böyle dar kapsamlı bir anayasa değişikliği ile başkanlık sistemi kurulacağı yönünde bir beklenti yoktu” diyerek aslında parlamenter sistemi hedeflediklerini anlatan Karatepe, her şeyin değiştiği o anı şöyle aktarıyor: “Üç çalışmayı da bitirdiğimiz günlerde Devlet Bahçeli, ‘Çelişki giderilsin, başkanlık sistemine geçilsin’ açıklaması yaptı.” Üstelik, sadece teklif değil, metin de Bahçeli’den gelmiş: “Bahçeli, çelişkinin giderilmesi için anayasada 11 maddelik bir değişiklik önerdi. MHP’li arkadaşlarla yapılan görüşmelerde değişecek madde sayısı 15’e, usul maddeleri ile beraber 18’e çıkarıldı.” Karatepe, değişiklik sırasında öyle anlamlı bir tartışmanın olmadığını, zaten pek kimsenin de bir şey anlamadığını söylüyor: “Tepkilerden insanların konuyu anlamakta zorlandıkları fark edildi. Düzenleme oldukça karmaşıktı ve uzman olmayanların anlaması mümkün değildi. Üniversitelerde yaptığım konuşmalarda, bir süre sonra, hukuk fakültesi hocalarının dışında, herkesin dikkati dağılıyordu.” Halkın neyin değiştiğini bilmediğini kabul eden Karatepe, sonuç olarak şunu söylüyor: “Seçmen, cumhurbaşkanlığı hükümet sistemini öğrendiği, benimsediği, mevcut sistemden üstün gördüğü için oy vermemiştir. Millet, Tayyip Bey’e güvendiği ve inandığı için oy vermiştir.” Başlangıçta “Hayır” vereceklerin daha çok olduğunu söyleyen Karatepe, meselenin anayasa tartışması olmaktan çıkıp, klasik bir seçime dönmesiyle referandumun kazanıldığını aktarıyor. Üstelik ona göre bile başkanlık sisteminde halen görünen sorunlar var. Kısacası ortada tartışması yapılmadan, anlaşılmadan, halkla konuşulmadan yapılmış bir düzenleme var. Üstelik sistemin sorunları olduğunu mimarı bile kabul ediyor. Gelgelelim Devlet Bahçeli rejimin tartışılmasını istemiyor. Sebebi basit. Dün muhalefetteyken Ekmel Bey’i toplumun önüne koyan, kimin cumhurbaşkanı olmayacağını belirleyerek cumhurbaşkanı olacağı belirleyen kendisiydi. Bugün ise yüzde 10’luk oyla hiçbir zaman hükümet olamayacağını bilen Bahçeli, Saray’dakileri bile şaşırtarak önerdiği sistemi kontrol edecek anahtarı elinde tutmak istiyor. Adalet Bakanı’nı Erdoğan’ın seçtiği yargıya Bahçeli’nin yerleştiği, İçişleri Bakanı’nı Erdoğan’ın atadığı polis teşkilatını Bahçeli’nin kontrol ettiği gölgeli rejimi sürdürmek istiyor. Meclis kürsüsüne çıkıp köşe yazımı yumruklamasını ben böyle okuyorum. Altı yıllık sistemin açığa çıkan söküklerini sopayla görünmez kılmak istiyor. Erdoğan’ın açtığı meselenin bile üstüne beton dökmeye çalışıyor. En tuhafı da muhalefetin bu tartışmaya yine hazırlıksız yakalanması. Tartışma iktidar masasının altından tekmelemelerle sürerken muhalefetin sürece dair anlamlı bir sözü, ürettiği politikası yok. Önümüze dikilmiş bir koca kapı, anahtar açmazsa söz açar. Öyleyse konuşacağız...",https://www.cumhuriyet.com.tr/yazarlar/baris-terkoglu/bahcelinin-elindeki-suskunluk-sopasi-2143924
Barış Terkoğlu,Şikâyetini Allah’a yapan hâkim,05 Ekim 2023 Perşembe,"Hava günlük güneşlik. Senin üstündeyse kara bulut var. Yürüyorsun, peşinden geliyor. Gezi davasında 18 Şubat 2020’de beraat kararı veren hâkimlerin başına gelenleri pazartesi anlatmıştım. Beraat kararı bozulmuş, kararı veren üç hâkim için HSK soruşturma başlatmıştı. Sürecin sonunda FETÖ bağlantısı da baskı altında karar verdiklerine dair delil de bulunamadı. Ancak kafama başka bir şey takıldı. Şöyle anlatayım... 18 Şubat 2020’deki beraat kararından bir hafta sonra Yeni Şafak’ta bir haber çıktı. “200 FETÖ şüphelisiyle irtibatlı çıktı” başlıklı haber, tahmin ettiğiniz gibi mahkeme başkanı Galip Perk’i hedef alıyordu. Neler yoktu ki haberde... Bir dizi detayla Gezi’ye beraat kararı veren hâkim Perk’in FETÖ’cü olduğu iddia ediliyordu. O haberlerle ilgili, bu köşede şunları yazdım: “Hâkim Perk hakkında toplanan bilgilere bir haftalık gazetecilik araştırmacısı olarak bakmıyorum. Belli ki yargıda görev yapan kritik isimler ile ilgili devletin içerisinde ‘dosya biriktiren’ bir yapı var. Hâkimlerin ya da savcıların ‘istenmeyen kararları’nda eldekiler ortalığa seriliyor.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 3.5 yıl sonra hâkim Perk hakkında HSK raporu çıkınca, bu şüphemin peşine düştüm. Mesela haberde yer alan “Amcası H. Perk’in FETÖ üyeliğinden yargılandığı” detayına nasıl ulaşılmıştı? Acaba bu detay, karardan önce Galip Perk’in önüne çıkmış mıydı? HSK müfettişleri, Galip Perk’i tanıyan bir sürü tanıkla konuşmuş demiştim ya... Bunlardan biri de bugün adalet bakan yardımcısı olan, bir zamanlar kritik kararlara imza atan hâkim Akın Gürlek. Gürlek, HSK müfettişlerine tanık olarak şunları anlatmış: “Başkanlığını yaptığım İstanbul 37. Ağır Ceza Mahkemesi’nde tutuksuz sanık sıfatıyla H. Perk isimli bir şahıs mevcuttur. FETÖ üyeliği suçundan yargılamasını yapıyoruz. Yeni atandığı görev nedeniyle hayırlı olsuna gittiğim 30. Ağır Ceza Mahkemesi Başkanı Galip Mehmet Perk, bana iadei ziyarete geldiğinde, H. Perk’in amcası ya da amcasının oğlu olduğunu söyledi. Pek bir delil olmadığını, davanın açılmasına gerek olmadığını söyledi.” Akın Gürlek, H. Perk hakkında, yargılama sürecinde FETÖ bağlantısını gösteren kritik delillerin çıktığını söyledikten sonra “‘Pek bir delil yok’ şeklindeki beyanı benim biraz tuhafıma gitmişti” ifadelerini kullanmış. Peki, Gezi davasında beraat kararı verdikten sonra FETÖ bağlantılı akrabası gazetelere haber olan Galip Perk, aynı görüşmeyi nasıl anlatmış: “Odasına gittim. Oturdum. Bana, Çağlayan sulh ceza hâkimi olan Cevdet Özcan’dan bahsederek ‘Bana Cevdet söyledi, senin de akraban olan H. Perk adlı kişinin dosyası bizim mahkemedeymiş’ dedi. Ben ‘Bilmiyorum’ dedim. Yani Akın Gürlek’in beyanı ile ben, babamın amcasının torunu olan H. Perk’in dosyasının Gürlek’te olduğunu öğrendim. Zaten H. Perk’in eşi, hâkim Cevdet Özcan’ın kuzeni diye biliyorum. Akın Gürlek, ben bir şey demeden ‘Zaten dosyasına baktım bir şey yok, bir para transferi varmış, bir şey olmaz’ dedi. Ben de ‘Takdir sizlerin’ dedim, asla ve asla ‘delil olmadığını, dosyanın boş olduğunu’ söylemedim. Zaten söyleyemem, dosyayı bilmiyorum.” Hangisi doğru söylüyor, hâkim Perk mi Bakan Yardımcısı Gürlek mi? Bilmiyorum. Gürlek’i doğru kabul ederseniz, Galip Perk FETÖ’den yargılanan bir akrabasına ayrıcalık istemiş gibi. Perk’i doğru kabul ederseniz, Akın Gürlek ona “Elimizde senle ilgili neler var” mesajı vermiş gibi. Her durumda, Galip Perk’in FETÖ’den yargılanan bir akrabası olduğu bilgisi, bir yerlerde arşivlenmiş, Gezi davasında beraat kararı verince, “Sen misin bunu yapan” denilerek Yeni Şafak’tan HSK dosyasına kadar ortaya dökülmüş. HSK’nin üniversitedeki ev arkadaşlarına kadar bularak ifadesini aldığı Galip Perk, FETÖ’cü değil ama Nurcular’ın Okuyucular kolundan çıkmış. HSK dosyasındaki ifadesi şöyle bitiyor: “Akın Gürlek’in iftirası buz gibi yalan, inancım gereği onunla ilgili şikâyetimi Allah’a yapacağım!” Kuşkusuz, bir akrabası yüzünden kimse suçlanamaz. Yine de durun! Her şey tesadüf, herkesin başına gelebilir demeyin. Yukarıda yazdığım isimlerden birine dikkat ettiniz mi? FETÖ sanığı H. Perk’in akrabası olan sadece hâkim Galip Perk değilmiş. Hâkim Cevdet Özcan da akrabasıymış. Cevdet Özcan kim mi? Uyuşturucu baronu Zindaşti’yi Saray’dan gelen Burhan Kuzu’nun telefonuyla tahliye eden hâkim! Yukarıda yazdığım şüphem daha da belirginleşiyor. Cevdet Özcan ve Galip Perk... İki hâkim, iki karar... İkisi de bir FETÖ sanığı ile akraba. Biri istenilen kararı veriyor, akrabasından kimse bahsetmiyor. Öteki, Gezi’ye beraat kararı verince FETÖ sanığı akrabası ortaya çıkarılıyor. 3.5 yıl önce söylediğim gibi, sanki birileri FETÖ’cü olmasalar bile hâkimleri FETÖ ile suçlayacak verileri arşivleyip, istedikleri kararları aldırmak için kullanıyor. Her kritik karardan sonra çıkan ya da sümenaltı edildiği anlaşılan arşivler tesadüf olamaz!",https://www.cumhuriyet.com.tr/yazarlar/baris-terkoglu/sikayetini-allaha-yapan-hakim-2126651
Barış Terkoğlu,Erdoğan mı Netanyahu mu?,27 Kasım 2023 Pazartesi,"Şair Iuvenalis, “İntikam çapsız bir kafanın kıvancıdır” diyor. Hele intikam sandığın aslında senin adaletsizliğin ise... Silahlar sustu. Rehine takası başladı. Hamas ve İsrail esir aldıklarını bırakıyor. Öldüresi öfkeye rağmen savaşın da bir hukuku var. Uymak istemeyenleri bile mecbur bırakıyor. Çocuklar, kadınlar, yaşlılar, hastalar kurşunların gölgesinden çıksınlar diye savaşın dışına çıkarılıyor. Ancak insanın intikam hissinin esir aldığı liderler, Netanyahu’dan da Hamas’tan da beteri var dedirtiyor. İçerideki 80’i aşmış generalleri kastediyorum. Malum, bugünkü siyasi iktidarın 28 Şubat’la bitmeyen bir hesabı var. Bu hesap gözlerini öyle karartmış ki... Bu köşede defalarca anlattım. Davanın 28 Şubat iddianamesini yazan savcı Mustafa Bilgili, FETÖ’den hüküm giyen Kozmik Oda savcısının ta kendisi. Davaya konu olan sahte belgelerin kaynağı, kumpas davaların ihbarcısı Ahmet Yılmaz. Bu belgeleri savcıya götüren isim, 28 Şubat sürecinde Fethullahçı olduğu gerekçesiyle ordudan atılan Tamer Tatar. Davada tutuklamaları yapan, kritik roller üstlenen hâkimler de FETÖ bağlantılı. 17-25 Aralık’tan sonra Erdoğan ile Gülen’in arası bozuldu ama 28 Şubat davasında “Beraber yürüdük” şarkısını söylemeye devam ettiler. 79 günde Yargıtay’dan karar çıkarmaları yetmedi. Kızdıkları Anayasa Mahkemesi’nde bile elbirliğiyle sanıklar aleyhinde karar verdirdiler. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Derken... Geçen yıl 20 Aralık’ta generallerden 85 yaşındaki Vural Avar hapiste hayatını kaybetti. Hasta ve yaşlı olduğu biliniyordu. İntikam için ölüme sürükleniyordu. Kamuoyunda olayın yarattığı infialin ardından 2 Ocak’ta Adalet Bakanlığı bir genelge yayımladı. Genelgeyi açıyorum. Bakanın imzaladığı belgede cumhurbaşkanının yetkisi hatırlatılıyor: “TC Anayasası’nın 104. maddesinin 16. fıkrasına göre sürekli hastalık, sakatlık ve kocama sebebiyle kişilerin cezalarını hafifletmek veya kaldırmak görev ve yetkisi cumhurbaşkanına aittir.” Devamı var... Bekir Bozdağ imzalı belge, “Cumhurbaşkanlığı makamına gecikmeksizin eksiksiz sunulabilmesi amacıyla”, hasta ve yaşlı mahpusların Adli Tıp’a sevk edilmesi uyarısında bulunuyor. Yani Bakan Bozdağ demiş ki içerideki hastaları, kocamışları tespit etmek bizim görevimiz ama gereğini yapmak cumhurbaşkanının görevidir. Bugün dava kapsamında hapiste 5 emekli general bulunuyor. Çetin Doğan 83, Fevzi Türkeri 82, Yıldırım Türker 82, Cevat Temel Özkaynak 78, Erol Özkasnak 77 yaşında. İçeridekiler bakanın söylediği gibi birer birer Adli Tıp’a sevk edildi. Adli Tıp 3. İhtisas Kurulu, generallere ayrıntılı bir sağlık taraması yaptı. Bir dizi gel gitin ardından 5 generalin de sürekli hastalık ve kocama halleri çıktı. Raporlar nisan-mayıs aylarında savcılıklara gönderildi. Doktorlara göre de 5 general hapiste kalamazdı. Örnek olsun. Adli Tıp 3. İhtisas Kurulu, Çetin Doğan’ın hastalıklarını şöyle sıraladı: Diabetes mellitus, hipertansiyon, koroner arter hastalığı, opere romber dar kanal, sağ peroneal sinir hasarı, sağ düşük ayak, işitme kaybı. Doğan için oybirliği ile “kocama hali” raporu verildi. Doğan’ın dosyası 6 Nisan’da savcılığa gönderilmiş. Dosyalar infaz savcılıklarından Adalet Bakanlığı’na oradan ise Cumhurbaşkanlığı’na iletildi. Buradan sonrası aslında bir takdir değil, sadece görevdi. Hasta ve kocamışlığı kanıtlanmış bir mahkûm için cumhurbaşkanı “Bence öyle değil” diyemezdi. İmzayı atacak, generaller adreslerinde hayatlarının son evresini geçirecekti. Herkes de buna hazırdı. Generallerin tahliyesi sonrası kalacakları adresin tespiti bile karakollar tarafından yapılarak dosyaya eklendi. Gelgelelim her ne olduysa burada süreç durdu. Mezarevlerde günahsız insanları işkenceyle öldüren Hizbullah davası sanığı 71 yaşındaki Mehmet Emin Alpsoy’un, Saadet Partili sandık görevlilerini katleden 75 yaşındaki Hacı Sülük’ün, Sivas’ta yazarları diri diri yakan 75 yaşındaki Hayrettin Gül’ün hapisliklerini hasta ve yaşlı diye hızla kaldıran cumhurbaşkanı, hapisteki generallerin dosyasını 6 aydır bekletiyor. Bir yıl önce Vural Avar’ın ölümünün ardından başlayan süreç bir türlü ilerlemiyor. Yaklaşık 50 yıl TSK üniformasını taşımış askerlerin çocukları ise her sabah “Babam öldü mü” endişesiyle uyanıyor. Nedenini tahmin etmek güç değil. Zira savaşın bile bir hukuku varken, bu hukuk Hamas-Netanyahu tarafından bile bir buçuk ayda tanınırken, bizimkilerin intikam duygusu hiçbir kural bilmiyor. İçerideki generaller için de Katar’ın ya da Sisi’nin devreye girmesi mi lazım? İntikam önce sahibini kör eden bir zehir gibi. Herkes biraz içse gerçekler görünmez olurdu.",https://www.cumhuriyet.com.tr/yazarlar/baris-terkoglu/erdogan-mi-netanyahu-mu-2145154
Barış Terkoğlu,Gazze davası nasıl satıldı,16 Ekim 2023 Pazartesi,"Beddua ile ölüm olmuyor. Yoksa insan ırkı çoktan kaybolup gitmişti… Gazze yine abluka altındaydı. ''Rotamız Filistin, Yükümüz İnsani Yardım'' sloganı ile bir ziyaret örgütlendi. 28 Mayıs 2010’da Antalya'dan yola çıkan Mavi Marmara, Akdeniz’de 5 gemiyle daha buluştu. Gazze’ye yardım organizasyonunun başını İHH (İnsani Yardım Vakfı) çekiyordu. Kulislerden yansıyana göre, Hükümet, Kızılay bayrağı altında yardım götürmeyi teklif etti. Ancak kabul edilmedi. Olacakları öngördüklerinden mi bilinmez, AKP’li vekillerin gemiye binmekten vazgeçtiklerini okuduk. 31 Mayıs gecesi, uluslararası sularda, İsrail Ordusu Mavi Marmara’ya müdahale etti. Açılan ateşte 10 Türk vatandaşı hayatını kaybetti. Kamuoyu o gün ayağa kalkmıştı. Erdoğan yurtdışındaydı. Ankara’da kırmızı alarm verildi. Başbakanlık’ta yapılan toplantıda olanları dönemin Deniz Kuvvetleri Komutanlığı Kurmay Başkanı Koramiral Nusret Güner, Toygun Atilla’nın “Sakıncalı Amiral” kitabında anlattı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Bu tarihi toplantıda, Mavi Marmara gemisine refakat ve koruma gündeme getirildi. Hükümet yetkilileri Deniz Kuvvetleri’nin buna hazır olup olmadığını sordu. Deniz Kuvvetleri’ni temsilen toplantıda bulunan Koramiral Nusret Güner, Mavi Marmara gemisine refakat ve koruma ic¸in kuvvetinin hazır olduğunu belirtti ve hemen ekledi; ‘Refakat ve koruma görevi için hazırız. Ancak bilmenizi isterim ki, bu durumda Israil ile aramızda çatışma çıkması an meselesidir. Angajman kurallarını uygulama yetkisi bu durumda Deniz Kuvvetleri’ne verilmelidir.’ Nusret Güner’in bu cevabının ardından hükümet üyeleri ‘Mavi Marmara’ya koruma ve refakat için savaş gemilerini göndermeyelim ama basına, ‘savaş gemilerimizi gönderdik’ diye beyanat verelim’ diye görüş bildirdiler."" Türkiye o gün İsrail ile diplomatik ilişkilerini dondurdu. Artık birbirini yok sayan iki ülke vardı. Peki uluslararası sularda yapılan bu saldırı, Türk mahkemelerinde yargılanabilir miydi? Bu tartışmalıydı. Ama Hükümet’in de oluruyla, bugün HSK üyeliğine yükseltilmiş İstanbul Cumhuriyet Savcısı Mehmet Akif Ekinci iddianame hazırladı. Dönemin İsrail Genelkurmay Başkanı, Deniz Kuvvetleri Komutanı, İstihbarat Başkanı ve Hava Kuvvetleri Komutanı hakkında 9 kez ağırlaştırılmış müebbet istendi. İstanbul 7. Ağır Ceza Mahkemesi’nde dava açıldı. Hiçbir sanığın gelmediği duruşmalar sürerken tarihi bir olay yaşandı. 22 Mart 2013’de, ABD Başkanı Barack Obama aracı oldu. Erdoğan ile İsrail Başbakanı Netanyahu telefonla görüştü. Netanyahu özür diledi ve hayatını kaybeden kişilerin ailelerine ödeme yapmayı teklif etti. Erdoğan kabul etti. İki lider, hukuki adımların da geri çekilmesi konusunda da anlaştı. 28 Haziran 2016’da Dışişleri Bakanlığı Müsteşarı Feridun Sinirlioğlu ve İsrailli Mevkidaşı Dore Gold, Mavi Marmara Anlaşması’nı imzaladı. Anlaşmada saldırıdan ""konvoy hadisesi"" diye bahsedilirken, anlaşmanın esası olan İngilizce metinde, ödenecek 20 milyon dolar için, “ex gratia” yani “lütuf ödemesi, yükümlülük içinde olmayan para” ifadesi kullanıldı. İsrail, bundan sonraki hadiseler için kendisini yükümlülük altına sokacak tazminat ifadesinden kaçınmıştı. Türkiye, olayla ilgili tüm hukuki sorumluluğunu üstüne aldığını da kabul etti. Anlaşmada Gazze’deki ablukanın hafifletilmesi ya da kaldırılmasına ilişkin hiçbir ifade yer almadı. Haliyle anlaşma ""Gazze davasına karşı kan parası"" suçlamalarına neden oldu. Nitekim İHH Başkanı Bülent Yıldırım da ""maalesef Gazze ablukasının Türkiye açısından tanınması anlamına geliyor"" sözleriyle açıkladı. İsrail devleti, Maliye Bakanlığı'nın hesabına 20 milyon dolar yatırarak süreci kendisi için bitirdi. Hani bağımsız yargı masalı anlatıyoruz ya… Yargı da siyasetin yaptığı anlaşmayı kabul etti. 9 Aralık 2016’da, olaylı bir duruşmanın ardından, Mavi Marmara davasının düşürülmesine karar verildi. İsrail askerleri hakkındaki yakalama ve kırmızı bültenler de geri alındı. Hükümet o kadar kararlıydı ki… Dosya İsrail için kapansa da aileler Maliye Bakanlığı’na dava açtı. Maliye Bakanlığı, mahkemeye verdiği yanıtta, ""İHH'nın İsrail devleti ile Gazze arasındaki sorunların herkesçe bilinmesi nedeniyle böyle bir saldırıya maruz kalınabileceği öngörülmek durumundadır"" ifadelerini kullandı. Hükümet, ""kendiniz ettiniz, kendiniz buldunuz"" diyordu. Bir zamanlar Erdoğan, ""Ey Kılıçdaroğlu"" diye başladığı meydanlarda Mavi Marmara’yı hatırlatıp oy istiyordu. FETÖ liderini bile Mavi Marmara üzerinden hedef almıştı: ""Ne diyordu, 'Otoriteden izin almalılardı'. Otorite kim, güneydeki sevdikleri mi, yoksa biz mi? Eğer otorite Türkiye'de bizsek biz zaten izni verdik. Ama onlara göre İsrail."" Gelgelelim, devir değişip İsrail’le anlaşınca, Erdoğan’ın İHH’cılara karşı dili de değişti: ""Siz kalkıp da Türkiye'den böyle bir insani yardımı götürmek için günün başbakanına mı sordunuz?"" Rüzgar dönünce, İHH’cılara Hükümet medyasında ""manyak tipler"" de denildi, FETÖ’yle de suçlandılar. İHH Başkanı ""İsrail'le örtünen çıplak kalır"" sözlerinden Erdoğan alınınca özür dilemek zorunda kaldı. Mavi Marmara, bundan sonra hep ""ödendi, ödenmedi"" tartışmalarıyla anılacaktı. 23 Haziran 2017’de Maliye Bakanı Naci Ağbal, “Mavi Marmara saldırısında hayatını kaybedenlerin ailelerine tazminatları ödendi” diyerek defterin kapatıldığını açıkladı. Davanın bedeli yoktu, Gazze’de abluka sürüyordu ama bütün hikaye nedense parayla anlatılır olmuştu. Nitekim gemi de unutuldu. Mülkiyeti İHH’ya ait olan gemi, bir ara Kurtlar Vadisi filminde görüldü. Saldırıdan 7,5 yıl sonra bir armatöre satıldığı ortaya çıktı. Geminin adı, şaka yapar gibi ""Erdoğan Bey"" olmuştu. Saldırıyı düzenleyen askerlerden biri olan Yarbay Eli Ginsburg’un son Hamas saldırısında öldüğü açıklanmasa Mavi Marmara çoktan gündemden düşmüştü. Mavi Marmara defterini bir daha açmayı CHP lideri Kemal Kılıçdaroğlu teklif etti. Geçen yıl, gemide öldürülen Çetin Topçuoğlu’nun ailesini ziyaret etti. ""Yakında iktidar olacağız, dosyaların nasıl açıldığını, hesapların nasıl sorulduğunu, Türkiye’nin itibarının nasıl korunduğunu herkese duyuracağız"" dedi. Ancak seçimi kazanamayınca o ihtimal de ortadan kayboldu. Hikaye böyle… Mavi Marmara davasının İsrail’e satılması, Filistin’le yatıp İsrail’le kalkan Ortadoğulu politikacıların ikircikli haline en somut örnek oldu. Meydanlarında ""kahrolsun İsrail"" diye bağıranların sloganları hiç kimseyi kahretmiyordu. Ama meydanlarda Filistin diyerek oy isteyenler kapı ardında İsrail ile pazarlıklarını sürdürüyordu. Olan bitene bakarsak, son savaşta da farklı bir şey olmayacak. Kahrolsunları kınıyoruzlar takip edecek. Füzelerin beddualardan daha gerçek olduğu, masumların kurban olduğu düzen sürecek. Kötüyü de iyiyi de yaratanın insan olduğunu gördüğümüz gün eylemsizliğimize kılıf aramayacağız…",https://www.cumhuriyet.com.tr/yazarlar/baris-terkoglu/gazze-davasi-nasil-satildi-2130507
Barış Terkoğlu,Erdoğan’ın Uçankuş’tan haberi var,19 Ekim 2023 Perşembe,"Ne garip, gözü olmayanlar bile görüyordu. Ama bu kez en tepedeki isim gözümüzün içine soktu. İstanbul Anadolu Cumhuriyet Başsavcısı İsmail Uçar’ın HSK’ye yazdığı dilekçeden söz ediyorum. BirGün’de Timur Soykan’ın aktardığı dilekçe, İstanbul adliyelerinin suç örgütleri için adeta cennete dönüştüğünü gösteriyor. Uyuşturucu baronları para karşılığı bırakılıyor, istenmeyen haberlere para karşılığı erişim engeli getiriliyor. Bunları da bizzat başsavcı “Yeter artık” diyerek anlatıyor. Her biri birer bomba. Ama bir hikâye dikkatimi çekti. Soykan’ın haberinden aktarıyorum: “Metin Güneş ile televizyon sahibi Can Tanrıyar, Çağlayan Adliyesi’nde davalıktı. Muhammet Yakut’un YouTube’ta ifşa videoları yayımlamasından sonra Muhammet Yakut, Can Tanrıyar ve (eşi) Tamar Tanrıyar’a gaspa teşebbüs suçundan soruşturma açıldı ve Can Tanrıyar tutuklandı. Çağlayan’daki İstanbul 38. Ağır Ceza Mahkemesi’nde dava açıldı ama Can Tanrıyar beş ay tutuklu kaldıktan sonra yetkisizlik kararı verilen dosya İstanbul Anadolu Adliyesi’ne gönderildi. Dosya henüz Çağlayan Adliyesi’ndeyken heyetin sorun çıkardığından bahisle Komisyon Başkanı B.A., ‘Anadolu’ya gönderin ben hallederim’ dedi. Dosya gerçekten Anadolu Adliyesi’ne geldi ve 1. Ağır Ceza Mahkemesi’ne kaydedildi.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Can Tanrıyar’ı “Merhaba Televole” kuşağı tanır. Yaklaşık 50 yıldır magazin haberleri yapıyor. Zaman zaman Cumhurbaşkanlığı Sarayı’nda düzenlenen resepsiyonlarda poz veriyor. Açık söyleyeyim, bir magazin figürü böyle siyasi bir kavganın ortasına nasıl düştü anlamıyordum. Bir savcıyla sohbetim kafamın açılmasını sağladı: “Can Tanrıyar’dan sahibi olduğu Uçankuş kanalında bir büyükşehir belediye başkanının sevgilisi olduğuna dair haber yapmasını istemişler, kabul etmemiş, olaylar büyümüş.” Siyaset ile magazinin demek böyle bir kardeşliği var dedim... Neyse... İsmail Uçar’ın dilekçesinden anlaşıldığı gibi, belediye ihaleleri ile büyüyen Metin Güneş ile magazinci Can Tanrıyar ortakmış. Sonra ortaklık bozulmuş. Aralarına kan davası girmiş. Can Tanrıyar’ın iddiasına göre kanalının kurşunlanması, darp edilmesinin arkasında Metin Güneş varmış. Metin Güneş ise Tanrıyar tarafından yağmalanmaya çalışıldığını iddia ederek şikâyetçi olmuş. Daha güçlü olan Güneş kazanmış, Can Tanrıyar halen tutuklu. Başsavcının anlattığı hikâye de bu. Dilekçede adı geçen Tamar Tanrıyar’ı sosyal medyada takip ediyorum. Bir süredir imalı ifadeler kullanıyor: “(…) ‘Singapur Musti’ bu t... sana yüzde kaç veriyor? Sana en büyük tokat adının bunlarla aynı seviyede anılması olacak. En az bunlar kadar namussuz zannedecek herkes seni? Nasıl bir şantajla seni yanlarında tuttuklarını düşünecek herkes. T... şimdi de senin fotoğrafını mı astı arkasına? Ama yok onlar sadece avantacı-komisyoncu görüyorlar asmazlar koçum. Öyle görmeselerdi bugün Muhlis’ten bana bu haber gelmezdi. (...)” Ben bir şey anlamadım, eminim siz de anlamadınız. Gelgelelim, bu paylaşım nedeniyle, Tamar Tanrıyar ifadeye çağrılmış. Kastettiği kişinin cumhurbaşkanının eski avukatı Mustafa Doğan İnal olduğundan bahisle savcı Emre Sarı tarafından iddianame yazılmış. Tanrıyar yargılanmış. Mahkeme savunmasında yazdıklarının hayal ürünü olduğunu ifade ederek şunları söylemiş: “Ben müştekiyi daha önceden cumhurbaşkanına şikâyet ettiğim için, müştekinin bana karşı sinirle suç uydurma yaptığını düşünüyorum.” Mustafa Doğan İnal’ın avukatı Ömer Faruk Karagüzel ise Tanrıyar’ın cezadan kurtulmak için böyle savunma yaptığını söyleyerek kastedilenin İnal olduğunda ısrar etmiş: “(...) Müvekkilimin cumhurbaşkanına şikâyet edildiğinin belirtilmesi husumetin olduğunun açıkça göstergesidir. Sanığın hikâyesinde paylaşarak bahsetmiş olduğu olaylarda adı geçen şahıslar ‘Mıstık’ ya da ‘Musti Abi’ müvekkilim Mustafa Doğan İnal’dır. Yine ‘T...’ olarak adı verilen kişi Metin Güneş’tir. ‘Muhlis’ olarak adı geçen Halis Ezer’dir. Bu kişi Metgün isimli firmanın sahibidir. Sanığın eşinin sahibi olduğu Uçankuş TV ile Halis Sezer'in sahibi olduğu Metgün isimli firma arasında ticaret mahkemesinde Metgün lehine neticelenen bir dava söz konusudur. Bu dava akabinde Uçankuş TV aleyhine yüksek bir miktarda tazminata hükmedilmiştir. Bu hüküm sonrası alacaklı vekillerinin haciz mahallinde yapmış olduğu telefon görüşmesinde ‘Musti abi, Musti abi' şeklinde beyanda bulundukları, bu beyan neticesinde sanık tarafın bu kişinin Mustafa Doğan İnal olduğunu düşündüğü, bu olayın ardından sanık ve Uçankuş TV'nin müvekkilim Mustafa Doğan İnal’a yönelik husumetini kamuoyuna yansıtacak şekilde hareket etmiştir. Metin Güneş, Mustafa Doğan İnal’ın kirvesidir. Aralarında bir arkadaşlık ilişkisi olduğu herkes tarafından bilinmektedir.(...)” Merak ediyorsanız, 12 Ekim’de Tamar Tanrıyar beraat etmiş. Yazdıklarını anlamadık ama... Tanrıyar ile İnal arasındaki tutanaklardan bir şey anladık: Tanrıyar, bir resepsiyon sırasında karşılaştığı Erdoğan’a yargı içindeki yapıyı şikâyet etmiş. Başsavcının açıklamalarından sonra, dün Can Tanrıyar’ın el yazısıyla bir tahliye dilekçesi yazdığını öğrendim: “(...) Birlikte gittiğimiz külliyede direkt eşim Tamar Tanrıyar, bizzat Sayın Erdoğan’a anlattı ve özetini de yazılı olarak kendisine verdi. Cumhurbaşkanı telefon numaramızı istedi ve o dönemki Adalet Bakanı Bekir Bozdağ bizi Ankara’ya davet etti. ‘Cumhurbaşkanı’nın kesin talimatı var, bu olayları çözeceğiz’ dedi ama! (…) İşte bu görüşmeyi bunlar duydukları için bize iyice bilendiler.” (Can Tanrıyar’ın Erdoğan’la görüşmesini anlattığı dilekçe) Bakanlık yetkilileri ciddiye mi almadı ya da gücü mü yetmedi bilemiyorum... Bu sırada Tanrıyar, cumhurbaşkanının eski avukatının kirvesi Metin Güneş ile arasındaki davada, savcı Enes Kocakale’nin iddianamesindeki “yağmaya teşebbüs” suçlamasıyla tutuklanmış. Belki de bir gün bile tutuklu kalmayacağı bir dava nedeniyle halen tutuklu bulunan Can Tanrıyar’ın Çağlayan’daki mahkemesi, beş ay sonra, “Biz yetkili değiliz” kararı vermiş. Derken, başsavcının adeta “Adama kumpas kurdular” dediği HSK dilekçesi basına düşmüş. Yazıyı yazarken dosyanın akıbetine bakınca ne mi gördüm? Anadolu Adliyesi hâkimleri de birkaç gün önce “Biz de yetkili değiliz” diyerek ellerindeki dosyayı göndermiş. İstanbul Anadolu başsavcısının dilekçesi acı durumu özetliyor: “Duruşma tarihi itibarıyla sekiz aydır tutuklu bulunan sanığın henüz ifadesi bile alınmamıştır.” Belli ki mesele başsavcının yargıdaki çete ifşasından ibaret değil. Devlet içinde çok ayaklı bir çatışma var. Uçankuş TV olayı, Erdoğan’ın da uçan kuştan haberdar olduğunu gösteriyor. Görmek önce aklın bir eylemi. Gözle yetinmeyenlere selam olsun...",https://www.cumhuriyet.com.tr/yazarlar/baris-terkoglu/erdoganin-ucankustan-haberi-var-2131636
Barış Terkoğlu,Dilan Polat olayının arkasındaki savaş,09 Kasım 2023 Perşembe,"Bir zamanlar Yeşilçam’ın fakir ama gururlu jönleri vardı. İyilik karşılıksız olduğu için yürekleriyle kazanırlardı. Sonra konaklarda çekilen diziler geldi. Ancak Dilan Polat olayı bize bir ders verdi. Diziler ne gösterirse göstersin, toplum görgüsüz zenginleşmeye öfke duyuyor. Ait olduğu sınıfı bilmiyor ama ömür boyu çalışsa da hangi sınıfa ait olamayacağını görebiliyor. Peki yargı adına Polat hikâyesinden çıkarılacak ders var mı? Diyeceksiniz ki ne güzel işte, hep eleştirdiğiniz yargı olayın peşini bırakmıyor. Karaparanın üstüne gidiyor. Evet haklısınız ama bir durun. Polat dosyasını İstanbul Anadolu Adliyesi Savcısı G.K. soruşturuyor. Ancak aynı olay Çağlayan Adliyesi’nde de soruşturuluyormuş. Eldeki delillere rağmen nedense bir türlü adım atılmıyormuş. Adliyedeki savcı devreye girdikten sonra her şey çorap söküğü gibi gelmiş. Bunu neden hatırlattın diyeceksiniz... Tam da Savcı G.K’nin öyküsü nedeniyle. G.K. daha önce Çağlayan Adliyesi savcısıydı. Türkiye’nin gündemindeki kritik davalara bakıyordu. Gelgelelim sonrasında başsavcı ve vekiliyle ters düştü. Hakkında soruşturma açıldı. Bu süreçte Anadolu Adliyesi’ne gönderildi. İşte bu noktada önemli bir detay var... Savcı G.K., HSK’ye normal olarak bir savunma verdi. Hakkındaki soruşturmayı art niyetli bir girişim olarak değerlendirdi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kim böyle bir art niyet taşır ki? G.K., HSK’ye verdiği savunmada, kendisinden bazı kritik soruşturmaların hiçbir şey yapmadan kapatılmasının istendiğini ancak buna direnince hedef olduğunu anlattı. Örnek mi? G.K., AKP’nin kurucularından İhsan Arslan’ın kızı Ayşe Arslan Çınar ve damadı Mevlüt Hilmi Çınar’ı FETÖ’den soruşturuyordu. Şüpheliler halen ABD’de Fethullah Gülen’in onursal başkan olduğu Niagara Vakfı’nın yönetimindeydi. Haklarında MASAK raporundan açık kaynaklara kadar çok sayıda delil vardı. Savcı G.K., HSK soruşturmasında şunu söyledi: “Başsavcı vekili, başsavcının talimatı ve isteği olduğunu söyleyerek makam odasında ve dahili hattan arayarak, telefon görüşmeleri ile hakkında MASAK raporu da bulunan şüpheli Ayşe Çınar hakkındaki tutuklamaya dönük yakalama kararının kaldırılması ve şüpheli hakkında kovuşturmaya yer olmadığına dair karar verilmesini birden fazla kez istemiştir.” G.K., bunu reddettiğini ancak soruşturmanın elinden alınarak kapatıldığını anlattı. Böylece FETÖ liderini ABD’de temsil eden hatta Beyaz Saray’da Gülen için lobi yapan kişilerin kurtarıldığını HSK’ye söyledi. Bu kadar değil... Savcı G.K., FETÖ’den soruşturduğu işadamı M.A. ile ilgili yaşadıklarını da HSK’ye anlattı. M.A’nın FETÖ’nün önde gelen isimlerine, yakalanmamak için sıra dışı yollarla yüzlerce kez havale yaptığını yakaladığını anlatan Savcı G.K., şunları söylüyordu: “Başsavcı vekili tarafından makam odasına çay içme bahanesiyle davet edildim. Başsavcı vekili, M.A. hakkında gözaltı emri gibi bir tedbire başvurmamamı, aleyhte hiçbir işlem yapmamamı, bunu başsavcının istediğini söyledi. Bu konuda haftada iki, bazen üç kez dahili hattan arayarak aynı şeyleri tekrarladı.” Savcı G.K., HSK’ye yazdığı dilekçede, o dosyanın da kendisinden alınarak kapatıldığını anlatıyor. Bir tane daha... Bu kez konu Türkiye’nin doğalgaz sırlarının yabancı bir ülkeye satıldığı iddiası. Savcı G.K., hakkında soruşturma yürüttüğü M.G. ile ilgili gelen talebi şöyle anlatmış: “Başsavcıvekili, göreve başladıktan kısa süre sonra şüpheli M.G. hakkında tutuklamaya dönük yakalama kararını kaldırmamı, şüpheli hakkında kovuşturmaya yer olmadığına dair karar vermemi başsavcının istediğini tarafıma iletti.” Yine daha çok sayıda dosyanın olduğunu, Savcı G.K’nin HSK’ye verdiği uzun dilekçeden anlıyoruz. Savcı G.K., bu ifadeleri HSK’ye 15 Mart 2022’de sundu. Hakkındaki soruşturma nedeniyle, yıllarca görev yaptığı anayasal suçları soruşturan bürodan alınmıştı. Anadolu Adliyesi’ne gönderildi ve önemli dosyalardan uzaklaştırıldı. Yakın zamanda yeniden anayasal suçlarla mücadele eden büroya getirildi. Çağlayan Adliyesi’nin nedense bir türlü adım atmadığı Dilan Polat soruşturmasını alarak günlerdir Türkiye’nin konuştuğu operasyonları yaptı. Anlatılan o ki bu hamle yapılmasa diğerleri gibi Polat dosyası da kapatılacaktı. İstanbul Anadolu başsavcısının geçen günlerde HSK’ye yazdığı, bazı kritik dosyaların yukarıdan kapatıldığını ifşa eden dilekçesini de hatırlatayım.  Polatlar’a operasyon yapan Savcı G.K’iın ifadelerini de ekleyeyim. Öyle görülüyor ki Polat dosyasının Çağlayan’dan Anadolu’ya gelmesi, dosyayı durdurmaya çalışanlarla derinleştirenlerin arasındaki itişme, günlerdir Türkiye’nin gündeminden düşmeyen operasyonlar sürpriz değil. Devletin içindeki iki eğilim bazı kritik dosyalar üzerinden birbiriyle itişiyor. Kısacası Polat hadisesi ucu çok daha derinde bir yerlere dokunuyor. Don Marquis, “Biri size zenginliğinin kaynağı için ‘çok çalışmak’ derse ‘kimin çok çalışması’ diye sorun” sözleriyle meseleyi özetliyor. Polat’ın serveti için kimin çalıştığını bulursak ortadaki kavgayı daha iyi anlayacağız.",https://www.cumhuriyet.com.tr/yazarlar/baris-terkoglu/dilan-polat-olayinin-arkasindaki-savas-2139027
Barış Terkoğlu,Bataklığın içindeki Türk yargısı,23 Ekim 2023 Pazartesi,"Yıkıyorsun, duruluyorsun yine kirli kalıyor. Elini bırak biraz da suya sabuna bak. Türkiye’nin en büyük şehrinin başsavcısı uyuşturucu baronlarının, karapara aklayanların serbest bırakıldığını anlattı. Hâkimlerin ücret karşılığında istenilen haberleri yasakladığını açıkladı ama “Soruşturma başlattık”tan daha fazla ses çıkmadı. Timur Soykan’ın BirGün’de yayımladığı dilekçeden söz ediyorum. Acaba dilekçeyi imzalayan İstanbul Anadolu Cumhuriyet Başsavcısı İsmail Uçar’ın söyledikleri gerçek mi? Başsavcı Uçar, şüpheli dosyaları inceletmiş. Dosyalardaki sıra dışı işler tutanağa dönüşmüş. Bunlara dayanarak HSK’ye günlerdir konuştuğumuz dilekçe yazılmış. Her şey İstanbul Emniyeti’nin Mesut Doğru’nun uyuşturucu ticareti yaptığına ilişkin aldığı istihbaratla başladı. Polisler Doğru’yu teknik takibe aldı. Evinin önünde beklemeye başladı. 4 Mart 2023’te Doğru, Hazim Özdemir ve Emrullah Gengörü ile Kadıköy’deki apartmana geldiğinde gözaltına alındı. Doğru’nun oturduğu eve girildi. Evin içinde Hint keneviri parçaları olduğu değerlendirilen 28 kilo 850 gramlık madde ile Ecstasy olduğu değerlendirilen 6 kilo 820 gramlık sentetik tabletler tespit edildi... Doğru, evinde bulunan uyuşturucuyu şöyle açıkladı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Ben emanetçiyim. Bana bir teklif geldi. Bu maddeleri teslim edecek ve paramı alacaktım.” Anlattığına göre polis takibinde olmayan Gengörü ve Özdemir’in olayla ilgisi yoktu. Gengörü, o gün buluştuğu arkadaşıydı. Özdemir ise Gengörü’nün akrabasıydı ve tesadüfen oradaydı. Üçü de aynı şeyi söyledi. Ertesi gün mahkemeye çıkarıldıklarında Özdemir serbest bırakıldı. Doğru ve Gengörü tutuklandı. Size, şu anda bu iki kişiden hangisi içeride hangisi dışardadır diye sorsam, uyuşturucunun bulunduğu evin sahibi dersiniz. Ama evin sahibi dışarda, o gün buluştuğu arkadaşı içeride! İki şüpheli, 10. Sulh Ceza Mahkemesi tarafından 5 Mart’ta tutuklandı. Tutukluluğa itirazlar değişik mahkemeler tarafından sürekli reddedildi. En son 9. Sulh Ceza Hâkimliği’ne Doğru’nun avukatı G.Ö. tarafından 11 Nisan’da tahliye dilekçesi verildi. 17 Nisan’da mahkeme tahliyeyi yine reddetti. Derken... Doğru’nun avukatı 24 Nisan günü değişti. M.C. yeni avukatı oldu. Sıradan bir değişiklik değildi... 25 Nisan’da daha öncekilerle aynı gerekçelerle, neredeyse aynı dilekçe, İstanbul 4. Sulh Ceza Hâkimliği’ne verildi. Nasıl olduysa, hâkim aynı gün, çabucak dosyayı inceledi. Doğru, jet hızıyla 25 Nisan’da tahliye edildi. İşin tuhafı, uyuşturucuların bulunduğu evin sahibi ve polisin yakalamak için takip ettiği asıl şüpheli Doğru tahliye oldu ama... O gün tesadüfen orada bulunan Görgülü hapiste kalmaya devam etti! Bu tuhaflığa Doğru’nun samimi itirafları gerekçe gösterilse de incelemelerde çıkan kişiler ile uyuşturucuyu aldığını söylediği isimler arasında alaka bulunamadı. Doğru, uyuşturucuyu kime vereceğini anlatmadı. Haliyle itiraf da işe yaramadı. Buna rağmen Hâkim S.D., bir günde samimi bulduğu Doğru’yu dışarı çıkardı. Dosya şimdi ne halde diye baktım. Sonucu görünce “Yok artık” dedim. Söz konusu uyuşturucu yargılaması yeni kurulan İstanbul Anadolu 21. Ağır Ceza Mahkemesi’ne düşürülmüştü. Mahkemenin başkanı kim mi yapılmış? Bir günde Mesut Doğru’yu tahliye eden, başsavcının parayla uyuşturucu sanıklarını tahliye ediyor dediği hâkim S.D.! Ortada ya çok büyük bir tesadüf var ya da İstanbul yargısı içinde uyuşturucu satıcılarını mutlu eden ve başarılı bir yapılanma var. Maltepe Cezaevi kaynaklarından ilginç bir kulis bilgisine ulaştım. İçerideki Gengörü, ifadesine başvurulursa tanık olduklarını anlatmaya hazır. Kendisine de hangi avukatların gelip para karşılığı tahliye önerdiklerini söyleyecek. İşin öyle suyu çıkmış ki hapistekiler, Anadolu Adliyesi’nde yeni bir mahkeme kurulacağını, başkanının da S.D. olacağını herkesten önce öğrenmiş! Bu arada hâkim S.D., FETÖ tasfiyeleri sonrasında, avukatlıktan hâkimliğe geçirilmiş biri. Adliyede, avukatlık döneminden bugüne uzanan ilişkiler konuşuluyor. Milletin içtiği iki kadehle uğraşanlar, bir tweet’ten aylarca insan tutuklayanlar, uyuşturucu sahiplerini adliyelerin arka kapısından bırakıyor. Bir zamanlar FETÖ’nün örgütlendiği ağır ceza mahkemelerinin bugünkü kimi üyeleri Türk mafyasına cenneti yaşatıyor! Ellerimizi yıkamak için hukuk diyoruz. Ya sabun kirli, su çamurluysa...",https://www.cumhuriyet.com.tr/yazarlar/baris-terkoglu/batakligin-icindeki-turk-yargisi-2132950
Barış Terkoğlu,Bir düşünün size neden kimse inanmıyor,12 Ekim 2023 Perşembe,"Dün söylediğini bugün yalanlıyorsun. Bugün anlattığından yarın vazgeçiyorsun. Sonra neden kimsenin sana inanmadığına şaşırıyorsun. Ne fırtınalar koptu... Kanun Hükmü belgeselinden söz ediyorum. KHK ile görevlerinden el çektirilen, biri öğretmen biri doktor, iki solcu sendika üyesinin hikâyesini anlatıyordu. Antalya Altın Portakal Film Festivali’nde seçkiye girmesi dahi olay yarattı. Sonunda festival de iptal oldu. Oysa kafamızı kaldırıp baksak, teşbihte hata olmaz, aynı günlerde devletin yargısının kendi belgeselinde oynattığı KHK’lileri görecektik. “Nasıl yani?” diyorsanız, sizi Gezi davasının meşhur Yargıtay kararına götüreyim. Malum, söz konusu karar ile milletvekili Can Atalay, Osman Kavala, Tayfun Kahraman, Çiğdem Mater, Mine Özerden’in cezaları kesinleşti. Metin tam 78 sayfa. Yargıtay hâkimleri, tanıkların beyanlarını da verdikleri cezalara delil göstermiş. Tanıklar kim mi? Biri Yunus Dolar. Yargıtay kararında iki ayrı yerde, uzun uzun, ciddiye aldığı bu tanığın konuşmalarına yer vermiş: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “(...) Gösterilere katılımların fazlalığı ve şahısların davranış şekillerinin daha önce İstanbul’da yaşanan toplumsal olaylardan ve katılımcı profilinden farklı olduğunu, sosyal medya üzerinden ve Zello denen program üzerinden devamlı polisin direncini ve müdahalesini kırmaya yönelik aktiviteler ve eylem tarzları geliştirildiğini, katılımcıların sırf illegal örgütlere müzahir ve onların legal uzantılarına mensup insanlarla sınırlı olmadığını beyan ettiği...” Peki kim bu Yunus Dolar? 670 no’lu KHK ile ihraç edilmiş eski bir polis. Uzun yıllar İstanbul Emniyet Müdürlüğü Güvenlik Şube müdürü olarak çalıştı. 30 Ağustos 2016’da Erzurum’da FETÖ üyeliğinden gözaltına alındı. Örgüt üyesi olduğunu itiraf ederek etkin pişmanlıktan yararlandı. Ergenekon, Balyoz, Şike gibi kumpas davalarında rol aldığını kabul etti. İşin ilginci, bütün bunların dışında, Dolar’ın, Gezi olaylarında protestoculara orantısız şiddet emirleri vererek olayları alevlendiren isimlerden olduğu ortaya çıktı. Avukat Aslı Kazan, Dolar aleyhinde yazılan iddianamede, o Emniyet müdürünü şöyle anlatmıştı: “Bir anda kafeye giren polisler bizi itekleyerek meydan dışına atmaya çalıştı. Elimdeki sıcak kahveyi gösteren Emniyet müdürü, polise ‘Yüzüne dök’ diye emir verdi. Daha sonra emri verenin Yunus Dolar olduğunu öğrendim.” Tanıklar Dolar’dan ibaret değil... Hasan Gül de Yargıtay’ın ceza gerekçesi yaptığı tanıklardan biri. Yargıtay hâkimleri üç ayrı yerde beyanını kullanmış: “Gezi kalkışması döneminde İstanbul Emniyet Müdürlüğü Güvenlik Şube müdür yardımcısı olarak görev yaptığını, Gezi kalkışması esnasında halkı tahrik ederek olayların büyümesine ve kaos ortamı oluşturulmasına yönelik fiillerde bulunan şahısların eylemlerine şahit olduğunu, Osman Kavala’yı kitlesi kalabalık olan eylemlerde gördüğünü ve kendisine danışılan bir tip olduğunu beyan ettiği...” Tahmin ettiğiniz gibi onun adı da 5 Ekim 2016’da FETÖ gerekçesiyle açığa alınan 12 bin 801 polis arasında görünüyor. Gül, daha sonra kendisi hakkında yürütülen FETÖ soruşturmasında takipsizlik kararı aldığını ifade ediyor. Yargıtay’ın cezalara gerekçe olarak beyanını delil saydığı diğer isim Ercan Orhan Aydın. Yargıtay, kararında iki ayrı yerde, Aydın’ın beyanlarına atıf yapmış: “Gezi kalkışmasının yaşandığı 2013 yılında İstanbul Emniyet Müdürlüğü Güvenlik Şube Müdürlüğü’nde ekipler amiri olarak başkomiser rütbesinde görevli bulunduğunu, Tayfun Kahraman isimli şahsı da Gezi Parkı eylemlerinden hatırladığını...” Evlendiği eşini bile FETÖ yönlendirmesiyle tanıdığını itiraf eden Aydın da çocukluktan itibaren FETÖ içinde bulunmuş bir isim. Telefonunda ByLock çıkan, darbeden sonra 11 Ağustos 2016’da tutuklanan Aydın, darbe başarılı olmayınca “milli iradeye saygı” yürüyüşüne katılmış. O da 670 sayılı KHK ile ihraç edilmiş. Kısacası... Günlerdir KHK’li iki solcu sendikalının başından geçenleri anlattığı belgesel nedeniyle Altın Portakal’da yaşananları tartışıyoruz. Bakanlık çekiliyor, festival iptal ediliyor, Cumhurbaşkanı Meclis açılışında bile “Sanat öne sürülerek milli iradeye kastedenler” sözleriyle konuyu oraya getiriyor. Özetle, “KHK ile işine son verilen birinin anlattıklarına nasıl itimat edersiniz?” deniyor. Gelgelelim, iş Gezi sanıklarını cezalandırmaya gelince, FETÖ gerekçesiyle ihraç edilmiş polisler muteber tanık yapılıyor. Hâkimler anlattıklarına kıymet veriyor. Yetmiyor, müebbetlik cezalara, anlattıkları delil yapılıyor. Öyle anlaşılıyor ki Yargıtay kararı, “Mahkeme Hükmü” adıyla belgesel olarak yayımlansa yasaklanacakmış! Soruşturmayı başlatan savcının da Yargıtay dosyasındaki dinlemeleri yapan polislerin de FETÖ’den cezalandırıldığını defalarca yazmıştım. Yargıtay bir adım daha attı. Cumhurbaşkanlığı’nın FETÖ’yü dünyaya anlatırken “Gösterilerin başlamasına sebep olan çadır yakma hadisesi ve gösterileri provoke eden polisin şiddet kullanma talimatının polis içindeki FETÖ unsurları tarafından gerçekleştiği ortaya çıkacaktı” ifadeleriyle tanıttığı polislerin anlatımlarını müebbetlik cezalara dayanak yaptı. Haliyle olan biteni de dünyaya bir türlü anlatamadı. Bıraktığın yerde kalıyor sansan da anlattıkların bir gölge gibi seni takip ediyor. Kapıyı açtığında karşına çıkan yabancı dün söyleyip de unuttuğundur...",https://www.cumhuriyet.com.tr/yazarlar/baris-terkoglu/bir-dusunun-size-neden-kimse-inanmiyor-2129173
Barış Terkoğlu,Bakanlıktan çıkan öğretmen katili,09 Ekim 2023 Pazartesi,"Çocuğunu okula bıraktın. Verilen bütün işleri tamamladın. Arkana yaslanıp “Ödevimi yaptım” diyorsun. Ülkeye borcun bitti mi? Ayşe Atasayar bir öğretmendi. Altı yaşında bir kızı vardı. Eşiyle ayrılmışlardı. Bu sırada Murat Akar’la yeni bir ilişkiye başladı. “Murat Akar kim?” diye bakıyorum. Kendisini mahkeme tutanaklarında, “Milli Eğitim Bakanlığı’nda sözleşmeli personel” olarak tanıtıyor. Gelgelelim, adını arama motoruna yazınca zaman zaman siyasetin gündemine geldiğini görüyorum. Bugünkü Bakan Yusuf Tekin’in müsteşarlığı döneminde, danışman olarak çalıştığı anlatılan Akar’ın adı hep Fatih Projesi’yle anılmış. Milyarlık proje için soru önergesi veren eski milletvekili Nur Serter, “Murat Akar’ın yeni aldığı villanın Fatih Projesi kapsamında ihaleleri alan firmalarca verildiği bilgisi doğru mu” diye sormuş. Akar’ın ilişkide olduğu kişilerin banka hesaplarındaki yüklü paraları gündeme getirmiş. Gerçekten de mahkeme tutanaklarındaki anlatımlarına bakarsanız Akar, sıradan bir personele göre oldukça fazla para harcıyor. Öğretmen Ayşe ile MEB’in güçlü adamı Akar’ın ilişkisini neden anlattın derseniz... Her şey 7 Haziran seçimlerinden dört gün sonra başladı. O gün Ayşe öğretmenin doğum günüydü. Murat Akar’ın anlattığına inanırsanız bir restoranda yer ayırtmış, pırlanta takı hediye almıştı. Ancak Ayşe öğretmenin eski eşi o gün aramış, eşyalarını paylaşmak üzere görüşmüşlerdi. Eski eşi ile doğum gününde buluşmaları sürpriz değildi. Bakıcının anlattığına göre eski eşi barışmak istiyordu. Bu görüşme ve Ayşe öğretmenin yemeğe gelmek istememesi Akar’ın hoşuna gitmemiş, ağzına geleni söylemişti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kamera kayıtlarına göre 11 Haziran akşamı buluştuklarında, Ayşe öğretmen masada hiç konuşmadan oturuyordu. 20.50’de “Yeter!” diyerek masadan kalkıp Akar ile birlikte kullandıkları eve gitti. 22.45’te Akar da eve geldi... Aradan 40 saat geçti. Tam 40 saat boyunca Ayşe öğretmene ulaşılamadı. Akar onu arayanlarla da konuşturmadı. Derken 112’yi arayarak ihbarda bulundu. Sağlık ekipleri geldiğinde Ayşe öğretmen yatakta ölmüş şekilde yatıyordu. Otopsi raporu gerçeği ortaya koyuyordu: “Göz etrafında sağ zigomatik bölgede, frontal bölgede, çene altında, yanaklarında, dudak ve bel kısmında, göğsünde, batın sol alt bölümünde, göğüs sağ yandı, sağ uyluk ön yüzeyinde, sağ gluteal bölgede, safral bölgede, sağ lombar bölgede, sağ uyluk üstte, sağ dizde, sol dizde, sol el bileği, sol el sırtı, sol kol dış yüzeyinde, sol kol dış yüzeyinde, sol kol iç yüzeyinde, sağ ön kol ön yüzde, sağ kol dış yüzeyinde, ekimotik alanlar bulunduğu...” Uzayıp gidiyor... Ayşe öğretmen vücudunun her yerine 80 civarında darbe almıştı. Ama ölümü, kafasına aldığı birden fazla darbenin ardından beyin kanamasıyla gerçekleşmişti. 40 saat boyunca can çekişmiş ancak ölünce Akar sağlık görevlilerine haber vermişti. Murat Akar önce ilaçla öldü dedi. Otopsi raporu yalanladı. Eski eşi dövmüştür dedi. Onu da tanıklar yalanladı. Eve başka biri gelmiştir dedi. Kamera kayıtları eve kimsenin gelmediğini gösteriyordu. Sonunda kendi kendine düşüp kafasını çarptığı hikâyesine sığındı. Murat Akar’ın bir şiddet geçmişi vardı. Başkalarının yanında da Ayşe öğretmeni itip kakması bir yana, eski kız arkadaşının eski sevgilisine vurarak kemiğini kırmıştı. Kısacası şiddet onun için sıradanlaşmıştı. Okuduktan sonra Murat Akar cezasını çekmiştir diyor olabilirsiniz. Yanıtı “Burası Türkiye” olacak! Tane tane anlatayım... Önce Ankara 12. Ağır Ceza Mahkemesi, 11 Şubat 2016’da Murat Akar’ı kasten cinayetten mahkûm etti. Cezasında indirim yaparak 25 yıl hapis cezası verdi. Bu ne indirimi derken... Yargıtay 1. Ceza Dairesi, Akar’ı “Kasten yaralama sonucu ölüme neden olmak suçundan cezalandırmalıydın” dedi ve bu cezayı bile fazla bularak bozdu. Yerel mahkeme “Peki” diyerek Yargıtay’ın istediği kararı verdi. 671 sayılı KHK ile gerçekleşen infaz düzenlemesiyle serbest bıraktı. Dosya yeniden Yargıtay’a gitti. Ancak bu kez Yargıtay fikir değiştirdi. Cezayı “Eziyet çektirerek öldürmekten müebbet diyerek vermeliydin” dedi. Yani önceden daha az ceza isterken bu kez müebbet istedi. Dosya bir kez daha yerel mahkemeye gitti. Ama Murat Akar çoktan ortadan kaybolmuştu. Avukatları iki yıldır kırmızı bülten çıkarılmasını istediği halde bu talepleri de reddediliyor. Fikirlerini söyleyenler hapiste günlerini doldururken, yüksek yargının yıllar sonra müebbet istediği Akar, özgürce dolaşıyor! Milli Eğitim Bakanlığı’nda bir zamanlar bugünkü bakan Yusuf Tekin ile birlikte çalışan, eli değdiği ihalelerle zenginleşmiş bürokrat, bir öğretmeni katletti. Dilim varmıyor ama olağandışı yargı hareketi bize adeta birileri tarafından kollanılarak kaçırıldığını gösteriyor. Yusuf Tekin bugün milli eğitim bakanı. Yıllardır milli eğitimin vicdanını kanatan bu davada katilin bulunup cezalandırılmasını sağlayabilecek hükümetin bir üyesi. Haliyle okulları, dersleri, öğretmenleri yönetmek yetmez, Ayşe öğretmenin katili yakalanıp cezasını çekmeli. Tekin takipçisi olmalı. Ülkeye borcumuz, ödevlerimizi yaptığımız gün değil, onu kirden arındırdığımız gün bitecek.",https://www.cumhuriyet.com.tr/yazarlar/baris-terkoglu/bakanliktan-cikan-ogretmen-katili-2127939
Barış Terkoğlu,"Erdoğan, Bahçeli’yi sırtından atacak mı?",20 Kasım 2023 Pazartesi,"Çoğu zaman sorulardan bahsederiz. Oysa onları yaratan cevaplardır. Gazeteciler Erdoğan’a soru sordu, diyorlar. Hayır, işin doğrusu “Erdoğan’ın cevaplarına soru buldu” olacak. Almanya dönüşü yine aynısı yaşandı. Erdoğan’a ilk soru nasıl başlıyor yazayım: “‘Türk beklenendir’ bakış açısıyla sürdürdüğümüz dış politikamızın son hamlesi, Gazzeli kanser hastalarının tedavi için Ankara’ya getirilmeleri oldu. Dünya üzerinde bu işi gerçekleştiren tek ülke biziz.” Haliyle soruları değil, cevapları okumalıyız. Kastettiğim, Erdoğan’ın önceki günkü 50 artı 1 çıkışı. “Değişmesi konusunda aynı fikirdeyim” dedi. Elbette tahmini güç değil. Erdoğan gazeteci sorduğu için değil, açıklamayı kendi istediği için yaptı. Sürpriz mi? Evet, söz konusu sistemi Erdoğan getirdi. Kamuoyuna, istikrarın ön şartı gibi anlatıldı. Gelgelelim, sonuçta herkesi ittifaklara mecbur etti. Uçakta “kimin eli, kimin cebinde belli değil, yok altılı, yok on altılı masa...” dedi ama seçimde kendisi de MHP, BBP, YRP, DSP, HÜDA PAR ile ittifak kurup alternatif altılı masa kurmuştu. Haliyle Erdoğan’ın sözleri yalnız muhalefeti işaret etmiyor. Belli ki kendisini de kapsıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Üstelik... Erdoğan, bu görüşünü ilk kez söylemedi. Daha önce de birkaç kez farklı ağızlardan onun sesi çıktı. Ancak önerisinin bir karşıtı vardı: MHP ve lideri Devlet Bahçeli. 7 Haziran 2018’de “Yeni sistemde kutuplaşma ihtimali en aza çekilmiştir. Barajın fiilen yüzde 50+1’e çıktığı göz önüne alındığında siyasi partilerin uzlaşmaktan, ahlaki bir ittifak kurmaktan başka seçeneği de kalmamıştır” dedi. 2 Temmuz 2019’da “Yeni sistemle beraber barajın yüzde 50 artı 1’e çıkması muhkem ve muteber bir sayısal çoğunluktan daha çok müstesna bir uzlaşmayı, muazzam bir kucaklaşmayı sağlamıştır” dedi. Bahçeli’nin konuşmasının nedeni vardı. Çünkü zaman zaman Erdoğan’ın yakınından yüzde 50+1 sorununa eleştiriler geliyordu. En bilineni, eski Bakan Faruk Çelik’in 2019 yılındaki sözleriydi. Yüzde 50 barajını 40’a çekmeyi öneriyordu. Erdoğan, “iktidarı, muhalefetiyle el ele vererek” böyle bir değişikliği yapabileceklerini söyledi ama MHP’nin açık tepkisiyle aynı gün çark etti. Ama en sert çıkışını 16 Kasım 2021’de yaptı. Cumhurbaşkanlığı Yüksek İstişare Kurulu üyesi ve eski Meclis Başkanı Cemil Çiçek, Sözcü’den Aytunç Erkin’e yüzde 50 barajının kaos getireceğini söylemişti. Bahçeli kürsüye çıktı. “Yüzde 50+1 oy nisabını eleştirenleri anlayışla karşılamamız, bunu felaket olarak yorumlayan karamsarları makul bulmamız abesle iştigaldir” diye başladığı konuşmasında tonunu gittikçe sertleştirdi: “Sayın Çiçek, sizin kafanızda, dilinizin altında sakladığınız bir oran var mıdır? Açıkla da bilelim, niyetini öğrenelim...  FETÖ’cü Fehmi Koru da aynı şeyleri söylüyor, farkında mısınız? Yüzde 50+1 kaos olmasın diye belirlendi, bunu da mı inkâr ediyorsunuz?” Erdoğan yine de zaman zaman niyetini belli etti. Mayıs seçimlerinden önce de “Doğrusu ben de olmasından yanayım” dedi ve seçim sonrasını işaret etti. İşin daha da ilginç bir yönü var... Cumhurbaşkanı Başdanışmanı Mehmet Uçum da bu konuda açıkça görüşünü ortaya koyanlardan. Uçum, Bahçeli ile her zamanki gibi aynı yerde duruyor: “İki turlu cumhurbaşkanı seçimini ve yüzde 50+1 oyu tartışmaya açma çabası açıkça halk iradesine saldırıdır. Halkın, hükümeti kapsayıcı bir oyla seçmesinden rahatsız olan odaklar halkın iradesinin parçalanması ve Türkiye’yi rahatça kontrol etme hevesi içindeler. Buna asla güçleri yetmez.” Bahçeli-Uçum çizgisinin, Gezi davasından Can Atalay krizine kadar hep aynı yerde olduğu hatırlanırsa, yüzde 50 tartışmasının kökünün çok daha derinde olduğu açık. Uçum’un ve Bahçeli’nin, Erdoğan’ın da taraftarı olduğu yüzde 50’den dönme önerisini, “halk iradesine saldırı, FETÖ’cülük, kaos yanlılığı” ile itham etmesi sürpriz değil. Belli ki yüzde 50 sistemi, büyük partileri küçüklerle ittifaka mecbur bırakırken kazanan cumhurbaşkanını da küçük parti vesayetine sokuyor. Kazanan liderin boynundaki davulun tokmağını küçüğün eline veriyor. MHP gibi iktidar olmayı rüyasında bile göremeyecek partiler, ellerindeki yüzde 10 ile bütün sistemi yönetiyor. Yargıya da bürokrasiye de egemen olurken sorumsuz ve hesap veremez hale dönüşüyor. İşte bu yüzden de Erdoğan’ın yüzde 50’yi değiştirme önerileri ısrarla Bahçeli’den dönüyor. Tarih önüne yanıtını aradığı soruları koyar ya... İşin ilginci,mayıs seçimlerini muhalefet kazansaydı, belki de Kılıçdaroğlu’nun küçük ortakları üzerinden aynı sorunu konuşuyor olacaktık. Meral Akşener’in muhalefete de iktidara da ittifaksızlığı önermesinin ardından Erdoğan’ın daha açık oynaması sürpriz olmayabilir. Her halükârda yüzde 50’den geri adımın, iktidardaki büyük partinin bileğindeki prangayı çözerken Meclis’in etkisini artıracak değişime yol açacağı açık. Tartışmanın özeti: Erdoğan belki de Bahçeli’yi artık sırtından atmak, yerini Meclis’te kuracağı birlikteliklerle doldurmak istiyor. Haliyle muhalefetle yapacağı anayasa pazarlığına da bir yol açıyor. Belki de artık soruları bırakıp, cevaplar üzerine düşünme zamanıdır...",https://www.cumhuriyet.com.tr/yazarlar/baris-terkoglu/erdogan-bahceliyi-sirtindan-atacak-mi-2142765
Barış Terkoğlu,Kurultayda verilecek İmamoğlu kararı,02 Kasım 2023 Perşembe,"Dünyanın en büyük savaşlarını cephede sanırsın. Oysa kavgaların başladığı yer de bittiği nokta da çoğu zaman bir masadır. İBB Başkanı Ekrem İmamoğlu, geçen cumartesi İstanbul Kitap Fuarı’nın konuğuydu. Standların arasından geçip, gazeteci Aytunç Erkin’in yeni çıkan Masa kitabını alan ilk isim oldu. Erkin’in kitabı Masa, 2-6 Mart arasında, 6’lı masada yaşanan fırtınalı 96 saati anlatıyor. Aytunç Erkin, Meral Akşener’le abla-kardeş kadar yakın. Kitapta, Akşener’in masadan kalkmasının ardından aralarındaki sohbeti şöyle aktarıyor: “İYİ Parti liderine bir mesaj attım. ‘Dostluğumuza’ dayanarak ‘Bir arkadaşınızla konuşmak isterseniz ben buradayım’ dedim. Akşama arayan Akşener’di: ‘Ben masadan kalkmadım, kovuldum Aytunç kardeşim. Daha fazlasını yapmalıydım masada. (Gülüyor, sinirleniyor) Kovdular beni.’ Uzun bir sohbet oldu ve ne kadarını yazabileceğimi sorduğumda ‘Bu dostumla abla-kardeş sohbeti. Seni arayacağım tekrar’ dedi. (…) Akşener’in, CHP lideriyle ilgili ‘şüpheleri’ vardı...” Akşener’in masaya dönüşünü de kitaptan öğreniyoruz: “5 Mart 2022... CHP Genel Başkan Yardımcısı Bülent Kuşoğlu, İYİ Parti Genel Başkan Yardımcısı Cihan Paçacı’yı aradı. (…) Kuşoğlu: ‘Acaba iki belediye başkanını da bu sürecin içerisine dahil etsek hanımefendi buna olumlu bakar mı?’ dedi. (…) Ardından Paçacı Akşener’i aradı: ‘Meral Hanım, Kuşoğlu bugün aradı ve iki belediye başkanını da sürece dahil etsek teklifini yaptı. Ne dersiniz?’ Akşener, ‘Olabilir’ dedi.” Kitapta en çok dikkatimi çeken satır arasındaki bir cümle oldu. 5 Mart gecesi, İmamoğlu ve Mansur Yavaş, Akşener’i masaya dönmesi için ziyaret etmişti. İYİ Parti Genel Sekreteri Uğur Poyraz, Erkin’e, görüşmenin havasını yansıtan bilgiler aktarmış: “(Akşener) Adeta yalvarıyor: ‘Çocuklar yapmayın, yapmayın. Aday olun. Seçim elimizden gidiyor. Kemal Bey anketlerden çıkmıyor. Sana bana göre değil. Kamuoyunun isteği bu. Keşke beni tercih etseler ya da Kemal Bey’i ama öyle değil’ diyor.” Erkin kendi bilgilerini devamında şöyle aktarıyor: “İYİ Parti lideri iki belediye başkanına ‘Cumhurbaşkanlığına aday mısınız’ diye bir kez daha sordu ve olumsuz yanıt aldı. O görüşmede İmamoğlu ve Yavaş acaba ‘CHP örgütleriyle baş edemeyiz’ cümlesini kurmuş muydu? Neyse...” Erkin’in aktardığı İmamoğlu’nun ağzından çıkmış gibi görünen, “CHP örgütleriyle baş edemeyiz” cümlesi ve yazılmayan devamı çok anlam içeriyor! Kitabın en önemli yönü iki yıl boyunca Akşener ile Kılıçdaroğlu arasındaki bilek güreşini anlatması. Akşener, İmamoğlu’nu cumhurbaşkanı adayı yapmaya çalışırken bunu 20 Ekim 2021’de açıkça Kılıçdaroğlu’na söyledi. Kılıçdaroğlu, kendisi üzerine adaylık stratejisi kurdu. Süreç buna göre şekillendi. Erkin, detaylar da veriyor: “Gelelim 2-6 Mart’taki krizden iki ay önce yaptırılan bir ankete. AREA’nın yaptığı anketi bizzat Kılıçdaroğlu istedi. Sorulması istenen soru ise şuydu: ‘İki belediye başkanı, İmamoğlu ve Yavaş cumhurbaşkanı yardımcısı olarak ilan edilirse Kılıçdaroğlu ne kadar oy alır?’ AREA’nın önceki anketlerinde Erdoğan, Kılıçdaroğlu’na karşı 40’a 37 önde çıkmıştı. İki belediye başkanının cumhurbaşkanı yardımcılığıyla ilgili soru yöneltilince fark 40’a 39 olarak tespit edildi. Bu anket Kılıçdaroğlu’nun önüne konuldu. Şimdi akla şu gelmez mi: Kılıçdaroğlu, Akşener’in masaya ‘iki belediye başkanından biri cumhurbaşkanı aday olsun’la geleceğini biliyor ve önlem alıyor. Bunun için de anket yaptırıyor. Yani... Gelecek olan kriz için CHP ‘formülünü’ zaten hazırlamış.” Kitap, Erkin’in “önemli bir siyasetçi” dediği ve benim İYİ Partili olduğunu düşündüğüm bir ismin anlatımıyla bitiyor: “Saraçhane’deki mitingi hatırlayın. Kemal Bey, Ekrem Bey’in ellerini havaya kaldırsaydı... Altı genel başkan aralarına İmamoğlu’nu alsaydı seçim o gün biterdi.” Peki 28 Mayıs yenilgisiyle hesaplaşma bitti mi? Erkin’in CHP kurultayına beş kala çıkan kitabı bize şunu gösteriyor. CHP, hafta sonu sadece bir yönetim seçmeyecek. İYİ Parti liderinin desteklediği İmamoğlu’nun kariyeri hakkında da bir karar verecek. Kılıçdaroğlu’nun “Partiyi bilgili, birikimli, iyi bir sosyal demokrata devredeceğim” sözleri belli ki karşısındaki ittifaka yönelik bir mesaj. Öte yandan Yavaş’ın Kılıçdaroğlu’nun adaylığı için imza vermesi de “Ben bu oyunda yokum” demenin başka bir ifadesi. Dağılmış, sandalyeleri boşalmış bir masa sadece ertelenmiş bir kavganın habercisidir.",https://www.cumhuriyet.com.tr/yazarlar/baris-terkoglu/kurultayda-verilecek-imamoglu-karari-2136568
Barış Terkoğlu,Çıkarsa tezkere Bahçeli gitsin askere,26 Ekim 2023 Perşembe,"İnsanlar delirdikleri için savaşmazlar ama savaşırken delirebilirler. “Bizim Filistin davasını desteklediğimiz kadar değilse bile, en azından yarısı kadar Türkiye’nin ve Türk milletinin tarihi haklarını, terörle mücadelesini, geniş coğrafyalara yayılmış esir Türklerin durumunu bugüne kadar ağzınıza dahi almadınız, alamadınız. Geçmişte Filistin kamplarında eğitilip ülkemize sızan ve sızdırılan teröristlere kol kanat germekten de hiç utanmadınız. Filistin devlet başkanı numune de olsa PKK’ye, FETÖ’ye sesini hiç çıkardı mı? Hiç tepki gösterdi mi? Yapmadı. Çünkü konu Türkiye ve Türk milletiydi.” Çok değil, dört ay önce MHP grup toplantısında, Devlet Bahçeli tarafından söylendi bu sözler. Hedefi başlangıçta Filistin Devlet Başkanı Mahmut Abbas’tı. Ama Filistin davasının geçmişini de hedef aldı. Hatta Filistin’in Türkiye’ye karşı terörizme yataklık ettiğini söyledi. Sebebi, Filistin devlet başkanının Çin ziyaretinde Uygurlara karşı Çin’e verdiği destekti. Bu kadarla kalmadı... Bahçeli, Uygur Bölgesi’nin Çin’den ayrılmasını savunan Dünya Uygur Kongresi Başkanı Rabia Kader’i Türkiye’ye davet etti. Kader’in Türkiye’ye girişi yasaktı ama Bahçeli “MHP misafir etmeye hazır” dedi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Elbette Türk dışişlerinden ses çıkmadı. Çünkü Kader’in ülkeye gelmesi, Türkiye’nin avucuna pimi çekilmiş bomba bırakmaktan farksızdı. Rabia Kader meselesi, Türklük davasının çok daha derininde bir hikâye barındırıyordu. Şöyle anlatalım... Bugün ABD’de ağırlanıyor. Ancak unutulmasın, Rabia Kader bir zamanlar Çin’de yaşıyordu. Çamaşırcılıktan başladığı hayatında Çin’in en zengin yedinci kişisi olmuştu. Çin Ulusal Kongresi’nin önde gelen üyelerinden biriydi. ABD’nin düşman saydığı ülkelerdeki azınlıklara yönelik politikaları Kader’i bir politik suçlu haline getirdi. Eşi 1996 yılında ABD’ye sığınan Rabia Kader, ABD’li yetkililere devletin gizli bilgilerini vermekle suçlandı. 1999 yılında sekiz yıl hapis cezası aldı. Rabia Kader, 2005 yılında ABD Dışişleri Bakanı Condoleezza Rice’ın girişimleriyle serbest bırakıldı. Çin’den çıkıp ABD’ye yerleşti. Dünya Uygur Kongresi’nin başkanlığına getirildi. O günden bu yana da ABD’nin Çin’e karşı enstrümanı haline geldi. Uluslararası ilişkilerde, düşmanın içindeki sorunları kaşımak için... Teşbihte hata olmaz. Karşımızda bir tür “Çin’in Fethullah Gülen’i” portresi var. Kader’in Türkiye’ye girememesinin nedeni CHP değil. Bizzat bugünkü iktidar. AKP iktidarı da Çin ile Türkiye’yi bir savaşa sokmamak için Kader’e Türkiye’ye giriş yasağı koydu. Neden mi hatırlattım... Yaz başında Filistin’e kızgınlığından Çin’e savaş açan Bahçeli’ydi. 4 ay içinde Gazze’ye asker yollama noktasına geldi. Bu tuhaf salınım, Cumhuriyetin 100. yılına sayılı günler kala Cumhuriyeti kuran aklın anlaşılamadığını da gösteriyor. Cumhuriyet, yurt savunmasına dayanan askeri cesaretin siyasi kazanımlarla tamamlandığı bir sürecin sonunda kuruldu. Gelgelelim, siyaseti askersizleştirmek iddiasıyla başlayıp askeri siyasileştiren bugünkü iktidar, yarattığı her siyasi sorunun çözümünü askerin avucuna bıraktı. Irak’ta ve Suriye’de iktidarları devirmek hayaliyle yola çıktı. Bir koyup üç alacak, Emevi Camisi’nde namaz kılacaktı. Dünyanın en büyük mülteci yükünü ülkesine taşımakla kalmadı, siyasi çözümsüzlüğe saplanarak Türk ordusunu Irak’ta ve Suriye’de kalmaya mahkûm etti. Ordu, sınır ötesinde briket evlere jandarmalık yapan ama kendi yurdunda depremde yıkılan evlerden kendi yurttaşını çıkaramayan hale geldi. Şimdi dünyanın bir sorununun, hatta en çözümsüz sorununun çözümünü Mehmetçiğe havale etmeye çalışanlar, projelerini “garantör” diye başlayarak ortaya döküyor. Kıbrıs’a ya da Nahçıvan’a Türkiye’nin teminat olmasının bir gerçekliği vardı. Kirasını ödeyeceğiniz kontrata kefil, gerekirse can vereceğiniz toprağın garantisi olursunuz. Gazze’de korunacak bir anlaşmanın, İsrail saldırılarını durduracak bir mutabakatın henüz olmaması bir yana, olsa da sonucunu biliyoruz: Katar’ın, BAE’nin, Suudilerin parası karşılığında Gazze’de dökülecek Mehmetçik kanı! Savaşların çoğu zaman silahla kazanıldığını sanırız. Oysa zafere götüren akıldan başkası değildir.",https://www.cumhuriyet.com.tr/yazarlar/baris-terkoglu/cikarsa-tezkere-bahceli-gitsin-askere-2134120
Barış Terkoğlu,Can Atalay’ı kurtaracak masal,13 Kasım 2023 Pazartesi,"Adı tanıdık. Ezop diye biliniyor. Muhtemelen eski Yunan’da bir köleydi. Hayvanların konuştuğu insani masallar anlattı. Ezop’un “Sen anladın onu” dili, despotik rejimlerde sansür delici etki yarattı. Bugün de Ezop’un masallarını ben miras alayım... Bazen bana “Barış olmasan kim olmak istersin” diye soruyorlar. Yanıt veriyorum: Abdullah Çetinkaya olmak isterim. Herkes “Kim o?” diyor. Aslında hemşerim, Urfalı. Urfa’nın yerel haberlerini açıyorum, ondan “işadamı” diye bahsediyor. Özgeçmişinde önce imam hatip sonra inşaat mühendisliğinden mezun olduğu yazsa da 1991 yılında Diyanet’te göreve başladığı anlatılıyor. Geçen yıl emekli olana kadar Çevre ve Şehircilik Bakanlığı’nda çalıştığı söyleniyor. Molla Mustafa Çetinkaya’nın oğlu olarak kendisini “şeyh çocuğu” olarak tanıtıyor. Menzil’in sofileriyle yakın görünüyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Siyasi görüşü önce AKP’li gibi şekillendi. Hatta Bursa’da AKP’den aday adayı oldu. Ancak değişen siyasi dengelerle siyasete MHP’de devam etti. Yakın olduğu MHP Şanlıurfa Milletvekili İbrahim Özyavuz’un çabalarıyla, 2019 seçimlerinde, Çetinkaya’ya Urfa belediye adaylığı götürüldüğü haberlerde yer aldı. İttifak nedeniyle olmadı. Sadede geleyim... Aynı anda hem bürokrat hem işadamı, hem eski vaiz hem MHP’li Abdullah Çetinkaya garip bir şekilde kimi yargı üyelerine çok yakın bir isim. Bana inanmayın, adını arama motoruna yazın, oğlunun düğünü için “Yargı camiası bu düğünde buluştu” haberi çıkıyor. Haberden aynen alıntılayayım: “Düğün merasimine Şanlıurfa Valisi Salih Ayhan’ın yanı sıra eski HSYK üyesi ve Yargıtay üyesi Ramazan Kaya, Yargıtay üyesi Fuzuli Aydoğdu, Yargıtay üyesi Celal Albay, Şanlıurfa Cumhuriyet Başsavcısı Cuma Çoban, Başsavcı Vekili Mesuthan Özdemir, Sivas Cumhuriyet Başsavcısı Hasan Uğurlu, Kahta Cumhuriyet Başsavcısı Nurullah Şahin, İstanbul, Ankara, İzmir, Manavgat, Ergani, Adana, Mersin, Gaziantep cumhuriyet savcıları, Yargıtay tetkik hâkimleri, Yargıtay cumhuriyet savcıları...” Adeta adalet zirvesi gibi değil mi! Gelelim neden Çetinkaya’nın yerinde olmak istediğime... Hayır lüks arabasını kıskandığımdan değil. Şöyle anlatayım, Abdullah Çetinkaya’nın Ankara Balgat Cevizlidere’de bir ofisi var. Hemen gidip bakmayın, öyle tabelası filan yok. Zaten bulup kapıyı çalsanız da randevunuz yoksa, referansla gitmiyorsanız kimse sizi içeri almaz. Peki içeri kim giriyor diyeceksiniz? Hemen sosyal medya hesabını açıp bakıyorum. Valiler, milletvekilleri, bakanlık müfettişleri, bürokratları geçiyorum... Çetinkaya, yargının kritik isimlerinin buluşma mekânı olmuş gibi. AYM üyelerinden Adalet Bakanlığı bürokratlarına, Yargıtay mensuplarından başsavcılara, HSK’nin kritik isimlerine kadar onun pek yakını. Öyle ki size listesini yazayım dedim, sosyal medyasındaki sayı yüzlerle ifade olunca vazgeçtim. Kimi Yargıtay üyeleriyle tatile çıkıyor, birlikte tribünde maç izliyor. Adalet şûrası için Ankara’da toplanan savcı ve hâkimlerin arasında bile o oturuyor. HSK üyelerini makamlarında ziyaret edip yazdığına göre yargı sorunlarını konuşuyor. Hatta bir paylaşımında Çetinkaya’yı hâkimler mahkeme başkanı kürsüsüne oturtmuşlar, yanında üye olarak poz veriyorlar. Doğum günlerinde kimi yüksek yargı mensupları pastalarıyla sürpriz yapıyor. İşte bu yüzden herkes Abdullah Çetinkaya’yı yargı mensubu zannediyor. Meşhur ofisinin önünde durup izledim. Bir lüks araba gelip öbürü gidiyordu. Bir yargı mensubu inip öbürü biniyordu. Son yedi yılın fotoğraflarını tek tek inceledim. Abdullah Çetinkaya’nın giydiği kıyafetler, bindiği arabalar, gezdiği yerler günden güne güzelleşmişti. Oğlunu TRT’de yönetici yapmış. Petrol istasyonları açarak büyümüş. Yargı mensuplarına verdiği hediyeler de daha hoş olmuştu. Çetinkaya’nın Ankara’da konuşulan bir ünü oluşmuş. “Yargıda hele Yargıtay’da bir işiniz varsa Abdullah Çetinkaya çözer” diyorlar. Hayır, dosyanızı götürmeseniz de olur. Zaten okusa da hukukçu olmadığı için anlamaz. Numarasını verseniz o dosyanızı bulur, derdinize derman olur diyorlar. İşte Abdullah Çetinkaya’nın yerinde bu yüzden olmak isterdim. “Yanlış yaptın Can Atalay, AYM’ye değil bana gelmeliydin” derdim. Sonra AYM’nin yapamadığını yapar, dosyasını şipşak diye çözerdim. Böylece devleti krize sokan yargı çatışması da hiç çıkmamış olurdu. Ülkeye de bir faydam dokunurdu. Allah da yardım eden kullarını sever onun hayatını kolaylaştırır ya, kader beni daha zengin, gönlümü daha bol yapardı. Ben de ülkeye faydalı olan yargı mensubu dostlarıma hediyeler alır, onları tatile götürürdüm. İşte ne ben Abdullah Çetinkaya’yım ne de Can Atalay bana gelecek biri. O yüzden bir süre daha Ezop masallarıyla avunmaya devam edeceğiz. Şu adalet sarayları da içinde adalet varmış gibi çalışmaya devam edecek. Çocuklara anlatır geçeriz. Oysa masallar bize hayatın gerçekleri kadar çok şey öğretmez mi...",https://www.cumhuriyet.com.tr/yazarlar/baris-terkoglu/can-atalayi-kurtaracak-masal-2140384
Barış Terkoğlu,Erdoğan gaz alıyor: Netanyahu yargılanabilir mi?,16 Kasım 2023 Perşembe,"Savaş başladıktan ancak bir ay sonra Suudi Kralı’nın “nazik daveti” ile “olağanüstü” toplandılar. Bütün Arap ve İslam devlet liderleri buluştular. Sonuçta sıfıra sıfır elde var sıfırı açıkladılar. Netanyahu’dan dalga geçer gibi “İktidarınızı ve çıkarınızı korumak için sessiz kalın” yanıtını aldılar. Filistin halkının ekmeği yok ama siyasetçiler için Filistin’in ekmeği bol. Dün Erdoğan grup toplantısında konuşunca bir kez daha aynı soru gündeme geldi: Netanyahu savaş suçundan yargılanabilir mi? İYİ Parti Hukuk ve Adalet Politikaları Başkanı emekli askeri hâkim Ahmet Zeki Üçok’un bu sorunun yanıtına çalıştığını biliyordum. Açıp sonucunu sordum. “Savaş suçları mahsus suç olmadığı için bu suçları herkes işleyebilir” diyen Üçok, savaş hukuku kurallarının ve ihlaline karşı yaptırımların Cenevre Sözleşmelerinde yer aldığını hatırlattı: “Somut olaylar üzerinden giderek açıklamaya çalışalım. İsrail, 17 Ekim günü el Ehli Baptist Hastanesi’ne düzenlenen saldırıda yaklaşık 500 kişinin ölmesine neden oldu. Sözleşmenin 18. maddesi ‘yaralıları, hastaları, malulleri ve loğusa kadınları tedavi için teşkil edilen sivil hastaneler, hiçbir veçhile taarruza uğrayamazlar’ diyerek hastane bombalanmasını açık olarak savaş suçu saymıştır. Aynı sözleşmenin 23. maddesi ‘Düşman dahi olsa, münhasıran sivil halka mahsus her türlü ilaç ve sıhhi malzeme sevkıyatının ve keza dini levazımın serbestçe geçmesine müsaade edecektir’ demesine karşın İsrail, ilk günden itibaren Gazze’yi dünyaya kapatmış, insani yardımların geçişine dahi izin vermeyerek savaş suçu işlemektedir.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Üçok’a göre İsrail, sözleşmenin 49. maddesini Gazze’nin kuzeyini boşaltarak, 54. maddesini elektrik ve su tesislerini bombalayarak ihlal etmişti. Peki kim bunun cezasını verecek? Üçok’a göre, İsrail, devlet olarak Birleşmiş Milletler Adalet Divanı’nda; karar verici olan Başbakan Netanyahu, kabine üyeleri, genelkurmay başkanı vs. gibi sorumlu kişiler ise Uluslararası Ceza Mahkemesi’nde (UCM) yargılanabilir. Ancak Üçok ekliyor: “İsrail Devleti, BM Adalet Divanı’nın yargılama yetkisini kabul etmediği için burada yargılanması mümkün değildir.” Üçok’a göre, UCM ise Netanyahu dahil savaş suçu işleyen tüm sorumluları yargılayabilir: “Başta İsrail Başbakanı Netanyahu olmak üzere tüm hükümet kabinesi üyelerinin, genelkurmay başkanının, kara, hava, deniz kuvvetleri komutanlarının, bombardımana katılan pilotların, topçuların, tankçıların, askerlerin, diğer yandan 1400’den fazla İsrailli sivil vatandaşı öldüren Hamas’ın lideri İsmail Haniye ve üst düzey yöneticileri ile öldürme ve esir alma eylemlerini gerçekleştiren Hamas üyeleri UCM’de yargılanarak cezalandırılabilir.” Erdoğan, Netanyahu’ya “Seni dünyaya savaş suçlusu olarak ilan edeceğiz, bunun hazırlığı içindeyiz” demişti. Bunu nasıl yapacak? “Erdoğan’ın yaptığı iç politikaya yönelik hukuki altyapısı olmayan amiyane tabiriyle tam olarak gaz verici miting söylemidir” diyen Üçok, UCM Statüsü’nün 12. maddesini okuduktan sonra Netanyahu’yu yargılama yolunu şöyle gösteriyor: “31 Aralık 2014 tarihinde Filistin Devlet Başkanı Mahmud Abbas, Roma Statüsü’nü imzaladı. 1 Ocak 2015’te Filistin, UCM’ye ‘13 Haziran 2014’ten itibaren Doğu Kudüs dahil olmak üzere işgal edilmiş Filistin topraklarında işlenen suçlara ilişkin mahkemenin yargı yetkisini kabul ettiğini’ bildirdi. Statünün 126/2. maddesi gereğince Filistin bakımından Roma Statüsü 1 Nisan 2015 tarihinde yürürlüğe girdi. Bu nedenle, İsrailliler tarafından Filistin topraklarında işlenen savaş suçlarının yargılanması için, Filistin Devlet Başkanı UCM’ye başvuruda bulunabilir.” Kısacası Netanyahu’nun yargılanması ancak UCM’de ve Mahmud Abbas’ın başvurusuyla gündeme gelir. Bu hayal edilse bile mümkün mü derseniz, pek de değil. Zira Mahmud Abbas’ın başvurusuyla daha önce UCM başsavcısı soruşturma başlatmış, 8 Nisan 2021’de İsrail hükümeti, soruşturmada “işbirliği yapmama” kararı aldığını açıklayarak mahkemenin yetkisini kabul etmemişti. Öte yandan ABD Başkanı Trump, ABD askerlerinin Afganistan’daki savaş suçları hakkında soruşturma başlatan UCM Başsavcısı Fatou Bensouda’ya mali yaptırımlar ve vize yasağı getirmişti. Üçok’a göre cüppesi olsa da gücü olmayan UCM’nin, 77. madde uyarınca yargılansa belki de her sivil ölüm için birer müebbet alacak Netanyahu’yu yargılaması mümkün değil. BM Genel Kurulu’nun Gazze’de insani ateşkes isteyen karar tasarısı için İsrail Dışişleri Bakanı Cohen’in “BM Genel Kurulu’nun alçakça ateşkes çağrısını açıkça reddediyoruz” ifadesini kullandığını, Filistin-İsrail sorununa yönelik Konsey’in 1948-2022 yılları arasında aldığı 62 kararın 24’ünü İsrail’in uygulamadığını, İsrail’i destekleyen ABD’nin 1972’den bu yana İsrail’i eleştiren 31 kararı veto ettiğini hatırlatan Üçok, Erdoğan’a şöyle yol gösterdi: “Sayın Erdoğan boş vaatler ve hukuki dayanaktan yoksun miting söylemleri yerine hiç vakit kaybetmeden Rusya-Ukrayna savaşı ile İsrail-Filistin savaşının vahametini hatırlatarak daimi temsilcilerin veto yetkilerini nihayete erdirecek ya da sınırlandıracak yapısal bir değişikliğe dünya kamuoyunun dikkatini çekmeye başlamalıdır. Diğer yandan da Gazze’de ‘Acil, kalıcı ve sürekli bir insani ateşkes’ istenen kararı onaylayan 120 ülkenin İsrail ile olan diplomatik ilişkilerini asgari seviyeye düşürmelerine yönelik girişimlerde bulunmalıdır.” Kahveler dökülecek, hamburgerler çöpe atılacak, meydanlarda ahkâmlar kesilecek. Kralların, sultanların, seçilmişlerin eylemsizliği ise ticaretin ve vaatlerin gölgesinde sürüp gidecek.",https://www.cumhuriyet.com.tr/yazarlar/baris-terkoglu/erdogan-gaz-aliyor-netanyahu-yargilanabilir-mi-2141522
Barış Terkoğlu,Akşener’in savcısına zor sorular,11 Eylül 2023 Pazartesi,"O gün doğmuş çocuklar bugün okula gidiyor. Ölenlerin eti çürüdü bile… Aradan tam 7 yıl 18 gün geçti. Meral Akşener hakkında açılan FETÖ soruşturması yeni bitti. Sonunda takipsizlik verildi ama yargının siyasetin tetikçisi hale gelmesinin kirli bir örneği olarak olay tarihe geçti. Dün, İYİ Parti, sürecin peşine düşeceğini kamuoyuna duyurunca genel başkan yardımcısı Ahmet Zeki Üçok’u aradım. Biliyorsunuz, Üçok eski bir askeri savcı ve hâkim. TSK’de FETÖ’ye cemaat denirken o soruşturma açmanın bedelini kumpas davalarda yıllarca hapis yatarak ödedi. Şimdi de İYİ Parti’de “FETÖ ile mücadele” adı altında muhalefete kurulan kumpasların peşine düştü. “Yağmur” kod adlı PKK itirafçısının ifadesiyle yürütülen soruşturmanın öyküsünü, meseleye İYİ Parti’nin nasıl baktığını, eski bir savcı gözüyle ondan dinledim. “Sizce bu soruşturmadaki gariplik nedir” soruma yanıt verdi: “Birinci gariplik; Cizre Cumhuriyet Savcılığı’nın, tıpkı FETÖ kumpaslarında olduğu gibi PKK’lileri gizli tanık olarak kullanması. Hatırlayın, Genelkurmay Başkanı İlker Başbuğ’u suçlamak için, Bingöl’de 33 erimizin şehit edilmesi için emir veren terörist Şemdin Sakık ‘Deniz’ kod adıyla gizli tanık olarak ifade vermiş ve Başbuğ hapse atılmıştı.” Peki bir PKK itirafçısı, Akşener hakkında neden konuşur? Üçok anlatıyor: “Sözcü’de, İsmail Saymaz, PKK itirafçısı teröristin ifade verdikten sadece 28 gün sonra serbest bırakıldığını yazdı. Beraber yargılandığı sanıklar ikişer defa müebbet cezası alırken bir tek ‘Yağmur’un’ beraat ettiğini mahkeme kararından aktardı.” Mesele Ergenekon kumpasındaki Osman Yıldırım öyküsü gibiydi. FETÖ’cü Zekeriya Öz’ün “Osmanım” dediği Yıldırım, ablasını öldürmek, öz yeğenini fuhuşa zorlamak, evrakta sahtecilik, öldürmeye teşebbüs vb. suçlardan ceza aldıktan sonra gizli tanık olmuş, tahliye edilmişti. Aslında “Osmanım” ve FETÖ’cü savcı işbirliği içindeydi. Üçok devam ediyor: “Yağmur kod adlı PKK’li, görgü tanığı değil, sözde üçüncü şahıslardan duyduklarını aktarıyor ve aktardıklarına ilişkin tek bir delil göstermemesine rağmen Cizre savcısı soruşturma başlatıyor, dosyayı Ankara Cumhuriyet Başsavcılığı’na gönderiyor.” Ankara Cumhuriyet Başsavcılığı, içi boş bir dosyayı kapatmak yerine ne yaptı? Üçok yanıt veriyor: “Önce Sakarya'nın Sapanca ilçesinde FETÖ iltisaklı bazı kişilerle gizli toplantı yaptığı iddiası üzerine araştırma yapıyor ve Sayın Akşener’in HTS (telefon arama/aranma) kayıtlarını inceliyor. FETÖ’nün haberleşme aracı olan ByLock kullanıp kullanmadığına, Bank Asya’da hesabı olup olmadığına, FETÖ ile irtibatlı ve iltisaklı şirketlerde çalışma kaydının olup olmadığına, terör örgütüyle irtibatlı ve iltisaklı derneklerde üyeliğine bakıyor. Bu da yetmiyor MASAK’a yazı yazarak sayın Akşener’in bütün hesaplarını inceletiyor. Yetmedi, yurtdışı seyahatlerini araştırıyor. Bindiği uçakta yolcuların arasında FETÖ’cü var mı diye isim isim yolcuları taratıyor. Bir bakıyor ki 2014 yılındaki seyahati sırasında aynı uçakta bulunan bir kişi hakkında FETÖ/PYD soruşturması yürütülmüş. Savcı Bey, hemen o yolcu ile Meral Akşener arasında bir irtibat var mı yok mu diye telefonlar, baz istasyonları, seyahatler her şeyi incelemeye alıyor. Yok. Hiçbir şey bulamıyor. Şaka değil, savcı bey tam 7 yıl tabiri caizse ıcığını cıcığını yedi sülalesini araştırıyor Meral Akşener’in ve sonunda takipsizlik kararı veriyor.” Eski bir savcı olan Üçok’a bu yapılanın normal olup olmadığını soruyorum: “Bence cevabı belli. Her soruşturmada yapılacak işler ve süreleri bellidir. Bu soruşturmanın açılmasının ve yedi yıl devam ettirilmesinin tek bir hukuki gerekçesi yok. Tamamıyla siyasi saiklerle adeta Demokles’in kılıcı gibi sayın Akşener’in tepesinde asılı tutulan politik bir süreç yürütülmüş. Bir hukukçu ve savcı olarak soruşturmayı yürüten Ankara Cumhuriyet Başsavcı Vekili Veysel Kaçmaz’ı şiddetle kınıyorum.” Bunun Akşener’e özel bir muamele olup olmadığını elbette herkes merak ediyordur. Üçok karşılaştırma yapıyor: “15 Temmuz sonrası açılan ve Ankara 17. Ağır Ceza Mahkemesi’nde 25 Nisan 2018 tarihinde yapılan duruşmada, o zamanlar görevdeki askerlerden olan ‘Abdullah’ kod isimli gizli tanık, Pensilvanya'ya gidip, Fethullah Gülen’le neler konuştuğunu, Kara Havacılık Komutanlığı'nda kimlerin cemaatçi olduğunu anlattıktan sonra ‘Necdet Özel Genelkurmay başkanı olduğunda, o zaman Genelkurmay'da abi seviyesinde olan birisi Fethullah Gülen'in, 'Genelkurmay'ı ele geçirdik. Bundan sonrası bizim artık’ dediğini belirtti. Buradan da Özel ve sonrakilerin cemaate hizmet eden Genelkurmay başkanları olduğunu anladım’ diyor. Verdiği ifadelerle birçok FETÖ’cünün açığa çıkarılmasına yardımcı olan gizli tanık ‘Abdullah’, mahkeme huzurunda verdiği ifadesinin devamında da ‘Bizim çalışma ekibimizde Denizci Astsubay Başçavuş Hüseyin Gürler vardı. Hüseyin, Deniz Kuvvetleri'ndeki subayların abisi olan ismini İhsan olarak hatırladığım, şu anda yurtdışına kaçmış olan kişiden bizzat duymuş. 2014 veya 2015'te Fethullah Gülen, 'Hulusi Akar bizim kardeşimizdir. Şu ana kadar çok büyük hizmetler yapmıştır. Bundan sonra da çok büyük hizmetler yapacaktır. Esas büyük hizmeti de bundan sonra yaptığında göreceğiz' demiş.’ diyor. Hatta daha sonra, Hulusi Akar’ın 1995'te İsmail Hakkı Karadayı’nın özel kalem müdürü iken Samanyolu öğrencilerini Genelkurmay başkanına takdim etme görüntülerini de delil olarak gösteriyor.” Hatırlıyorum, bu ifadeleri gazeteci Müyesser Yıldız duruşma salonundan bütün Türkiye’ye duyurmuştu. İşin tuhafı bu yüzden de yargılanmıştı. Peki, Akşener’i yıllarca soruşturan aynı savcılık, gizli tanık Abdullah’ın ifadelerinden sonra ne yaptı? Üçok yanıt veriyor: “Gizli tanık ‘Abdullah’ o yıl albay oldu. Bir yıl sonra emekli edildi. Şimdi yurtdışında sivil bir hava yolunda pilot olarak uçuyor. Abdullah’ın ifadesi ile onlarca asker hakkında dava açıldı. Hulusi Akar ve Necdet Özel hakkında ise herhangi bir soruşturma, dava açılmadı. Başsavcı vekili Veysel Kaçmaz Bey’e soruyorum, mahkeme huzurunda verdiği beyanları ile onlarca asker hakkında soruşturma açılan gizli tanık Abdullah’ın Hulusi Akar ve Necdet Özel hakkındaki beyanları hakkında herhangi bir işlem yaptınız mı? Yapmadıysanız neden? Diyorsanız ki yarbay olan FETÖ itirafçısı ‘Abdullah’ güvenilmezdi, o halde PKK itirafçısı, ‘Yağmur’un neyine güvendiniz de Akşener hakkında yedi yıl soruşturma yaptınız. 34 kişinin öldüğü 143 sanıklı 15 Temmuz Şehitler Köprüsü iddianamesi bir yılda, 330 sanıklı Polatlı Topçu Tugayı iddianamesi bir yıl iki ayda hazırlanabilirken bir tek Meral Akşener’in olduğu soruşturmada ne aradın da hakkındaki soruşturmayı yedi yılda bitiremedin. Bu yaptığın savcılık değil, hukuk değil. HSK’ye buradan ihbarda bulunuyorum savcı beyin yaptıklarını soruşturun ki bir daha kimse böyle şeylere tevessül edemesin.” Muhalif bir siyasetçiye bu yapılıyor da iktidar yanlısı olunca neler oluyor? O kadar örnek var ki… Aklıma AKP kurucusu Mehmet İhsan Arslan’ın FETÖ’nün Niagara Vakfı’ndan yönetici olan kızı ve damadının dosyasının kapatılma hikâyesi geliyor. Üçok, buna eklemede bulunuyor: “Benim aklıma da eski TBMM Başkanı İsmail Kahraman’ın damadı geldi. Acaba FETÖ nedeniyle kayınpederinin telefonları incelenmiş midir? Ya da Fethullah Gülen’in elini öpmeye giden eski Maliye Bakanı Nebati’nin, AKP milletvekilleri Osman Ören, Dilek Yüksel, Mustafa Hamarat’ın bindiği uçakta bulunan FETÖ’cüler araştırılmış mıdır? FETÖ imamı Kemal Öksüz ile fotoğrafı bulunan Tarım ve Orman Bakanı Vahit Kirişçi’nin baz istasyonlarını karşılaştırmış mıdır? FETÖ’nün en önemli yayın organı olan www.fgulen.com internet sitesinde halen ‘Dünyayla Konuşmak’ başlıklı yazısı bulunan Çalışma ve Sosyal Güvenlik Bakanı Vedat Bilgin’in hangi dernek ve sendikalarla ilişkisi var? Ankara Cumhuriyet Başsavcı Vekili Veysel Kaçmaz’a soralım; bunlarla ilgili en küçük bir soruşturma yaptınız mı? Vazgeçtik yedi yıl soruşturma yürütmekten, aklından bile geçirebildin mi? Cevaplarını bekliyoruz.” İYİ Parti’de bir FETÖ hikâyesi daha vardı. Ümit Özdağ, CNN Türk’te, Ahmet Hakan’ın programında, bugün genel başkan yardımcısı olan Buğra Kavuncu’nun FETÖ iltisaklı olduğunu iddia etmişti. Üçok’a bunu da hatırlattım, yanıt verdi: “Ümit Özdağ ülkemizin yetiştirdiği ve FETÖ ile mücadelede önde gelmiş değerli bir siyasetçidir. Sayın Akşener, Ümit Bey’in iddiaları üzerine önce dönemin MİT Müsteşarı Hakan Fidan’ı, sonra Milli Savunma Bakanı Hulusi Akar’ıve daha sonra da İçişleri Bakanı Süleyman Soylu’yu telefonla özel kalemlerinden arıyor. Kendilerinden, Özdağ’ın, Kavuncu hakkında ileri sürdüğü iddiaların doğru olup olmadığının araştırılmasını istiyor. Fidan, iki gün sonra, Akşener’i özel kaleminden arayarak MİT olarak yaptıkları araştırma sonucunda, Buğra Kavuncu’nun ne Türkiye’de ne de Kazakistan’da FETÖ ile irtibat ve iltisakının olmadığını, buna ilişkin delil bulunmadığını söylüyor. Akar da dönüş yapıyor ve Milli Savunma Bakanlığı olarak yaptıkları araştırma sonucunda Türkiye ve Kazakistan’da Ümit Özdağ’ın iddialarını doğrulayacak irtibat ve iltisak bulunmadığını söylüyor. Soylu da İçişleri Bakanlığı olarak ellerinde Buğra Kavuncu’nun FETÖ ile irtibat ve iltisakına ilişkin bilgi belge, delil olmadığını söylüyor.” Bu olayı daha önce Hürriyet gazetesinden Abdülkadir Selvi yazmıştı. Akşener’in yardımcısı olan Üçok böylece doğrulamış oldu. Merak edip, “Bu görüşmelerin delili var mı” diye sordum: “Ben savcıyım belgesiz konuşmam. Sayın Akşener’in aramalarına, bakan ve müsteşarımızın geri aramalarına ilişkin tüm bu arama kayıtlarını bizzat gördüm. Üçok, Kavuncu’nun savcılığa başvurarak kendisi hakkında soruşturma açtırdığını ve aklandığını da hatırlattı. Ona göre Akşener’e yapılan saldırıların bir nedeni var: “Akşener, AK Parti’nin karizmasını çizen liderdir. Türkiye yaklaşık yüzde 65 sağ, yüzde 35 civarında da sol seçmenin bulunduğu ve bu oy oranı nedeniyle AKP’nin sürekli seçim kazandığı bir ülke. Akşener yüzde 65’in içerisinden yüzde 15 civarında bir oyu koparıp İstanbul, Ankara, Adana, Antalya, Mersin gibi illeri AK Parti’nin elinden aldı. Bu nedenle Akşener’e çok öfkeliler. İtibarsızlaştırmak için her türlü iftirayı atıyorlar.” Üçok, Akşener hakkında açılan soruşturmada yaşananların peşini bırakmayacaklarını söylüyor. Türkiye’de kirden arındırmasını beklediğimiz yargı, zehirli suyla yıkanıyor. Mahkemeler adalet değil, iktidarın bildirilerini dağıtıyor. Yıllar önce FETÖ’nün kurduğu düzen, başka isimler altında kaldığı yerden devam ediyor. Bana neyin yasak olduğunu sormayın. Size sadece kimin için yasak olduğunu söyleyebilirim!",https://www.cumhuriyet.com.tr/yazarlar/baris-terkoglu/aksenerin-savcisina-zor-sorular-2117947
Barış Terkoğlu,CHP önünde patlayan silahın hikâyesi,18 Eylül 2023 Pazartesi,"Gez göz arpacık... Sadece 12’den vuranın değil boşa atılmış merminin de öyküsü var. Hatırladınız mı seçim boyunca o kurşunları ne çok konuştuk. Kâh İYİ Parti binasına isabet etti kâh CHP önünde patladı. Bıraktık gitti. Ama durun, belki birinin peşinden koşabiliriz... Tarih: 6 Nisan 2023. Sabaha karşı saat dört. CHP İstanbul İl Başkanlığı’nı koruyan polisin anlattığına göre, bina yakınında 5-6 el ateş açıldı. Binaya isabet etmedi ama olay Türkiye gündemi oldu. Polis, kamera kayıtlarını takip etti. Aracın sahibini ve araçta olan 20’li yaşlarındaki 3 kişiyi buldu. Ruhsatsız silahlarını da yakaladı. Ancak ateş açan onlar değildi. Araçtaki diğer kişi Emre Duran’dı. Zaten o kadar aleniydi ki... Emre Duran yanındaki arkadaşlarıyla o gece sosyal medyada canlı yayın açmıştı. Herkesin önünde havaya ateş etmişti. Polisin peşinde olduğunu anlayınca da kaçmıştı. Polis, bir ay sonra Emre Duran’ı da yakaladı. Duran, ifadesinde şunları anlattı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Ben olaydan birkaç hafta önce aileme ait işyerinin önünde saldırıya uğradım. Bu saldırı Zaza Doğan’ın azmettirmesi ile oldu. Hâlâ kafamda mermi çekirdeği var, sağ kaşım felçli. Bu olaydan sonra gözdağı vermek için Instagram’dan canlı yayınlar açardım. Olay günü Ortaköy tarafına gitmiştik. Dönüşte de canlı yayın açtım. Bu yayında bazı sahte hesaplar bana küfür etti. Ben de çok sinirledim. Birkaç gün önce Arda isimli arkadaşımın kendimi korumam için verdiği silah ile camı açıp 3-4 el ateş ettim. Ateş ettiğim esnada nerden geçtiğimizi bilmiyordum. Ne CHP binasından ne de çevredeki diğer binalardan haberdar değildim. Olay basına yansıyınca diğer arkadaşlar alındı. Ben de silahı Arda’ya teslim ettim. Suçlamayı kabul ediyorum.” Hukuk bu sefer gecikmedi! Yargılama seri muhakeme usulü ile yapıldı. Suçlamayı kabul eden Duran, 13 Haziran’da İstanbul 5. Asliye Ceza Mahkemesi’ne çıkarıldı. “Ruhsatsız silah bulundurma” ve “korku, kaygı veya panik yaratabilecek tarzda silahla ateş etme” suçlarından toplam 9 ay hapis cezası aldı. Sonrasında serbest bırakıldı. CHP önünde ateş açma dosyası böylece kapandı. Karara göre Emre Duran’ın kafası kızmış, havaya ateş açmıştı. Olayın başka bir tarafı yoktu. Türkiye’yi karıştıran olay bu kadar basitti. Kimse de Zaza Doğan kim, o silah nerede, bu nasıl bir organizasyon diye sormadı... Aslında bir dakika... Siz Emre Duran’ı tanıyorsunuz. Daha önce bu köşede okudunuz. 1 Haziran 2021’de, perde asarken mafya çatışmasının ortasına düşen, başına aldığı serseri kurşunla hayatını kaybeden iki çocuk babası 34 yaşındaki perdeci Talat’ın hikâyesini yazmıştım. Hatırlatayım... “Dayı” lakaplı Fatih Uzunyayla ile “Zaza Doğan” lakaplı Ahmet Adanmış arasında bir süredir husumet vardı. Polis aldığı istihbaratı “‘Gereken yapılacak, Fatih abimizin intikamı alınacak’ tarzında söylemlerin olduğu bilgisi alınmıştır” diyerek not etmişti. Gerçekten de oldu. 24 Mayıs 2021 günü önce Büyükçekmece’de bir vatandaşın aracı çalındı. O araçla, bir hafta sonra, Zaza Doğan lakaplı Ahmet Adanmış’ın Alibeyköy/Eyüpsultan’da yeni açılan Lounge kafesinin önüne gidildi. Araç içinden uzun namlulu silahlarla ateş açıldı. Kafedeki Taha Aksakal kasığından ve Ahmet Adanmış sol karın boşluğundan ölümcül şekilde yaralandı. Yeni açılan kafeye perde asan perdeci Talat ise yaşananlardan habersiz vurulup öldü. 2 Haziran’da da çalıntı aracın üstüne benzin dökülüp yakılarak deliller temizlendi. Polis orada da aracı takip ederek faillere ulaştı. Fatih Uzunyayla’nın adamı olarak bilinen Üveyiz Kınay, Emirhan Örs, Doğan Gökdoğan ile birlikte bahsettiğim Emre Duran da gözaltına alındı. Arka koltuktaki Üveyiz Kınay ateş açarken Emre Duran silahı temin eden kişiydi. Doğan Gökdoğan her şeyi itiraf etti. O günden sonra ne mi olmuş? Perdeci Talat’ın öldüğü, iki kişinin yaralandığı çatışmanın davası halen devam ediyor. Polis tarafından kaçarken yakalanan Fatih Uzunyayla, “Kaçma şüphesi yok” denerek serbest bırakıldı. Cinayet silahını temin eden Emre Duran da öyle... Emre Duran çıkınca, kendi anlattığına göre Zaza Doğan’ın adamlarıyla yine çatışmaya girdi. Yetmedi CHP İl Başkanlığı önünde ateş açtı. Mahkeme “iyi halli” gördüğü Duran’ı yine serbest bıraktı. Bu arada temmuz ayında AKP-MHP’nin çıkardığı infaz düzenlemesinden Merdan Yanardağ ya da Gezi sanıkları değil ama Emre Duran yararlanıyor! Perdeci Talat’ın çocukları, kardeşleri ise halen pisi pisine ölümün hesabının sorulmasını bekliyor. Bu sırada da failler dışarıda eylemlerine devam ediyor! Yargının verdiği cesaretten olacak, aramızda dolaşan Emre Duran’ın tam 51 suç kaydı var. Halen sosyal medyadan silahlı fotoğraflar paylaşıyor. Rakiplerini darp ederken çektiği videoları takipçilerine izletiyor. Soylu’nun miras bıraktığı mafyanın elemanlarını polis her seferinde yakalasa da yargı arka kapıdan serbest bırakıyor. Siyaset ise onları kurtarmak için yasa çıkarıyor. Devlet ya mafyayı temizleyecek ya da mafya düzenine teslim olacak. Bu hesaplaşma bitmeden kimi karavana, kimi pisi pisine kurşunlar aramızda dolaşmaya devam edecek.",https://www.cumhuriyet.com.tr/yazarlar/baris-terkoglu/chp-onunde-patlayan-silahin-hikayesi-2120347
Barış Terkoğlu,Sanık: Kemal Kılıçdaroğlu,14 Eylül 2023 Perşembe,"Olur mu olmaz mı derken olmayacak oldu... Çok değil üç ay önce anlatmıştım: Muhalefetin, öncelikle de CHP’nin önünde kritik bir sorun vardı. Cumhurbaşkanlığı seçimini kaybeden CHP genel başkanı, artık milletvekili değildi. Haliyle dokunulmazlığı da yoktu. Bunu hatırlatmamın sebebi, o günlerde Meclis Başkanlığı’nın seçilemeyen vekillerin fezlekelerini yargıya, “Gereğini yapın” diye göndermesiydi. Kılıçdaroğlu da fezlekesi olanlardan biriydi. Anadolu Ajansı, Kılıçdaroğlu’nun 18 fezlekesinin olduğunu, bunların Ankara Cumhuriyet Savcılığı’na iletildiğini duyurdu. Kılıçdaroğlu’nun avukatı Celal Çelik ise 18 değil, 28 fezlekenin olduğunu söylüyordu. Hatta geçmişte açılması muhtemel bazı davalar, yeniden kazanılan dokunulmazlık nedeniyle durmuştu. Bunlarla birlikte sayı daha da artıyordu. O günlerde listesini çıkarmıştım. Kimi cumhurbaşkanına hakaret kimi halkı kin ve düşmanlığa tahrik... Toplamda 110 yıla varan dava potansiyeli taşıyan dosya vardı. Şu ifadeleri kullanmıştım: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Fezlekelerin birer birer davaya dönüşeceğini öngörebiliriz. Yargılaması duranların tekrar başlayacağını biliyoruz. (...) Dahası, yukarıdaki suçlamalarla binlerce kişinin tutuklandığı hatırlanırsa belki de ana muhalefet liderini tutuklamak isteyen yargı üyeleri karşımıza çıkacak. (...) İstanbul il başkanı ve İstanbul belediye başkanından sonra belki de CHP genel başkanı cezalandırılacak. Belki de ona da siyasi yasak gelecek. Zira fezlekelerin çoğunda Kılıçdaroğlu için siyasi yasak isteneceği de görünüyor.” Üç ay geçti. Araya adli tatil girdi. Acaba bir değişiklik var mı diye baktım. Öngörüm doğrulanmıştı. Tarihte ilk kez bir CHP genel başkanı sanık olarak tebligatla mahkemeye çağrıldı. “Sanık: Kemal Kılıçdaroğlu” yazan tebligat, üç gün önce, 11 Eylül’de gönderildi. Buna göre CHP liderinin yargılaması, 7 Mart 2024’te İstanbul 51. Asliye Ceza Mahkemesi’nde başlayacak. CHP lideri Kılıçdaroğlu, dokunulmazlık zırhı olmadan hâkim huzurunda savunma yapacak. İlk yargılamada yapılan suçlama ise “kamu görevlisine alenen hakaret”. Savcı, Kılıçdaroğlu’nun 1 yıl 2 ay ile 2 yıl 4 ay arası hapsini istiyor. Talepleri arasında elbette siyasi yasak da var. Yargılama nedeni, 9 yıl önce, 26 Kasım 2014’te, Beşiktaş Mustafa Kemal Kültür Merkezi’nde, CHP İstanbul bölge toplantısı sırasında, Kılıçdaroğlu’nun yaptığı konuşma. Kılıçdaroğlu, o toplantıda şunları söylemişti: “17 ve 25 Aralık’ta Cumhuriyet tarihimizin en büyük yolsuzluğu oldu, gerçekleşti. Bir hükümetin bir devleti nasıl soyduğuna tanık olduk. Sonunda bir soruşturma komisyonu kuruldu. TBMM Başkanı Sayın Cemil Çiçek mahkemeye başvuruyor. Diyor ki, komisyonla ilgili olarak yayın yasağı getirin. TBMM’de kurulan komisyonla ilgili yayın yasağı getirin, diyor. Ve mahkemeden karar çıkarıyor. Ne zamandan beri TBMM hırsızların hamisi konumuna geldi Sayın Cemil Çiçek, bunu bir açıklar mısın? Türkiye Büyük Millet Meclisi’nin görevi bu mudur? Senin görevin başka bir şey. Türkiye Büyük Millet Meclisi’nin itibarını korumaktır. Yayın yasağı getirerek kimlere arka çıkıyorsun sen?” Konuşmada defalarca geçen “hırsız” ifadesi nedeniyle eski Bakan Erdoğan Bayraktar dilekçe vererek şikâyetçi olmuş. Kılıçdaroğlu hakkında 31 Ekim 2016 tarihinde iddianame hazırlanmış. Dokunulmazlığı kalkınca da kamu davası açılmış. Kılıçdaroğlu’nun avukatı Celal Çelik’e tebligatı nasıl karşıladıklarını sordum: “Dava açıldığı bilgisini genel başkana arz ettiğim sırada mutlu olduğuna tanık oldum. Davaya konu olan olguların tamamının ispatlanması talimatını verdi. İspat hakkı, Türk Ceza Kanunu’nun ve anayasanın verdiği bir hak. Yolsuzluk eleştirilerinin haklı dayanaklarını delil olarak mahkemeye sunacağız, 17-25 Aralık sürecindeki tapelerle ilgili bilirkişi incelemesi talebimiz var. Zaten eski Bakan Erdoğan Bayraktar’ın da ispat hususuna karşı çıkmayacağı dava dosyasında beyan olarak var. Dolayısıyla mahkemenin delilleri toplayacak olması, ses kayıtları hakkında bilirkişi incelemesi yapmak zorunda olması bizi mutlu etti. Bu dava yoluyla, 17-25 Aralık dönemindeki tüm yolsuzlukları ispat etme şansına sahip olacağız.” CHP liderlik kavgası yaşarken tarihte ilk kez bir CHP genel başkanı, hâkim karşısına çağrılıyor. Demokrasinin gövdesini oluşturan ana muhalefetin lideri, iktidarın yolsuzluğunu eleştirdiği için yargılanacak. Ancak darbe dönemlerinde görülen olay, Türkiye’nin demokrasi tarihine leke olarak geçecek. CHP, Özel-İmamoğlu mu Kılıçdaroğlu mu diye tartışıp birbirini yiyedursun... Paramparça olmuş demokrasinin kırıntıları da avucumuzun içinden kayıp gidiyor. Muhalefet etmenin fiilen yasaklandığı düzene demokrasi denemeyeceği açık değil mi? Siz kavganızı doğru seçmezseniz kavganız sizi seçer. Cezanız biraz da budur.",https://www.cumhuriyet.com.tr/yazarlar/baris-terkoglu/sanik-kemal-kilicdaroglu-2119073
Barış Terkoğlu,Abdülhamit boş yapar mıydı?,07 Eylül 2023 Perşembe,"Ne yazık, zaman makinesine binip tarihte yolculuk yapamıyorum. Ancak elimize kalemi aldığımızda, sadece gerçeğin hikâyesini anlatmak zorundayız. “Boş yapma Abdülhamit” meselesinden bahsediyorum. Hani Ebrar, Abdülhamit isimli şahsa yanıt verince, İslamcılar “Sultan Abdülhamit’e mi dedin?” diye ayağa kalktı ya... Abdülhamit efsanesi üzerinden, voleybol oynayan kadınları vurdu ya... İslamcıların Abdülhamit hayali ile gerçeği arasındaki farktan bahsetmeyelim mi? Fesli Kadir Mısıroğlu’nun, 14 Şubat 2015 tarihli sohbetini dinliyorum. Şadiye Sultan hasta, demir karyolada yatıyor. Duvarda Abdülhamit’in resmi. Babasının hayranı Mısıroğlu, saygıdan onu ziyaret etmiş. Mısıroğlu, başı açık Şadiye Sultan’a kızmış: “90 küsur yaşında, ziyaretine gittiniz, kutusunu çıkarır dudaklarına ruj sürer.” Hikâyenin sonu, Şadiye Sultan’ın Mısıroğlu’na hakaretleriyle bitiyor. Mısıroğlu, “Kabul edelim, Abdülhamit alafranga müziğe hayrandır” diye başlıyor Abdülhamit’i anlatmaya. “Piyano dinlediği, Donizetti’yi sarayda istihdam ettiği doğrudur” diyor. Nitekim Mısıroğlu’nun ziyaret ettiği Şadiye Sultan da babasının kendisine piyano hediye ettiğini, İspanyol bale ve danslarını takip ettiğini hatırlıyor. Mısıroğlu’na göre Abdülhamit, “boş işlerle de uğraşmış”tı! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Sadece o değil. “Çıplak kadın resimleri yapıyordu”, “Kuran’a hakaret eden şairlerin şiirlerini duvara asıyordu” dediği Halife Abdülmecit için “Plajda mayoyla resmini gösterebilirim size” dediği hikâyeyi Osmanoğulları için kendince teşhis koyarak bitiriyor: “Sarayı ve hanedanı bozmuşlar!” Mısıroğlu, kadın portreleri çizen ressam Abdülhamit’in sanat işlerini de boş görüyor! İslamcı kesimin peşinden gittiği Nurettin Yıldız da Abdülhamit’ten şikâyetçiydi: “Abdülhamit ne yaptı kendisi kızıyla oturup piyano dersleri yaptılar orada. (...) Tarikat erbabı bir adamın piyanoya vakti olur mu?” Ona göre de Abdülhamit boş yapıyordu! İnkâr edemezler ki! Torunu Osman Ertuğrul’un televizyonda anlattığı anısı gelir onları bulur: “Dedem rom içerdi, babama söylerdi, bu yasak değil, Kuran’a bak, orada şarap diyor, şekerden yapılanın bahsi geçmiyor derdi.” Bırakın, özel kaleminin “Namaz kılmazdı” demesini dikkate almayalım. Bırakın, şampanya fabrikasını ona borçlu olduğumuzu söylemeyelim. Doktor Atıf Hüseyin Bey’in hatıratına göre Abdülhamit kendisini anlatsın: “Doğrusunu isterseniz ben Türküm ama Türkçe havalardan ziyade alafranga havalar, opera ve operetler hoşuma gider... Çünkü Türkçe minöre’dir. İnsana uyku getirir. Hem de bizim Türkçe dediğimiz makamlar Türkçe değildir. Yunandan ve Acemden alınmıştır.” (Ayşe Ersay Yüksel, II. Abdülhamit: Sanatkâr ve Sanat Hamisi Bir Sultan) Abdülhamit’i devirmek için İttihatçılarla çalışan Said Nursi’nin meşhur nutkuna ya da Mehmet Akif’in ona yaptığı “Baykuş, korkak, melun, zalim” sövgülerine girmiyorum. Kısacası İslamcılık, Abdülhamit’i en hafifinden “boş yapmakla” eleştiriyor. Ciddi tarihçilere dönelim... İlber Ortaylı - Osmanlı’ya Bakmak: “Türk musikisini değil, İtalyan operalarını ve operetlerini severdi. Sade yaşayışında Avrupalı kalıplar hâkimdi.” Halil İnalcık - Devlet-i ‘Aliye IV: “Abdülhamit bir Tanzimatçının fikrini geliştirdiği idadileri 1880’lerde hayata geçirdi. Rumları, Yahudileri, Ermenileri ve Müslümanları aynı okullarda birleştirdi. Böylece aslında Batıcı eğitim sistemi yerleşmiş oldu. Abdülhamit fikir ve felsefe bakımından da Batı’yı benimseyen bir nesli ortaya çıkarmıştır.” Bir asır önce yaşasak Abdülhamit’i bugün Erdoğan’ı eleştirdiğimiz gibi eleştirirdik. Zira Abdülhamit, çağın kültürü sarayda olsun, eğitimde olsun hatta toplumda olsun ama sistemde olmasın istiyordu. Bize göre tutucuydu. Ama ona haksızlık edemeyiz. Emperyalizmle işbirliğiyle lekelenmiş bugünkü İslamcılık, Abdülhamit’in de gerisinde. Tarihte yaşamış Abdülhamit ile onların hayalindeki Abdülhamit arasında koca bir boşluk var. Geçen asırda, babaları sayesinde dansla ve klasik müzikle tanışan Abdülhamit’in kızları, bugün yaşasalar, belki voleybol maçında kırmızı rujlarıyla onları izleyecektik. Bizim İslamcılar ise Abdülhamit’i bile yeterince Abdülhamitçi olmadığı için eleştirmeye devam edecekti. Haliyle, topu tokatlayan kızlarda bile “ecdat düşmanlığı” arayanlar, bilmedikleri Abdülhamit’in adının gölgesinde boş yapmaya devam ediyor. Robin Hood gibi bazı kahramanlar belki de hiç yaşamadı. Onları yaşatan insanların “keşke olsa” dediği ideallerdi. İşte bu yüzden filenin üstündeki topa yükselen tokat, boş bir lakırdıdan hem daha gerçek hem daha dönüştürücü olmaya devam edecek!",https://www.cumhuriyet.com.tr/yazarlar/baris-terkoglu/abdulhamit-bos-yapar-miydi-2116706
Barış Terkoğlu,3. sayfanın suçu ne!,21 Ağustos 2023 Pazartesi,"Günahkârlar adaletten bahsediyor. Kılıçları ise hep başkalarının günahlarıyla bileniyor. Barış Pehlivan’ın içeri girişi, yaşanan adaletsizliği daha da gözümüzün içine soktu. Son infaz düzenlemesinden söz ediyorum. Cinayet işleyene, uyuşturucu satana, kadını-çocuğu istismar edene kolaylık sağlayan yasa, siyasi mahpusları teğet geçiyor. Bir süredir 3. sayfa haberleriyle anlatıyorum. Geçen perşembe anlattığım son hikâyenin ardından, Cumhur İttifakı’ndan bir yanıt geldi. Yasanın mimarlarından olan MHP Genel Başkan Yardımcısı Feti Yıldız, af niteliğindeki düzenlemeyi eleştirenlere yanıt verdi. “Bir infaz işlemi üzerinde günlerdir kıyametler koparılıyor. Hukuki durumları aynı olan kişiler aynı işleme bağlı tutulur. Eşitlik ilkesinin en basit ve yalın tarifi budur” diye söze başlayan Yıldız, “Siyasi propaganda yapmanın ötesinde hukuki bir değeri bulunmayan açıklamaların topluma da sanığa da bir faydası yoktur” ifadeleriyle yanıtını bitirdi. Her ne kadar dayanağını anlayamasam da Yıldız, hazırladığı yasaya sahip çıkıyordu. Sahi öyle mi? Ortada adaletten bahsedeceğimiz bir yasa var mı? Şöyle anlatayım... Malum, Cumhurbaşkanı Erdoğan, af tartışmaları için şu ifadeleri kullanmıştı: “Benim bir ilkem var. İlkem de şudur: Devlete karşı işlenen suçlarda devlet affedici olabilir. Ama kişilere karşı işlenen suçlarda devletin af yetkisi yoktur.” Erdoğan yıllar önce bunu söyledi ama... İş gereğine gelince hep tersini yaptı. Affettiği kişiler, kişilere karşı suç işleyenlerdi. Sadece Erdoğan’ın çelişkisi değil. Ne zaman Türkiye’nin kanını donduran bir cinayet, çocuk ya da kadın istismarı yaşansa iktidarın politikacıları aynı şeyi söylüyor: İdam geri getirilmeli! Ancak iş infaz düzenlemesi yapmaya geldiğinde, idam isteyen politikacılar aynı suçlara af istiyor. Örnek olsun... Üç yıl önce bu zamanlarda, “3. sayfa olayları”na dikkat çeken Bahçeli, şu ifadeleri kullanmıştı: “Kadına şiddetin yanı sıra çocukların güpegündüz kaçırılmaları, vahşete kurban edilmeleri, hatta cinsel istismara uğramaları maşeri vicdanı yaralarken, aynı zamanda büyük bir hüzne ve hüsrana da neden olmaktadır.” Tespitin ardından çözümünü şöyle anlattı: “Bu konuda idam cezasının hukuk mevzuatımıza tekrar alınması, iğrenç ve ilkel suçların işlenmesini caydırabilecektir.” Çözümü idamdı. İşin ilginci, dönemin Meclis Başkanı Mustafa Şentop da AKP Grup Başkanvekili Cahit Özkan da Bahçeli’ye destek verdi. Kamuoyunu sarsan 3. sayfa haberlerine; medyasıyla, vekiliyle, bürokratıyla Cumhur İttifakı hep idam çözümü önerdi. Son yaşadığımız Esenyurt’taki tekel bayisi cinayetini hatırlayın. Cumhurbaşkanı Başdanışmanı Oktay Saral, “Bu namussuz için ve onlara ortaklık eden alçaklar için yaşasın idam” dedi. Bu sözler söylenirken hükümetin Plan ve Bütçe Komisyonu’na son dakikada getirdiği infaz düzenlemesi uygulamaya girmişti bile. Sonucu size yazayım... Kravat taktığı için iyi halli sayılmayı, tahrik diyerek indirim kapmayı geçtim... Mesela kasten öldürmeden 20 yıl hapis cezası alan biri, son düzenlemeyle, 3 yıl 4 ay kapalı cezaevinde kalıyor. 6 yıl da açık cezaevi şartlarında bekleyerek tahliye oluyor. Örneğin uyuşturucu ticaretinden 12 yıl 6 ay hapis cezası alan bir hükümlü, düzenleme sonrası sadece beş ay kapalı cezaevinde kalıyor. Beş yıl da açık cezaevinde yatıp tahliye oluyor. Kadına ya da çocuğa yönelik cinsel suç işleyen ve 10 yıl hapis alan bir kişi, 1.5 yıl kapalı cezaevinde vakit geçiriyor. İki yıl da açık cezaevinde kaldıktan sonra dışarı çıkıyor. Diyelim yağmadan dokuz yıl ceza almış bir hükümlü, sadece bir ay kapalı cezaevinde kalıyor. Altı ay da açıkta yatıp tahliye oluyor. Eğer bu suç Nisan 2020 öncesinde işlendiyse iki aftan birden yararlandığı için, sadece bir ay kapalı üç ay açık cezaevinde yatıp çıkıyor. Dolandırıcılık, yaralamalar, taksirle öldürmeler gibi suçlar da Nisan 2020 öncesi işlendiyse iki affa birden uğruyor. Bir kısa tatil gibi girilip çıkılıyor. Buna karşın cumhurbaşkanının başlangıçta söylediğinin aksine, “devlete karşı işlenen suçlar”a hiçbir af vurmuyor. Haliyle aslında her af ile “siyasiler”e yeni koğuş açılıyor. Tekrar söyleyelim... Her 3. sayfa haberinin ardından “Çözüm idam” diye bağıran Cumhur İttifakı politikacıları, iş yasa yapmaya gelince “Önce istismarcılar, katiller, uyuşturucu satıcıları çıksın” diyor. Haliyle Feti Yıldız’ın sözlerinin altı boş olduğu gibi, millete söyledikleri sözlerle de açıkça çelişkili. Muhalefetin yasayı acilen AYM’ye götürmesi, toplumun vicdanını rahatlatması gerekiyor. Adaletin kılıcı başkalarına kör olmadığı zaman gerçek bir eşitlikten bahsedeceğiz...",https://www.cumhuriyet.com.tr/yazarlar/baris-terkoglu/3-sayfanin-sucu-ne-2110761
Barış Terkoğlu,Döve döve alınan karar,02 Ekim 2023 Pazartesi,"“Zorla elde edilenden hayır gelmez” diyor Henry Miller. Şimdi şer ile idrak mesafesindeyiz... Yargıtay, zaman ayarlı kararını verdi. Gezi dosyasında Osman Kavala, Can Atalay, Tayfun Kahraman, Çiğdem Mater, Mine Özerden’in cezasını onadı. Herkes o kararı konuşurken benim aklım eski karardaydı. Hatırlayın, 18 Şubat 2020’de, Gezi yargılamasında, İstanbul 30. Ağır Ceza Mahkemesi bütün sanıklar için beraat kararı vermiş, Osman Kavala’yı da tahliye etmişti. Kavala, dışarı çıkamadan cezaevi kapısında yeniden gözaltına alınmıştı. Erdoğan, Kavala gözaltındayken “Onu bir manevrayla beraat ettirmeye kalktılar” diyerek mahkeme kararını beğenmediğini göstermişti. Aynı gün, HSK, beraat kararı veren üç hâkim için soruşturma izni verdi. Kavala yeniden tutuklandı. İşte merak ettiğim, 2020’de, kararlarına soruşturma açılan o hâkimlerin başına neler geldiğiydi. Öyle ya, kararı veren mahkemenin başkanı Galip Mehmet Perk, hükümet medyasında adeta itibar suikastına uğramıştı. Neler yazılmadı ki hakkında... FETÖ iltisaklı 200’ü aşkın kişiyle irtibatının olduğu, amcasının FETÖ üyeliğinden yargılandığı, gerçek adının Kalo olduğu ve adını değiştirdiği, Gezi kararından 15-20 gün önce sanıklara ceza vereceğini söylediği vs. vs... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 4 Nisan 2022’de, HSK’nin üç müfettişi, Gezi davasına beraat kararı veren başkan Galip Mehmet Perk, üyeler Ahmet Tarık Çifçioğlu ve Talip Ergen hakkındaki soruşturma raporunu tamamladı. Rapor, tam 193 sayfaydı. Hemen şunu söyleyeyim... Üç müfettiş hâkimlerle ilgili raporlarına şu kritik satırları yazmış: “(...) Etki altında karar verdikleri yönünde delil elde edilememiş(tir)...” Yani HSK müfettişleri, beraat kararı veren hâkimlerin, baskı-tehdit-şantaj altında kalmadan karar verdiği kanaatine varmış. Sahi HSK, yandaş medyada yazdığı gibi, Perk’in FETÖ ile bağlantılı olduğuna dair delil bulmuş mu? Sıkı durun! HSK müfettişleri, başkan Galip Perk’in birlikte çalıştığı hâkim ve savcılardan üniversite yıllarındaki ev arkadaşlarına kadar 20 ayrı ifade almış, FETÖ bağlantısı bulamamış! Telefonunda Bylock aramış, bulamamış! Ankesörlü hattan aranıp aranmadığını araştırmış, bulamamış! Digiturk, Tivibu, Superonline’daki aboneliklerine bakarak FETÖ nedeniyle abonelikten çıkıp çıkmadığını araştırmış, bulamamış! Adalet bakanının kardeşinin FETÖ iltisaklı çıktığı yerde bir önemi var mı bilmem ama babasının amcasının torunu FETÖ bağlantılı çıkmış! Bir de KHK ile kapatılan bir üniversitede bir yıl yüksek lisans yaptığı anlaşılmış. HSK müfettişlerinin, derin bir araştırmasının ardından, Galip Perk, FETÖ iltisakı iddiasından aklamış. Gelelim Galip Perk ve iki üye hâkim hakkında disiplin cezası istenmesine karar verilen diğer iki konuya... Biri, “görevde kayıtsız kalmak” iddiasından ceza istenmiş. Müfettişler özetle demiş ki: Madem Gezi davası delillerini hukuka aykırı kabul ederek beraat kararı verdin, öyleyse yargılama boyunca neden bu delillerle insanları tutuklu yargılamaya devam ettin? Demek ki delilleri yeterince irdelememişsin. İkincisi, sadece Galip Perk ile ilgili. Müfettişler tamamı yargı mensubu tam 10 tanık ile görüşmüş. Ortak bir kanaate varmış. Buna göre Perk, davada beraat kararı vermeden günler önce, meslektaşlarıyla dosya hakkında konuşmuş. Hatta Gezi davasında ceza vereceğini söylemiş. Ancak mahkeme günü bu kanaatini değiştirmiş. Kanaatini üçüncü kişilerle paylaşması yargı etiğine aykırı bulunmuş. Bu nedenle yer değiştirme cezası talep edilmiş. HSK 2. Dairesi, hâkimler hakkında henüz nihai bir karar vermese de rapor böyle. Yani... Gezi davasında, iki buçuk sene önce beraat kararı çıktı. “Sen nasıl beraat verirsin” denilerek hâkimlerin kararı bozuldu, haklarında soruşturma açıldı. HSK, detaylı bir soruşturma yaptı. Sonunda hâkimlerin FETÖ ile bağlantısını bulamadığı gibi, kararlarında kimsenin etkisi altında kalmadıklarını da not düştü. Aynı hâkimler Adnan Oktar dosyası gibi kritik davalarda karar vermeye devam etti. Ancak geçen iki buçuk yılda yaratılan hava bambaşkaydı... Artık hâkimler yukarının hangi kararı istemediğini gayet iyi anladı. Beraat kararı verirlerse FETÖ’cü ilan edileceklerini, haklarında soruşturma açılacağını, başlarına itibar suikastı dahil her şeyin geleceğini biliyordu. Yargıya “Sıkıysa bir daha beraat verin” sopası sallanarak iki buçuk yılda istenen karar çıkarıldı. Şimdi “Bağımsız yargı kararını verdi” oyunu oynanıyor. Hâkimin hükmü kralın hükmünden ayrıldığı gün kararlar sopayla değil vicdanla yazılacak.",https://www.cumhuriyet.com.tr/yazarlar/baris-terkoglu/dove-dove-alinan-karar-2125459
Barış Terkoğlu,Altı saat içerisinde neler neler oldu öyle?,25 Eylül 2023 Pazartesi,"“Kötü insanlar olmasaydı, iyi hukukçular da olmazdı” diyor Dickens. Türkiye, belki de bu sayede, hukuk atomunun çekirdeğine kadar indi! Veysel Şahin yasadışı bahis hükümlüsü. Pek bilmeseniz de milyarlarca dolara hükmediyor. 2018’de örgüt kurmak ve yasadışı bahisten toplam 10 yıl 6 ay ceza aldı. Nisana kadar Silivri Cezaevi’ndeydi. Cezasını tamamlayıp tahliye oldu. Gelgelelim, Seyhan Avşar’ın haberinden sonra Kılıçdaroğlu’nun mesajları sayesinde onu günlerdir konuşmamıza neden olan olay, tahliyesine 1.5 ay kala yaşandı. O günün tutanakları, yargı içinde adeta savaş yaşandığını gösteriyor. Tarih 2 Mart 2023. Bakırköy 14. Ağır Ceza Mahkemesi’nin üç hâkimi, mesai bitmek üzereyken cezası kesinleşmiş olan ve altı yıldır hapiste yatan Şahin hakkındaki kesinleşmiş kararı bozdu. Olay tutanaklara şöyle yansıdı: “Hükümlü Veysel Şahin hakkında Büyükçekmece 8. Asliye Ceza Mahkemesi’nin 26 Nisan 2018 tarihli ‘suç işlemek amacıyla örgüt kurma’ suçundan verilen 5 yıl hapis cezasının ve ‘7258 sayılı yasanın 5-b maddesine muhalefet’ (yasadışı bahis) suçundan verilen 5 yıl 6 ay hapis cezasının giderilemeyecek mağduriyete yol açılmaması bakımından infazlarının durdurulmasına, hükümlü başka suçtan tutuklu ya da hükümlü değil ise derhal serbest bırakılmasına...” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kısacası mahkeme, bir anda Şahin’in kesinleşmiş toplam 10 yıl 6 aylık cezasını bozmuştu. İşin ilginci kararının başında “Hükümlü müdafiyle Ersan Şen tarafından 19 Aralık 2022 havale tarihli dilekçe ile itiraz edilmiş olup itiraz hususunda karar verilmek üzere dosya mahkememize gönderilmiş ve CMK 33. maddesi gereğince cumhuriyet savcısından yazılı mütalaası alınmış olmakla, dosya incelendi” deniyordu. Meseleyi ilginç kılan detaylardan biri de buydu. Cumhuriyet savcısından dair mütalaa alınmamıştı. Şahin’in avukatı Ersan Şen’in 2.5 ay önce yaptığı itiraz dilekçesiyle, kesinleşmiş bir mahkeme kararı, birkaç dakika içinde silinip süpürülmüştü. Veysel Şahin hukuken artık özgürdü. Tahliye hararı adliye sistemine düştü. Hazırlıkları başladı. Ancak... Savcılar, Sami Şahin ve Mehmet Ayhan, devreye girdi. Saat 19.00’da mahkeme kararının hukuksuz olduğunu yazan ve Şahin’in tahliye edilmemesi gerektiğini söyleyen tutanağı tuttular. Tutanakta Şahin’i tahliye eden mahkemeye şöyle laf sokuluyordu: “(...) Bu kararın mesai saati sona erer ermez 17.01’de onaylanarak cumhuriyet başsavcılığımız ekranına düşürülmesi üzerine karar incelendi.” Savcıların tutanağında mahkemeye sanki hukuk dersi veriliyordu. Avukat Şen’in talebinin daha önce tam 4 kez hem kararı veren mahkeme hem de üst mahkemeler tarafından reddedildiği, karara itirazların kesinleştiği, bundan sonra mahkemelerden alınacak bir kararın olmadığı söylendikten sonra şu ifadeler kullanılıyordu: “Yasaya açıkça aykırı olduğu düşünülen Bakırköy 14. Ağır Ceza Mahkemesi’nin kararına karşı yeniden müracaat yapılacağından, hükümlünün şu aşamada tahliye edilmeyerek Bakırköy 14. Ağır Ceza Mahkemesi’ne resmi olarak sorulmasına karar verildi.” Mesai bittikten bir dakika sonra, saat 17.01’de tahliye olan Şahin, savcının girişimiyle cezaevi çıkışında tahliye olamadan bekledi. Adliyeyi karıştıran, adeta yargı içindeki savaşı gösteren saat 19.00’daki tutanağın ardından, Bakırköy 14. Ağır Ceza Mahkemesi’nin üç hâkimi apar topar salona geri döndü. Belki de döndürüldü! Tek sayfalık bir kararla, saat 17.01’de verdikleri kendi kararlarını kaldırdılar. O kararın girişinde yaptıklarını, “sehven” diyerek şöyle itiraf ettiler: “Verilen kararın sehven cumhuriyet savcısından mütalaa alınmadan verildiği, karar başındaki mütalaa alındığına yönelik ibarelerin ise matbu olup sehven yazıldığı ve kararın onaylandığı anlaşılmakla...” Kısacası mahkeme dosyayı okumadığı gibi kendi kararını dahi okumadığını söylüyordu! Saat 22.00 olmuştu. Şahin halen cezaevi kapısında bekliyordu. Aynı iki savcı, saat 22.10’da yeni bir tutanak tutarak kararını birkaç saat içinde değiştiren mahkemeye yine laf soktu: “Tutanak tutulduktan sonra mahkemece, saat 22.01’de yeniden aynı tarih ve aynı iş numarası ile Büyükçekmece 8. Asliye Ceza Mahkemesi’nin anılan iş kararına karşı bu defa da taleplerin ve itirazın reddine karar verildiğine ilişkin ek karar cumhuriyet başsavcılığımız ekranına düşürülmüştür.” Günlerdir konuyu tartışan hemen herkes “tahliye” meselesine takılıyor. Şahin’in cezasının 1.5 ay sonra biteceği düşünülürse kritik olan tahliyesi değil. Asıl mesele mahkemenin gerekçesi. Basitleştirerek söyleyeyim: Şahin hapisteyken örgüt dahil benzer suçlardan, İstanbul 42. Asliye Ceza Mahkemesi’nde başka bir davadan yargılanıyordu. Şahin ve avukatı, ceza aldığı ve 6 yıl hapis yattığı dosyayı bu davayla birleştirmeye çalışıyordu. Ceza aldığı ve hapis yattığı dosya ile henüz yargılandığı dosya birleşerek aynı dava haline gelecek, böylece iki ayrı ceza yerine halihazırda 6 yıl hapis yattığı tek bir dosya sanığı olarak eli rahatlayacaktı. Şahin ve avukatı, daha önce başka mahkemelerden tam 4 kez bunu talep etmişti. Nitekim Bakırköy’deki tartışmalı mahkeme 5. talepte bu kararı verdi. Tahliye, bu kararın 2. derecede önemli bir sonucu oldu. Öte yandan 5 Mayıs’ta devam eden öteki davada, İstanbul 42. Asliye Ceza Mahkemesi, Şahin’e 21 yıl 8 ay hapis cezası verdi. 2014’te kesinleşmiş kasten yaralama sabıkası nedeniyle, daha ağır yaptırımı olan “mükerrirlere özgü infaz rejimi” uygulanmasına da karar verdi. Şahin’in karar kesinleşinceye kadar dışarıda tutuksuz kalmasını uygun buldu. Bir detay daha var. Şahin’in dosyasında, 2018’in nisan ayında da benzer bir akşam yaşandı. Tahliye kararı aynı akşam itirazla bozularak Şahin hapisten çıkarılmadı. Haliyle yargı içinde bir Şahin kavgası yaşandığı tezimiz tutarlı görünüyor. Sürekli değişen, “yukarıdan müdahaleli” olağandışı yargı kararları bunu açıkça gösteriyor. Öte yandan Şahin’den “kafasının koparılmaması için” eski bir bakan adına rüşvet isteyenler, “Dosyayı çözeriz” diyerek bazı yüksek yargı mensupları adına milyon dolar telaffuz edenler de meseleyi daha ilginç kılıyor. Bir suç, bin karar üretiyor. Her dudak kendi hükmünü söylüyor. Belki de bütün bunlar adil olan henüz sözünü söylemediği için...",https://www.cumhuriyet.com.tr/yazarlar/baris-terkoglu/alti-saat-icerisinde-neler-neler-oldu-oyle-2122957
Barış Terkoğlu,Barış’ı bırak eleğe bak!,14 Ağustos 2023 Pazartesi,"Bir garip elek... Dinazor geçer, ejderha geçer sen takılırsın. Bir değişiklik olmazsa, Barış Pehlivan yarın cezaevine giriyor. Uygulanan hukuk rejiminin tuhaflığını defalarca anlattım. Barış tek değil. İçeridekileri düşününce, koca adaletsizlik okyanusunda bir damla sadece. Sözler azaldı ama belki size o garip elekten bahsedebilirim. Hatırlayın, bugünküne benzer bir infaz düzenlemesi 2020’de de çıkmıştı. O sırada benim de Barış’ın da aralarında olduğu 6 gazeteci hapisteydi. Düzenlemenin özü şuydu: Çeşitli suçlardan hükümlülerin cezaları belirli oranlarda indiriliyordu. Öte yandan son üç yılında da açık cezaeviyle denetimli serbestliğe tabi oluyordu. Her zamanki gibi, siyasi suçlar kapsam dışında bırakılmıştı. O kelime kullanılmasa da aslında bir tür af çıkmıştı. Düzenleme, başlangıçta, içerideki 6 gazeteciyi de kapsıyordu. Ancak... Gece yarısı, tam Meclis’ten geçecekken bir son dakika değişikliği geldi. MİT haberinden hapis yatanlar affın dışında bırakıldı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bu kadar değil... O günlerde bir de 7. kişi vardı. Hayır, siyasi değil. Kadına karşı canavarca işlenmiş bir suçun failinden söz ediyorum. Hatay’ın İskenderun ilçesinde, 15 Ocak 2019’da dershaneden çıkıp evine giden 19 yaşındaki Berfin Özek, ayrıldığı erkek arkadaşı Casim Ozan Çeltik’in saldırısına uğramıştı. Çeltik, Berfin’in yüzüne asit atmıştı. Berfin’in yüzü tanınmaz hale gelmiş, görme yetisini kaybetmişti. Feci olay kamuoyunu ayağa kaldırınca, düzenlemeye bir ek daha yapıldı. Teklif sahibi AKP milletvekili Ali Özkaya şöyle anlattı: “Yüze kezzap atma gibi gerçekten canavarca hisle işlenen suçları ceza indirimi dışında tutuyoruz.” Yasa Meclis’ten geçti. Barış içeride kaldı, Ozan Çeltik de... Bir süre sonra, Berfin’in şikâyetini geri çektiğini, Berfin ve Çeltik’in evlendiği haberlerini okuduk. Birçok kişi, vahşetin mağduru Berfin’e tepki gösterdi. Açıkçası o günlerde, Ozan Çeltik’in dışarı çıkmasını, Berfin’in affına bağlamıştık. Peşine düşünce öğrendim ki hikâye aslında bundan ibaret değil. Dün, Berfin’in o dönem avukatlığını yapan Mehtap Sert ile konuştum. İskenderun 1. Ağır Ceza Mahkemesi, Ozan Çeltik’e, yüzde sabit iz olacak şekilde nitelikli kasten yaralamadan 13 yıl 6 ay hapis cezası vermişti. Kararın tarihi 7 Ocak 2020’ydi. Bu ceza avukatlara göre azdı. Zira Berfin’in yüzüne tam 1.5 litre asit dökülmüştü. Ölmemesi bir şanstı. Aslında Çeltik, kasten öldürmeye teşebbüsten ceza almalıydı. Haliyle kararı temyiz ettiler. Berfin de duruşma çıkışında, “Sanığın cezaevinden çıkma ihmali var, biz bu korkuyla nasıl yaşayacağız?” demişti. Berfin halini şöyle anlatıyordu: “Sorarım size, benim acılarıma eşdeğer mi? O kadar kıvrandım, gözlerim görmüyor, yemek yiyemiyor, nefes alamıyordum. Hatta konuşamıyordum.” Korkularıyla baş başa kalmış, çaresiz, yoksul bir kadını suçlayabilir miyiz? Hangimiz bu şartlar altında, sağlıklı karar verebileceğimizi söyleyebiliriz? Berfin de veremedi. Şikâyetinden vazgeçti. Nitekim kendisi de sonra pişman oldu: “Kendimi tanıyamadığım, yalnızlaştırdığım ve çok yorulduğum bir zamanda yaptığım büyük bir hataydı. İster hastalık deyin ister sendrom.” Aslında bu suç, hiçbir şikâyet olmasa dahi yargılamaya tabiydi. Ancak Berfin’in geri çekilmesi, kararın üst mahkemeler tarafından ağırlaştırılma ihtimalini ortadan kaldırdı. Savcı da temyiz etmedi. Böylece karar, 13 yıl 6 ay şeklinde kesinleşmiş oldu. “Öyleyse ne oldu” diyorsunuz. Nasıl oldu da dışarı çıktı? Yargılama devam etse tutuklu kalmaya devam edecek Ozan Çeltik, cezası kesinleşince infaz düzenlemesinin bazı kısımlarından faydalanarak açık cezaevine geçti. Pandemi nedeniyle açık cezaevlerindekiler izne ayrılınca da dışarı çıktı. Böylece de Berfin ile evlenebildi. Berfin affetse de Ozan Çeltik hükümlüydü. 31 Temmuz 2023’te açık cezaevine girmesi gerekiyordu. Ancak imdadına 15 Temmuz’da çıkan infaz düzenlemesi yetişti. Bu kez düzenlemede Berfinler unutulmuştu. Ozan Çeltik’in açık cezaevinde geçireceği süre affedildi. Artık hapse girmeyecek. Dün avukat Mehtap Sert, “Berfin için verdiğimiz mücadelenin tek kazanımı, yasanın değiştirilerek cezaların ağırlaştırılması oldu. Yeni yasa Ozan Çeltik’e uygulanamadı ama sonrakiler için daha caydırıcı hal aldı” dedi. Sonuçta... Üç yıl önce konuştuğumuz iki olay, iki insan... Ozan Çeltik ve Barış Pehlivan. Biri gencecik bir kadını asitle tanımayacak hale sokuyor, ölümün kıyısına getiriyor, 13.5 yıl ceza alsa da infaz düzenlemeleri sayesinde kısa sürede aramıza karışıyor. Kanıksanmış bu cezasızlık hali, öldürmek istediği kadını onunla evlenmeye mahkûm ediyor. Öteki gazeteci. Sürekli yazıyor, haber yapıyor. Bir haberden aldığı 3 yıl 9 ay haksız hapis cezasının peşini bırakmayanlar, Cumhuriyet’te yazdığı bir yazıyı bahane ederek onu yeniden hapse atıyor. Aynı eleğe giren iki kişi. Katillere, istismarcılara, mafyaya göre hazırlanmış delikler. Söyleyin adalet nerede? Barış’ı boşverin, asıl hepimizin sokulduğu elekle hesaplaşın!",https://www.cumhuriyet.com.tr/yazarlar/baris-terkoglu/barisi-birak-elege-bak-2108334
Barış Terkoğlu,Garip ölümler ülkesi,10 Ağustos 2023 Perşembe,"Yaşam ölümü biliyor ama ölüler yaşadıklarını unuttu bile... Haber, bir Ukrayna’da bir de Bolu medyasında duyuldu. İşadamı Halit Arabacı, temmuz başında, Bolu’nun Seben ilçesindeki çiftlik evinde ölü bulunmuştu. 51 yaşında bile değildi. İntihar ettiği düşünüldü. Pek çok kişiye göre ölümü şüpheliydi. Yerel haberler de Ukrayna medyası da meseleyi aynı yerden gördü. Arabacı, Ukrayna devletini dolandırmakla suçlanıyordu. Haliyle ölüm kafa karıştırıcıydı. İşin ilginci Arabacı, hükümete yakın bir işadamıydı. Bir ara, cin çıkarma seanslarıyla tanınan meşhur cemaate girip çıkmıştı. Şirketinin haberleri yandaş medyada yer alıyordu... Gelgelelim o mahalle de ölümünde haber değeri görmedi. Adliye kulislerinde dolaşınca hikâyenin ayrıntılarına ulaştım. İstanbul Anadolu Cumhuriyet Başsavcılığı’nın hazırladığı dosyayı okuyunca, ölüm benim için daha da şüpheli hale geldi. Malum, Ukrayna’da savaş var. Savaşın ilk günlerinde, en büyük ihtiyaç, çelik yelekti. Bu sırada “biz size buluruzcular” aracı oldu. Siparişi Arabacı’nın önüne kadar getirdiler. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşin ilginci, Arabacı’nın FARMTR isminde bir tarım ve hayvancılık şirketi vardı. Şirketin savunma sanayisi ile herhangi bir ilgisi yoktu. Nasıl olduysa, Ukrayna Savunma Bakanlığı ile FARMTR arasında 14 Mart 2022’de çelik yelek sözleşmesi imzalandı. Arabacı’nın şirketi beş gün içinde 30 bin çelik yeleği Ukrayna’ya teslim etme sözü verdi. Karşılığında 16 milyon 656 bin 300 Avro aldı. Gelgelelim, tarım ve hayvancılık şirketi, söz verdiği yelekleri bir türlü Ukrayna’ya teslim etmedi. Ukrayna devletinden birileri işin peşine düştü. Soruşturma yürüttü. Sözleşmeyi imzalayan isimler sorgulandı. Türkiye’de avukat Candaş Gürol tutuldu. Parayı alıp kaybolan Arabacı’nın şirketinin üstüne gittiler. Açılan ticari davalara rağmen çözüm bulunamadı. Hatta devreye Milli Savunma Bakanlığı girerek tarafları masada buluşturdu. Yine çözüm olmadı. Arabuluculuk anlaşmasının ilk taksidini ödeyen Arabacı’nın şirketi, devamını getirmeyince, artık dosya dolandırıcılık davası haline geldi. Soruşturma sırasında sözleşmeyi şirket yetkilisinin yerine, çevirmenlik yapan oğlunun imzaladığı, her açıdan sahte bir sözleşme hazırlandığı ortaya çıktı. Bir de alınan para, aynı gün içinde, küçük parçalara bölünerek hesaplara dağıtılmış, bir kısmı Bahreyn’deki offshore hesap üzerinden kaybolmuştu. Savcılık sorgusunda Arabacı, alınan parayı da teslim edilmeyen çelik yelekleri de kabul etti. Bunu “mücbir sebeplerle” açıkladı. Daha önce başka bir işte 70 bin çelik yelek tedariki sağladığını, sorun olmadığını söylüyordu. Savcı nisan ayı sonunda “nitelikli dolandırıcılık” başta olmak üzere çeşitli suçlamalarla Arabacı hakkında iddianame yazdı. Açığa çıkmayan bir detay vardı. Dosya o noktada gelip tıkanmıştı. Hem Ukrayna’da hem Türkiye’de bu ticarete aracılık edenler kimlerdi? Kimler Ukrayna Savunma Bakanlığı ile bir Türk tarım ve hayvancılık şirketini buluşturmuştu? Arabacı’nın WhatsApp’tan olduğunu söylediği muhabbeti sağlayanlar neden ortaya çıkarılamıyordu? En önemlisi 16 milyon 656 bin 300 Avro kimlere dağıtılmıştı? Soruşturma derinleşse belki bu sonuçlara ulaşılabilirdi. İşte tam da bu sırada, temmuz ayının başında, Halit Arabacı, haberlere göre ölü bulundu. Diyeceksiniz ki belki Ukrayna’nın soruşturmasından bir şey çıkar. Ancak orada da anlatılana göre tuhaf şeyler oldu. Ukrayna’da savaşı fırsat bilerek öyle çok dolandırıcılık yapılmıştı ki... Yapılan operasyonlar, baskınlar derken Arabacı ile sözleşme imzaladığı bilinen Ukraynalı yetkili bürokrat da ortadan kayboldu. Kimilerine göre o da ölmüştü ya da öldürülmüştü. Ölümlü kayıplarla dosya adeta derdest oldu. Ortada ne yelek ne para var. Hatta Arabacı’nın şirketinin internet sitesi bile kapatılmış. Sosyal medya hesapları donmuş. Arabacı’nın avukatları öldüğünü doğrulasa da Ukrayna’da Arabacı’nın öldüğüne inanmayıp komplo teorileri ortaya atanlar var. Sıradan bir ölüm haberinin altından neler çıktı değil mi? Son dönem çıkan haberlere, yazılan iddianamelere bakın... Belli ki Türkiye’de sadece uluslararası mafya yok. Bir dönemin alaylı müteahhitleri gibi, alaylı savunma tedarikçileri de cirit atıyor. Büyük kafalar, onlarla, Ukrayna gibi ülkelerin yetkililerini buluşturup komisyonlarını alırken olası yol kazaları sonunda suskunluk ölümleri ya da ölüm suskunlukları yaşanıyor. Böylece kritik halkalar asla ortaya çıkarılamıyor. Savaşta yoksullar ölürken savaşın zenginleri günden güne büyüyor. Paranın kaynağını bulduğumuz gün, ölümü yaşayanlara daha kolay anlatacağız.",https://www.cumhuriyet.com.tr/yazarlar/baris-terkoglu/garip-olumler-ulkesi-2107072
Barış Terkoğlu,Duvarın yanlış tarafındaki Barış,17 Ağustos 2023 Perşembe,"Ellerinde kan var ama sırtlarındaki dost eli onları temizliyor... Pazartesi telefonum çaldı. Arayan avukat Turgut Kazan’dı. O günkü yazım üzerine konuştuk. Turgut Bey, “8 Haziran 2020 tarihli yazını hatırlıyor musun?” dedi. Unutmuştum, telefonu kapatınca hemen baktım. 2020 yılının nisan ayında, yine af gibi bir infaz düzenlemesi yapılmıştı. Ben o sırada hapisteydim. “Siyasiler” değil ama yine adli koğuşlar boşaldı. İki ay boyunca gazetelerin üçüncü sayfalarını taramış, cinayet, tecavüz, hırsızlık olaylarının listesini çıkarmış, yazıya dökmüştüm. İzmir’de yasayla tahliye olan M.I. (21), tartıştığı Ü.A’yı (44) öldürmüştü. Konya’da emekli polisi dövüp gasp eden S.G., 4 gün önce afla tahliye olmuştu. Cinsel istismar dahil 9 kaydı olan A.Y., tahliye olduktan sonra, 5 yaşındaki D.A’yı istismar ederken yakalanmıştı. Ankara’da eşine şiddet uygulayan F.S., çıktıktan sonra ailesini rehin almıştı. Bir kadın, eski eşini işaret ederek “Adam öldüreceğim diyor, bunun neyini affedeceksiniz!” diye bağırıyordu. Liste uzayıp gidiyor... Otobid ile ücretsiz ekspertiz Otobid Fiyatı Gör AKP hükümeti siyasileri içeride tutarken adlileri “kader mahkûmu” diyerek sokağa bırakıyordu. Onlar da dışarı çıkıyor, yarım bıraktıkları işleri tamamlıyordu. Adalet Bakanlığı istatistikleri de bunu doğruluyordu. Eski yazımı okuyunca hemen Hürriyet’in üçüncü sayfasını açtım. Başlıkta “Tahliye Oldu Cinayet İşledi” yazıyordu. Haberde, fail olarak dışarı çıkmış Serdar Taş’ın fotoğrafı vardı. Serdar Taş kim mi? Şöyle anlatayım... 20 Mart 2019’da Küçükçekmece’deki bir rezidansın önüne, yüksek katlardan bir kadın düştü. Adı Ebru Erdem’di. 17 yaşındaydı. Orada ölmüştü. Ebru son nefesini verirken aynı kattan Serdar Taş, koşarak kaçmıştı. Taş, kiraladığı daireye, sahte kimlikle, kendisini Hızır Çakır olarak tanıtarak giriyordu. Hep aynı hikâye... Ebru’nun kendisini aşağı attığını anlattı. Adli Tıp, Ebru Erdem’in uyuşturucu içirilerek cinsel istismara uğradığını ortaya çıkardı. Kamuoyunda “ikinci Şule Çet vakası” olarak konuşulan olayda, Taş’a cinayet, istismar gibi suçlardan müebbet hapis istendi. Sonunda mı? Mahkeme, cinayet suçundan, “Şüpheden sanık yararlanır” diyerek beraat verdi. Cinsel istismardan ise 8 yıl hapis cezasına hüküm kurdu. Tutuksuz yargılanan Taş, bu arada başka bir suç işleyip yeniden tutuklanmıştı. Cezaevinde kalmaya devam etti. Derken... Haber, “bir süre önce tahliye olan” diye devam ediyor. Taş, cezaevinden çıkmış, önce bindiği taksiciyle kavga etmişti. Sonra inip yolda, Ferhat Ceylan ile dövüşmüştü, öldürmüştü. Bu kadar değil... Hürriyet’te, bu haberin altındaki haberin başlığı “Düşmedi İtildi”. Mesut Hasan Benli imzalı haber, 36 yaşındaki Zerrin Kılınç’ın, yine düşerek ölümünde, şüpheli sevgilinin beraat etmesini sorguluyor. Düşme öncesinde süpürge sapıyla dövülen, kül tablası fırlatılan, ölümle tehdit edilen Kılınç’ın, binadan düşmesinin sonu, yine “Şüpheden sanık yararlanır” diye beraatle bitmişti. Türkiye Kadın Dernekleri Federasyonu’nun temmuz istatistiklerini açtım. Bir ayda 33 kadın katledilmişti. En küçüğü 7, en büyüğü 60 yaşındaydı. Ölümlerden 28’i cinayetti. 5’inde ise cinayet şüphesi vardı. Cinayetlerin neredeyse tamamı, sevgili, eş, aile içi kişi tarafından işlenmişti. İlk 7 aya bakıldığında ise katledilen kadın sayısı 227’yi buluyordu. 159’u cinayet, 68’i ise şüpheliydi. Bunlardan 18’i yüksekten atılmış/düşmüştü. 99’u vurulmuş, 49’u bıçaklanmış, 8’i boğulmuştu. Tablo, parçaların birleşmesini sağlıyor. Katiller, istismarcılar, çocuklara karşı suç işleyenler iktidarın sevgili kulları. Mahkemelerde tutuksuz yargılanıyor, şüpheden hep onlar yararlanıyor, evlerindeki kadınlar hep yüksekten düşüyor, hapse girseler de infaz düzenlemeleriyle onlar kurtarılıyor, çıkınca da yeniden işlerini devam ettiriyorlar. İktidarsa suç ortaklığının adını “kader mahkûmu” koymuş! Ertesi gün, Barış Pehlivan’ı, sadece gazetecilik yaptığı için yargılanan Barış Pehlivan’ı, gazetecilik davaları nedeniyle hükümetin affından yararlanamayan Barış Pehlivan’ı, götürüp cezaevine teslim ettik. İktidarın “iyi çocukları” devam etsin diye onların boşalttığı koğuşa girdi. Türkiye’de siyasi mahpusları lanetleyip, eli kanlıların sırtını okşayan düzenin tek kişilik resmiydi sadece. Eğri ile doğru yazıldığında herkes duvarların doğru tarafında olacak. O gün, kuşkusuz, Barış bizden uzak olmayacak.",https://www.cumhuriyet.com.tr/yazarlar/baris-terkoglu/duvarin-yanlis-tarafindaki-baris-2109450
Barış Terkoğlu,Söyleyin Feti Bey ben konuşmayayım da kim konuşsun!,24 Ağustos 2023 Perşembe,"“Ne güzel” dedim. İstediğimiz buydu, konuşuyoruz. Öyle ya demokrasi konuşma rejimidir. Faşizan sistemler ise susmaya dayanır. MHP Genel Başkan Yardımcısı Feti Yıldız, dün son yazıma cevap verdi. Örtülü bir af olan son infaz düzenlemesindeki tuhaflıkları eleştirmiştim. Cinsel istismardan cinayete, hangi suçlunun ne kadar yatacağının hesabını yapmıştım. Örnek olsun, cinsel suç işleyen ve 10 yıl alan kişi, 1.5 yıl kapalı cezaevinde, iki yıl da açıkta kaldıktan sonra dışarı çıkıyordu. Buna karşın siyasi mahpuslardan çekini ödeyemeyenlere kadar birçok kişi düzenlemeden faydalanamıyordu. İşin ilginci, 3. sayfa haberlerine hep idam öneren Cumhur İttifakı politikacıları, son düzenlemede de 3. sayfa faillerine ceza indirimi sağlıyordu. Düzenlemenin mimarı Feti Yıldız, işte bu yazdıklarımı eleştirdi. “Ceza hukukunun konusu suçtur, infaz hukukunun konusu suçludur” diye başlayarak aradaki ayrımları söyledi. İyi de ben İsveç ceza hukuku ile Türk infaz düzenini karşılaştırmıyorum ki. Eğer ceza mahkemeleri cinayete gereken cezayı veriyorsa siz de bu suçun infazında indirim yapıyorsanız fiilen ceza hukukunun sonuçlarına da müdahale etmiş oluyorsunuz. Hele “Bazı suçlar faydalanamaz” demişseniz doğrudan doğruya suçlar arasında seçim de yapmışsınız. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gelelim asıl meseleye... Feti Yıldız, bana kinayeli bir gönderme yaptı: “Sayın Terkoğlu’nun dünkü yazısındaki infaz hesaplamalarını, açık ve kapalı cezaevinde kalma sürelerini görünce, yargı dünyamız böyle bir allameden böyle bir cevherden niçin yararlanmaz diye bayağı hayıflandım!” Feti Yıldız’ın ne demek istediğini anlıyorum. Ben hukukçu değilim. Yine de yargı dünyası benden sıkça sanık yaparak faydalanıyor. Peki infaz düzenlemesi hakkında konuşmam için hukukçu olmam gerekir mi? “Ne demek istiyorsun?” diyeceksiniz... Son düzenlemenin varoluşunu anlamak için Meclis tutanaklarını açtım. İnfaz düzenlemesi hangi komisyonda tartışılıp geçti? “Tabii ki ‘Adalet Komisyonu’” diyeceksiniz. Bilemediniz, “Plan ve Bütçe Komisyonu”nda! Komisyon Başkanı Mehmet Muş ekonomist. Başkan vekili İsmail Faruk Aksu da... Komisyonun birçok yasayı görüştüğü tutanak 7 Temmuz tarihli. Başladıktan 8.5 saat sonra kira artışı yasasının ardından saat 22.32’de infaz düzenlemesi teklifi görüşülüyor. Teklifi verenler kim? Ankara milletvekili Orhan Yegin ve İzmir milletvekili Yaşar Kırkpınar. Orhan Yegin ekonomist. Yaşar Kırkpınar da. Zaten komisyonun görevi nedeniyle üyelerin çoğu ekonomist. HDP Batman Milletvekili Mehmet Rüştü Tiryaki kısa bir söz alarak düzenlemeye karşı olmadığını ancak siyasileri de kapsayacak şekilde genişletilmesi önerisinde bulunmuş. Sonra Veli Ağbaba söz almış. Aklımdan geçeni söylemiş: “Veli Ağbaba (CHP): Sayın başkan, hayırlara vesile olsun. Plan ve Bütçe Komisyonu’nun yeni bir yetkisi var: Af da getirebiliyor. Nilgün Ök (AKP): Daha neler göreceğiz. Veli Ağbaba: Daha neler göreceğiz valla bu ‘torba yasa’ denilen ucubeyle daha neler göreceğiz neler. (...) Keşke ilgili komisyonlarda görüşülseydi, Plan ve Bütçe Komisyonu’nun işi olduğunu düşünmüyorum ben.” Bu kadar... Kabul etmeyenler, edenler, kabul edilmiştir! Genel kurul tutanağı ise 13 Temmuz tarihli. Yasaya karşı tek bir kişi, CHP Aydın Milletvekili Süleyman Bülbül beş dakika söz almış. Bülbül hukukçu. O da aynısını söylemiş: “(…) Niye Plan ve Bütçe Komisyonu’na saat 22.32’de getiriyorsunuz? Nereden, ne kaçırıyorsunuz? Böyle şey olabilir mi? (…) Bunun yeri Plan ve Bütçe Komisyonu değil, Adalet Komisyonu. Niye getirmiyorsunuz? Getirilen maddelere, getirilen düzenlemelere bakıyoruz yani uyuşturucudan, cinsel saldırıyla ilgili suçlardan farklılık birçok madde var. Yani cezaevinde bulunan muhaliflere, cezaevinde bulunan ‘tweet’ atıp da ceza alan, cezaevinde bulunan, ifade özgürlüğünü kullanan muhaliflere uygulamayacaksınız ve diğerlerine uygulayacaksınız, burada bile eşitsizlik var.” Konuşma bitince, aynı hikâye: Kabul edenler, etmeyenler, edilmiştir. Muhalefetin 273 vekili var. Yasaya sadece 120 ret çıkmış. Muhalefetin büyük bölümü Meclis’teki oylamada alıştığımız gibi bulunmamış. Gaspçı, tecavüzcü, uyuşturucu taciri, katil... 100 bin kişiye örtülü af getiren yasanın tartışması bu kadar. Ekonomist teklif ediyor. Plan ve Bütçe Komisyonu’ndan ne alakaysa geçiyor. Meclis’te sadece beş dakika konuşuluyor. Sonuçta herkesin gördüğü adaletsiz tablo ortaya çıkıyor. Muhalefet yetersiz, barolar kafasını kuma gömmüş... Söyleyin Feti Bey, belki gazeteciyim ama yasanın doğrudan muhatabı olan ve yasanın mağdurlarına dokunan ben; konuşmayayım, anlatmayayım, yazmayayım, itiraz etmeyeyim de kim yapsın? Söylediğiniz gibi “allame” değilim. Aksine, bir yazı yazarken çokça hukukçuya soruyorum, danışıyorum. Koca Meclis, milyonlara yasa yaparken benim yaptığımı neden yapmıyor? Sizin kinayeli yanıtınız bile beni sorguluyor ama eşitsizliği inkâr etmiyor. Yazar Colton, “Bütün bilgimizi, kabul edenlere değil, karşı çıkanlara borçluyuz” diyor. Ben değil ama itirazım belki bir şey öğretir...",https://www.cumhuriyet.com.tr/yazarlar/baris-terkoglu/soyleyin-feti-bey-ben-konusmayayim-da-kim-konussun-2111853
Barış Terkoğlu,"Gördünüz mü Feti Bey, Uşşaki şeyhi geri dönüyor",28 Ağustos 2023 Pazartesi,"“Müsademe-i efkârdan barika-i hakikat doğar!” diyor Namık Kemal. Öyleyse gerçeğin güneşini doğurmaya devam edelim. Bir süredir, MHP Genel Başkan Yardımcısı Feti Yıldız ile yeni infaz yasasını tartışıyoruz. Yasanın mimarlarından olan Yıldız, eleştirilerime yanıt veriyor. Geçen perşembe, yasanın hikâyesini anlatmıştım. Ekonomistlerin teklif ettiği, Plan ve Bütçe Komisyonu’ndan geçen yasa, Meclis’te beş dakika bile konuşulmamıştı. “Müsademe-i efkâr”, olması gereken yerde, Meclis’te bile yoktu. Haliyle ortaya kimsenin savunamadığı bir tablo çıkmıştı. İstismarcılar, cinayet işleyenler, uyuşturucu satıcıları yasadan faydalanıp çıkarken çekini ödeyemeyenler içeri giriyordu. Barış Pehlivan da içeri girenlerin arasındaydı. “Söyleyin Feti Bey, ben konuşmayayım da kim konuşsun” demiştim. Feti Yıldız, bu yazımdan sonra, görüş ve ifade özgürlüğünü hatırlatırken bunun sınırının “devlet sırları” gibi meselelerle belirlendiğini söylüyordu. Malum, Barış Pehlivan, MİT yasası nedeniyle üç yıl önce hapis cezası aldı. Bu haksız bir cezaydı. Şehit haberini bizzat cumhurbaşkanı haber vermiş, köyünün muhtarı duyurmuş, Meclis’te adıyla sanıyla basın açıklaması yapılmış, yaşadığı şehirde halk anonsla cenazeye davet edilmiş, MİT çelenk bile göndermişti. Barış Pehlivan, şehidin adını bile yazmadığı cenaze töreni haberini yayımladığı için ceza aldı. Ama... Barış Pehlivan’ın infaz yasasından yararlanamamasının nedeni bu ceza değil. Sonrasında Cumhuriyet’te yazdığı, bir hâkim hakkındaki şikâyeti anlattığı yazıya açılan dava nedeniyle bu haktan faydalandırılmıyor. Haliyle ceza bile almadığı bir yazı nedeniyle özgürlükten mahrum bırakılıyor. Gelelim asıl çelişkiye... Feti Yıldız’ın yanıtını okuduktan sonra oturup düşündüm. Sahi Barış Pehlivan, aynı internet sitesinde, yayın yönetmeni olduğu için bugüne kadar on binlerce haber yayımladı. Acaba o haberlerin aktörleri neler yapıyor? Aklıma meşhur Uşşaki şeyhi geldi. Eminim hatırlıyorsunuz, Uşşaki Şeyhi Eyüp Fatih Şağban’ın, müridinin 12 yaşındaki kız çocuğunu istismar ettiğini, benim de aralarında olduğum gazeteci ekibi ortaya çıkarmıştı. Günler süren takibin içerisinde, şeyhin itiraflarını da yayımlamıştık. Her şeyin açığa çıkmasıyla şeyh tutuklanmıştı. Barış Pehlivan işte o haberlerin de yayıncısıydı. Üç sene sonra merak ettim, acaba Barış Pehlivan’ın faydalanamadığı yasadan, o şeyh faydalanmış mıydı? Şöyle hatırlatayım... Sakarya 1. Ağır Ceza Mahkemesi’nde yargılanan Şağban, “zincirleme şekilde çocuğun cinsel istismarı” suçundan 10 yıl 5 ay hapis cezasına çarptırıldı. İstinaf Mahkemesi’nin ardından, 24 Kasım 2022 tarihinde Yargıtay kararı onadı. Böylece Uşşaki şeyhi, çocuk istismarından hükümlü hale geldi. Hesap yaptım. Eğer infaz yasası çıkmasaydı, şeyh 94 ay hapis yatarak cezasını çekecekti. Peki yasa onu kapsıyor mu? Evet, mevcut yasası siyasi suçluları, çekini ödeyemeyenleri, Barış gibi tekrar yargılananları kapsamasa da çocuk istismarından hüküm giyenleri kapsıyor. Eyüp Fatih Şağban da yasadan faydalanıyor. Hemen yeni yasayı açıp, cezasının ne kadara düştüğünü buldum. Şeyhin 22.5 ay kapalı cezaevinde kalması yetiyordu. Birkaç ay da açık cezaevinde kalıp tahliye olacaktı. Kısacası çıkan örtülü af sayesinde, Şağban açık cezaevine geçirilmiş olmalıydı. Yargı kulislerinde dolaşınca işin başka bir boyutu çıktı. Uşşaki şeyhinin şu anda açık cezaevine geçişi tam da infaz yasası konuşulurken kamuoyu tepkisi yaratacaktı. Bu nedenle buna cesaret edilemedi. Yeni yasadan faydalanan şeyhin, cezasını, cezaevi gözlem kurulu kararıyla, kapalı cezaevinde tamamlamasına karar verildi. Buna gerekçe olarak güvenlik gösterildi. Şeyhin avukatı ise bu duruma itiraz edip müvekkilinin hemen açık cezaevine geçirilmesini talep etti. Konuştuğum şeyhin avukatı da bilgileri teyit etti. Anlattığına göre şeyh, şubat ayında kapalı cezaevinden tahliye olacak. İtirazı kabul edilirse son aylarını açık cezaevinde geçirip yine dışarı çıkacak. Adaletsizliğin herkes farkında olacak ki adında adalet olan bakanlık, şeyhin erken tahliyesini, açık cezaevine geçirmeden hazırlıyor. Zira açık cezaevindeki herkese verilen izinle dışarı çıkacak şeyhin görüntüsünün, kamuoyunu ayağa kaldırmasından ürküyor. Her şey bu şekilde giderse, çocuk istismar eden şeyh şubatta; yazı yazan Barış martta dışarı çıkacak! İşte böyle sayın Feti Yıldız... Bu adaletsiz dünyada sizinle adil bir anlaşma yapalım. Barış çıktıktan sonra, onu bir köşeye çekip, kulağına “Acaba yazdıklarında bu kadar rahatsız edici ne var, bir otur düşün” diyeyim. Siz de partinizin grubunda, baş başa kaldığınızda, partililerinize, “Bir ülkünün arkasından koştuğunu söyleyen bizlerin yaptığı yasalardan neden hep uyuşturucu tüccarları, çocuk istismarcıları, katiller faydalanıyor, bir yerde yanlış mı yapıyoruz” diye sorun. Böylece barika-i hakikatın peşinden birlikte koşalım. Biz yapamasak da güneş doğuyor. Doğadaki her nesne karanlığın belirsizliğinden kurtuluyor. Geriye sadece gördüğümüzü anlatmak kalıyor...",https://www.cumhuriyet.com.tr/yazarlar/baris-terkoglu/gordunuz-mu-feti-bey-ussaki-seyhi-geri-donuyor-2113210
Barış Terkoğlu,Disney’le mücadele ‘Atatürkçülüğü’,07 Ağustos 2023 Pazartesi,"“Bir bakarsınız ne idüğü belirsiz adamlar şövalyelik taslıyor, asıl şövalyelerse sıradan insanlar gibi davranıyor” diyor Don Kişot. Ne zaman bir çocuğun elinde Atatürk’ün resmini görsem sevinirim. Ne zaman nasırlı bir elde kalpaklı bir resim bayrak gibi yükselse boğazım düğümlenir. Ancak ne zaman bir kodamanın, bir günahkârın Atatürk’ten bahsettiğini görsem “Bir suçun üstü örtülüyor” derim. Fatih Altaylı haksız mı, “Disney sayesinde hepiniz bir gecede Atatürkçü oldunuz” dedi. Durumu güzel ifade etti. Aslında hikâye çok iyi niyetle başladı. Malum; Fox TV yıllardır Atatürkçü yayınlarıyla biliniyor. Elbette bu, kanalın yayın politikasını belirleyenler ve emekçileri sayesinde. Yayın grubunu yönetenler Cumhuriyetin 100. yılı için büyük bir proje yapmaya karar verdiler. Aynı platformda yer alan Disney Plus’ın Türkiye ayağı milyonlarca dolar harcayarak, ünlü oyuncuları buluşturarak Atatürk dizisi hazırladı. Dizi, Disney’de yayımlanacak, uluslararasılaşacaktı. Gelgelelim Ermeni lobileri ayağa kalktı. Atatürk dizisini istemediklerini söylediler. Tam da bu dönemde Disney’in merkezi, yerli içerikleri platformundan kaldıracağını açıkladı. Hâlâ tam açıklığa kavuşmasa da diasporanın zaferi gibi algılandı. Bu süreçte, Fox ve Disney Türkiye uğraşsa da sonuç değişmedi. Bir ara formül bulundu. Dizi filmin 29 Ekim’de Fox TV’de yayımlanması ardından sinemalarda gösterilmesi kararı alındı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşte bu hikâyenin ortasında, Altaylı’yı da bizi de şaşırtan ardı ardına gelen açıklamalardı. MİT başkanından dışişlerine, AKP’den RTÜK’e kurumlar birer birer “Bugüne kadar neredeydiniz?” dedirten adımlar attı. Mesele Disney hakkında yaptırım çıkışlarına, “Atatürk kırmızı çizgimizdir” söylemine kadar vardı. Yanlış mı hatırlıyorum dedim. Haberlere baktım. Ayasofya kürsüsünden Atatürk’e lanet okuyan imamları yükseltmelerinden, Kadir Mısıroğlu’nu akıl hocaları ilan etmelerine kadar sayısız örnek var. Ancak mesele televizyona gelince daha da görünür oluyor. “Tarihçi” kimliğiyle yandaş kanallara çıkarılan isimler Atatürk’e hakaret yarışına girerken AKP cenahı görmezden gelmiş. RTÜK üyesi İlhan Taşcı, 2021 yılında RTÜK’ün Atatürk performansını açıklamıştı. 5 yılda Atatürk’e yönelik küfür, aşağılama ve hakaret nedeniyle 2 bin 672 şikâyet alan RTÜK sadece 4’ü hakkında karar vermişti. “Zurnanın son deliğiydi Mustafa Kemal” ya da “Atatürk asker maaşıyla bu kadar mal varlığını nasıl yaptı” gibi sözler nazik uyarılarla geçiştirilmişti. En acısı, yandaş televizyonlarda, Zübeyde Hanım’ın iffetine dil uzatacak kadar ileri gitmişlerdi. O günlerde Atatürkçülük adına şahlanan kimse olmamıştı! Kısacası Disney’e karşı Atatürkçülük yapanların pek de samimi olmadıkları kendi tarihlerinde yazıyor. Konuyu daha da netleştirmek için RTÜK kaynaklarını aradım. Sahi, “Nasıl Atatürk dizisi Disney’de değil de Fox’ta yayımlanır” diyerek bir kanala ceza verilebilir mi? RTÜK kaynakları bu konuda çok net konuştu. Kanunlara göre imkânsız. Zira RTÜK’ün görevi, bir yayının sonlanmasıyla başlıyor. O yayındaki aykırılıklar hakkında inceleme yapılarak görüşülüyor. RTÜK tarihinde de RTÜK kanununda da “yayımlanmamış programa” ceza verilmesinin örneği yok. Haliyle mümkün değil. Ama... Yarın, Fox’un ya da Disney’in başka bir programına, bugünün algısının gücüyle ceza verilebilir. Medyaya darbelerin önü biraz daha açılabilir. Öte yandan hükümet medyasını taradım. Disney tartışmasının dışında Cumhuriyetin 100. yılına dair bir hazırlık da göremedim. Ancak duyumlarıma göre birileri, bu süreçte olan değişiklikleri fırsat bilip, Atatürk filmini Fox’un elinden almak, TRT’de yayımlanmasını sağlamak için girişimlerde bulunmuş. Meselenin bir de siyasi boyutu var. Türkiye yerel seçimlere hazırlanıyor. Ana yarış büyükşehirlerde olacak. Kazandığı cumhurbaşkanlığı seçiminde dahi Erdoğan bu kentlerde gerideydi. Elbette bunun nedeni muhalefetin başarısından çok, kentli-modern kesimlerin sosyolojik olarak Erdoğan’ın karşısında toplanması. “Disney’le mücadele Atatürkçülüğü” bu kilidi açacak anahtarlardan biri olarak duruyor. En acı yanı zor dönemlerde ASALA gibi terör örgütlerine şehitler vererek mücadele eden Türk dışişlerinin... Uzun yıllar, diplomasiyle, diasporanın kışkırtmalarına göğüs geren Türk dışişleri, AKP’li dönemlerde bir kuyuya düştü. Partili elçiler, eksensiz diplomasi hep kayıp getirdi. Sonuç; dünya meclislerinde birer birer kabul edilen soykırım kararlarını Kedi Tom’un beceriksizliğiyle karşılayanlar, Disney’e karşı aslan kralcılık oynuyor. Kısacası Disney meselesi pek de Disney’den ibaret değil... Atatürk bir oyuncu, Kurtuluş Harbi film platosu değildi. Atatürk bir devrimciydi. Haliyle, kendisi için yapılan filmleri saygıyla izler, besteleri şükranla dinler ama hükümet edenlere iki çift laf söylerdi: Filmlerin peşini bırakın, benim mirasım fikirlerimdir. İzimden yürüyecekseniz emperyalizmin önünde para için diz çökmeyin, bağımsızlığı savunun, devleti tarikat rejimine teslim etmeyin, mafyaya değil anayasal rejime sahip çıkın, halkçı ekonomiyle milletinizi açlıktan kurtarın... Kendi yeldeğirmenlerini seçen şövalyeler belki hâlâ aramızdadır...",https://www.cumhuriyet.com.tr/yazarlar/baris-terkoglu/disneyle-mucadele-ataturkculugu-2106080
Barış Terkoğlu,Bahçeli’nin elindeki tablonun sırrı,28 Eylül 2023 Perşembe,"Şaşırmak aklı diri tutmaktır. İnsan alıştıkça şaşırmayı unutur. Bahçeli’nin Süleyman Soylu’ya destek verdiği gün ben de sizin gibi haber sitelerini açtım. Ancak gözüme, alıştığımız bir başka haber takıldı: “Ressam ve Emniyet Müdürü Ahmet Sula, MHP Genel Başkanı Devlet Bahçeli’ye ‘Anadolu’ adını verdiği tablosunu armağan etti. Tablo MHP Genel Merkezi’nin girişine asıldı.” Eser, ressamı için de özeldi: “Anadolu eseri benim başyapıtım. Satmaya asla kıyamadığım, evimizden çıkarken ailemin üzüldüğü bir çalışma.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Görevdeki bir emniyet müdürü, CHP’yi ya da İYİ Parti’yi ziyaret etse, eliyle yaptığı tabloyu genel başkana hediye etse, partinin girişine tablosu asılsa neler olacağını tahmin ediyorsunuz. Ama mesele bundan ibaret değil... Haberlerle yetinmeyip Ahmet Sula’nın sosyal medya hesabını açtım. İlk değildi... Ahmet Sula, MHP Genel Merkezi’ni, emniyet müdürü sıfatıyla zaman zaman ziyaret ediyordu. Örneğin 19 Eylül’deki ziyaretin fotoğrafını şöyle paylaşmıştı: “MHP Genel Başkanımız Devlet Bahçeli Beyefendi’nin Başdanışmanı Prof. Dr. Ruhi Ersoy Hocamız ile MHP Genel Merkezi’nde bir araya geldik. Türk gençliğine yönelik projelerimiz hakkında bilgilendirdik. Büyük işler yapacağımıza inancım tamdır.” Ahmet Sula, Emniyet Genel Müdürlüğü Teftiş Kurulu Başkanlığı’nda halen başmüfettiş olarak görev yapıyor. Halen 1. sınıf emniyet müdürü. Bir devlet memuru, siyaset yapması kanunen yasak. Üstelik polis ya da asker olunca daha da yasak. Gelgelelim, “yeni Türkiye”de bir polis müdürü, MHP Genel Merkezi’ni ziyaret edip yapılacak projeleri konuşabiliyor. Bu kadar değil... Ahmet Sula’nın pek de polislik yapmadığını sosyal medya hesabına girince görebiliyorsunuz. Hemen her gün il il dolaşıp konferanslar veriyor. Kimi bir okulda, kimi bir dernekte, kimi bir cezaevinde kürsü kürsü geziyor. Sadece bu hafta duyurduğu söyleşi programını söyleyeyim: 19 Eylül Osmaniye, 20 Eylül Mersin, 21 Eylül Adana, 28 Eylül Ordu, 29 Eylül Giresun... Bu kadar değil... Sahneye çıkıp çeşitli şehirlerde konserler veriyor. Belli ki sesinin güzel olduğunu düşünüyor. MHP Genel Merkezi’ne asılan resmi tesadüf değil. Ahmet Sula kendisini ressam olarak da tanıtıyor. Resim sergileri açıyor. Hobi demeyin, kendisini şöyle anlatıyor: “Yaptığım işler Rönesans ressamlarının tablolarına benzetilince ‘Onların eline su dökemeyiz’ dememi bekliyorlar. Ama bu konuda tevazu göstermiyorum. Hiçbir eksiğim yok bilakis fazlam var. Müslümanım ve sanatımı Allah için yapıyorum.” Kendisine özel bir logosu var. Soyadının ilk harfinden kaligrafiyle türetilmiş. Menzilcilerin Semerkand’ının logosunu andırması tesadüf değil. Emniyetten konuştuğum kaynaklar Sula’nın yolunun Menzil’den geçtiğini anlatıyor. Zaten bir yandan MHP öte yandan Menzil, Ahmet Sula’ya dokunulmazlık sağlıyor. Üniformasını çıkarsa, siyaset yapsa, bir taraftan da konferanslar verse sorun yok. Gelgelelim emniyette bir başmüfettişin, polislik maaşı alırken polislik dışında her şeyi yapması, emniyette de rahatsızlık yaratmış. Kendisi “Görevimden arta kalan zamanda yapıyorum” dese de hemen herkesin kabul ettiği gibi, polislik mesleği her gün başka bir şehirde gezmenize imkân vermiyor. Ama Ahmet Sula’ya MHP ve Menzil korkusundan bunu kimse söyleyemiyor. Günlerdir Bahçeli’nin Soylu’ya desteğini tartışıyoruz ya. Aynı gün Bahçeli’nin verdiği tablolu poz meselenin özünü anlatmaya yetiyor. Soylu döneminde günden güne büyüyen, yargı mensuplarına ev ve araba aldığını söyleyen, halihazırda kimi polislerle birlikte gözaltına alınan Ayhan Bora Kaplan, yeni dönemde hapsi boyladı. Kaplan hakkındaki Emniyet tutanakları, Soylu’ya dair yoruma yer bırakmıyordu: “Günümüzde gerek adliye gerek Emniyet içerisindeki konjonktür değişimlerinden sonra Bora Kaplan isimli şüphelinin bu kurumlardaki bağlantılarının kaybolduğu ve dolayısıyla etkinliğinin azaldığı düşüncesine kapılması sebebiyle kurmuş olduğu suç örgütünün geçmiş dönemlerde karışmış olduğu suça konu eylemlerinin açığa çıkacağı düşüncesine kapıldığı değerlendirilmiştir. Şüpheli hakkında daha öncesinde yürütülen soruşturma dosyasının adli bağlantılarını devreye sokması neticesinde hiçbir işlem yapılmaksızın kapatılması bu hususların kanıtıdır.” Bahçeli, Soylu’ya sahip çıkarken mafyanın bileğine kelepçe takan polisleri eleştirmiş oldu. Aynı gün Ahmet Sula ile kendi genel merkezinde verdiği poz, ne istediğini de gösteriyordu. Soylu döneminde, emniyet, üniforması terli milletin polislerinin değil, cemaatlerin-partinin-mafyanın adamlarının konuşulduğu bir teşkilata dönüştü. Her zaman siyasetin gölgesini taşıyan, FETÖ travmasından kurtulmaya çalışan teşkilat, görevin yerini Ahmet Sula keyfiyetinin aldığı yer haline geldi. Bahçeli’nin çıkışı, bu tartışmanın bitmeyeceğini, belki de yeni başladığını gösteriyor. Jose Marti, “Gelişmenin en büyük düşmanı alışmaktır” diyor. Öyleyse olağan sayılana şaşırmaktan vazgeçmeyeceğiz.",https://www.cumhuriyet.com.tr/yazarlar/baris-terkoglu/bahcelinin-elindeki-tablonun-sirri-2124175
Barış Terkoğlu,Şampiyonlar Ligi’ni göremeyen Galatasaraylı,31 Ağustos 2023 Perşembe,"9 Ocak 2009’da doğdu. Kulağına göbek adı okundu: Mustafa. Bebekken ağladığında tek şarkıda susardı: Deniz Seki’den Sahici. İlk kez 8 aylıkken saçını kestiler. Annesi bir tutamını sakladı. Çok sevdiği gür saçlarını büyüyünce uzattı. 7 Eylül 2009’da ilk dişi çıktı. Bir yaşında yürüdü. İlk mektubunu ilk doğum gününde aldı: “Birlikte büyürken varlığının bana kattığı anlamları da büyütmesi vazgeçilmez bütünümüzün en güzel hislerinden biri. ‘Anne’ olmak güzel şeymiş.” 14 aylıkken “Anne” dedi. Fanatik Galatasaraylıydı. Stadyumda çocuk gözleriyle ilk maçını izlediğinde büyülenmişti. Annesi Karadenizli, babası Trakyalıydı. Hayde şarkısını, çift aksanla söylerdi: “Ayde gidelum ayde ayde...”. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet (Arda taraftarı olduğu Galatasaray formasıyla) Beylikdüzü’nde yaşıyordu. Bahçeşehir’de göletin kenarında babasıyla, ellerini arkada kavuşturup yürümeyi severdi. 3 yaşında düşüp kolunu kırdı. 4 yaş doğum gününü kendisi planladı. O gün siyah çizgili gömlek üzerine siyah bir kravat takmıştı. 5 yaşında uçurtma uçurmayı öğrendi. Aynı yıl anaokuluna başladı. İlk sırt çantasında Galatasaray arması vardı. Okul, bulaşıcı hastalıklar da demekti. İyileşince “Hayata geri döndüm!” diye bağırdı. İlk takım elbisesini terzi dedesi dikti. Üstüne giyip “Damat oldum” diye bağırdı. En sevdiği oyuncağının adı Minnie’ydi. Minik köpeğinin adını Şeker koydu. Bindiği ilk akülü oyuncak arabası Ferrari, ilk bisikletinin adı Mavi’ydi. 6 yaşına yaklaştığında kendi odası oldu. Doğum gününe iki ay kala ilk kez Anıtkabir’i gördü. Galatasaray altyapısında futbol okuluna başladı. Annesi, Berkin Elvan’ın öldürülmesine ağlarken o sakinleştirdi: “Önce Türkiye’nin başkanı olacağım. Türkiye’nin kurtulması lazım. Size emanet ettikten sonra futbolcu olurum.” Anneler Günü’nde arı kostümüyle sahneye çıktı. Annesine şiir okudu. Hediyesi bir çerçevenin içinde kopyalanmış kendi el iziydi. “Korku insanı kısıtlar, cesaret özgürlük verir” gibi cümleleri küçük bir filozof gibi kullanırdı. İleride futbolcu olmayı hayal ediyordu. Barcelona’da oynayacaktı. Takımın adını taşıyan futbol okuluna gitti, Barcelona sokaklarında formasıyla dolaştı, oyuncularıyla fotoğraf çektirdi. En sevdiği sayı 9’du. Okul numarasıydı, forma numarasıydı. 9 yaşının hayallerini yazmıştı. Gezeceği ülkelerin listesini yapıyordu. O sene Galatasaray şampiyon olsun istiyordu. Küçük yaştaydı ama endişeleri ve takıntıları çoktu. Geceleri kötü rüyalarla uyanıyordu: “Bir kaza yapıyoruz. Ben camdan dışarı fırlarken uyanıyorum. Hep aynı rüyayı görüyorum. Çok korkuyorum.” Eskişehir’i merak ediyordu. Hayatında hiç trene binmemişti. “Reklamlarda gördüm, tren hızlı gidiyormuş” diyerek annesini ikna etti. İki kez ertelendi. Biri hastalık biri Galatasaray seçmeleri için. Okul bitti. Yaz tatilindeydi. Babasının ona bir sürprizi vardı: “Trenle Uzunköpru¨’ye gidecekmişiz.” Annesi boynundan öptü. Ayrıldılar. İlk kez babasıyla trene binecekti. Heyecanlıydı. Annesini görüntülü arayıp trenin içini gösterdi. Tren ne güzeldi ne hızlıydı! Sonra... Sonrası haberlerde “Son dakika: Tren kazası” altyazısı. (Mustafa) Oğuz Arda Sel, 8 Temmuz 2018’de 9 yaşında Çorlu’da tren kazasında öldü. Babasıyla birlikte Uzunköprü’ye gömüldü. Annesi Mısra Öz’ün, oğlunu anlattığı “Hep 9 Yaşında-Bir Melek Masalı” kitabında okudum hikâyesini. (Kırmızı Kedi Yayınları) Arda’nın 9 yılını da kazanın ardından yaşananları da anlatıyor: “Üzerinden 48 saat geçtikten sonra, daha oradaki deliller toplanmadan, gidenlerin kanları kurumadan yeni seferler başlamış bile.” Anlatsam “Zaten biliyordum” dersiniz… Asıl sorumluları kollayan soruşturma. Doğru inşa edilmemiş tren yolu. Liyakatsiz yöneticiler. Onları koruyan politikacılar. Suçlunun yağmur, kazanın kader diye anlatılması. Meclis’te AKP-MHP oylarıyla reddedilen araştırma önergeleri. Resmi açıklamaya göre 25 kişinin katledildiği, 340 kişinin yaralandığı kazanın asıl sorumluları yargılanamazken Arda’nın annesinin adaletsizliğe isyan ettiği sözleri nedeniyle yargılanması. Ailelerini kaybedenlerin üstüne copla, gazla, dayakla susturulması. Çocuk mezarı ziyaretinin bile polis takibinde yapılması. Duruşmalara bile gelmeyen bakım servis müdürü Mümin Karasu, hepi topu 1 ay 14 gün hapislikle davanın tek tutuklanmış sanığı olurken mağdur ailelerin avukatı Can Atalay’ın milletvekili olduğu halde aylardır hapiste tutulması. Uzaktaki Barcelona, Arda’nın ailesinin yanında olurken bizim hükümetin ailelere düşman gibi davranması. Politikadan uzak bir hayat süren Mısra Öz’ün, oğlunun ölümünün ardından politikleşmesi, “Başka Ardalar ölmesin” diyerek TİP’ten vekil adayı olması... Yarın 1 Eylül. Sona yaklaşan davanın duruşması var. Adımı nasıl biliyorsam o salondan adaletin çıkmayacağını da biliyorum. Her şeyi geçtim, sanıklar ceza alsa dahi, infaz düzenlemeleri (2020) sayesinde, muhtemelen bir gün bile hapis yatmayacaklarının farkındayım. Ben size Arda’yı anlatırken Arda’nın öldüğü yaşta olan oğlum Galatasaray’ın Şampiyonlar Ligi’ne kalmasını kutluyor. Arda yaşasa, 14 yaşında olacak, kuşkusuz maçı izleyip o da sevinecekti. Ama Arda, hesap vermeyen sorumlular nedeniyle, hep 9 yaşında kalacak. “Adalet rayların altında kalmasın” temennisiyle biten kitabı kapatıyorum. Dilimden “Tren kazaları politiktir” cümlesi dökülüyor. Bir gün annelerin oğulları değil, oğulların anneleri anlattığı kitaplar yazacağız. O gün Ardalar hep hak ettiği yaşta olacak...",https://www.cumhuriyet.com.tr/yazarlar/baris-terkoglu/sampiyonlar-ligini-goremeyen-galatasarayli-2114331
Barış Terkoğlu,Yeni bakana maruzatımdır,10 Temmuz 2023 Pazartesi,"Baştan söyleyeyim. Bu yazıyı ben yazmayacağım. Yorum da yapmayacağım. Sadece önümdeki mahkeme evrakını size aktaracağım. İstanbul 10. Asliye Ticaret Mahkemesi’ndeki davadaki bir dilekçeden söz ediyorum. Davanın tarafları tanıdık. Biri Azerbaycan’ın devlet enerji şirketi SOCAR, öbürü Palmali Holding. Malum, Palmali Holding, Mübariz Mansimov’un şirketi. Sedat Peker videolarında, mallarına çökülme hikâyesini günlerce konuştuğumuz Mansimov’dan söz ediyorum. Bir zamanlar iktidara yakın olan, cumhurbaşkanının aile şirketleriyle iş yapan, Ağarlar’ı Yalıkavak Marina’nın başına getiren Mansimov’un yıldızı bir anda kaydı. 2020 yılında önce FETÖ’den tutuklandı. Üyelikten değil ama yardımdan ceza aldı. Dosyası temyizde. Mansimov ise kamuoyuna yaptığı açıklamalarda, tutuklanmasının nedeni olarak hep SOCAR ile arasındaki ihtilafı gösterdi. İşte farkında olmadan gündemimizi meşgul eden o davada Mansimov’un avukatı 6 Haziran’da, “Siz tarafsız değilsiniz” diyerek hâkimlere “Bırakın” demiş. Birçok davada, reddi hâkim sıradan bir hadise. Ancak dilekçede anlatılanlar hepimizi ilgilendiriyor. Hatta mayıs seçimlerine dair de detay var. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Aslında davaya daha önce bakan heyetin başkanı hâkim Ramazan Acar imiş. Bir anda görevden alınmış. Gerisini dilekçeden aktarayım: Önceki mahkeme başkanı Ramazan Acar, bizzat bu dosya için Ankara’ya çağrılmış, Adalet Bakanı Yardımcısı Hasan Yılmaz tarafından tehdit edilmiş; “Bu dosyada her ne pahasına olursa olsun SOCAR lehine karar vereceksiniz” diye talimat verilmiştir. Yine mahkemenizin önceki ve mevcut üye hâkimlerinden olan Raşid Dursun, Sinan Topçuoğlu ve Neslihan Sarıgül’e, İstanbul Adalet Komisyon Başkanı Okan Albayrak tarafından SOCAR lehine karar verilmesi ve her ne olursa olsun 3 Mayıs 2023 tarihindeki duruşmada mutlaka karar verilmesi gerektiği talimatı verilmiştir. Peki söz konusu hâkimler, iddia edildiği gibi, istenilen kararı vermiş mi? Hayır, anlatılana göre istenileni yapmayıp davayı seçim sonrasına ertelemişler. Dilekçede devamı şöyle iddia ediliyor: “Araya seçimler de girdikten sonra 31 Mayıs 2023 tarihinde bu dosya için İstanbul Adalet Komisyonu Başkanı Okan Albayrak (tarafından), bizzat mahkeme başkanı Ramazan Acar ve mahkeme üyeleri makamına çağrılmıştır. Bu çağrıya Ramazan Acar ile Raşid Dursun icabet etmişlerdir. Bu görüşmede ise duruşmanın ertelenmesinin faturasını mahkeme hâkimlerinin ödeyeceği belirtilmiş ve en nihayetinde de bu söylenilen yapılmıştır.” Peki bedel ödenmiş mi? Yine mahkeme dosyasındaki dilekçeden aktarayım: “Yeni kabine ile beraber muhtemel adalet bakanının açıklanacağı günün bir gün öncesine denk gelecek şekilde, adeta yangından mal kaçırırcasına 1 Haziran 2023 tarihinde Adalet Bakan Yardımcısı Hasan Yılmaz, HSK 1. Dairesi’ne giderek ve bu dosyanın önemini kurul üyelerine anlatarak Türkiye-Azerbaycan ilişkilerinin iyiliği için davanın mutlak bir şekilde SOCAR lehine sonuçlanması gerektiğini, Türkiye devletinin menfaatinin bunu gerektirdiğini ve mahkeme heyetinin ‘arıza çıkartarak’ duruşmayı ertelettiğini söyleyerek eski heyetteki ‘arıza çıkartanları’ görevden alarak onların yerine yeni atamalar yaparak yeni bir heyet oluşturulmuştur.” Devamı da var... Mansimov’un avukatı şöyle söylüyor: “Aynı gün akşam saatlerinde mahkemeniz dosyasına özel üç kişilik yetki kararı çıkarılmıştır. Öte yandan genel yetki kararnamesinin çıkmasına 15 günlük süre varken talep ve mazeret olmadan nokta atışı ve üç kişiden teşekkül eden ayrık bir yetki kararnamesinin çıkması hukuksuzluğun zirvesidir.” Sonuçta bir devlet meselesinden söz etmiyoruz. Bir alacak verecek davası. “Olaylar nasıl bu noktaya gelmiş olabilir?” derken dilekçede şu satırlarla karşılaştım: “Bu tür işleri yapmakla maruf, üst düzey bürokratların çocukları ve yakınlarını da sürekli bünyesinde tutarak güçlenmiş olan bir hukuk bürosu ve onun kurucu ortakları tarafından milyon dolarlara alınan bir iş, sanki bir devlet meselesiymiş veya bir devlet işiymiş gibi gösterilerek Adalet Bakanlığı’nda üst düzey bürokratlar tarafından HSK üyeleri de ikna edilmek suretiyle tersyüz edilmeye çalışılmaktadır.” Hangi hukuk bürosu bilmiyorum ama dilekçede “Bu davada sadece avukatlık ücreti dava değerinin yüzde onu olan 6 buçuk milyon dolarıdır” ifadeleri dikkatimi çekti. Belli ki yine para işleriyle memleket işleri birbirine karışmıştı... Dilekçeyi okuyup bitirdikten sonra hâkim atamalarına baktım. Gerçekten de mahkeme heyeti olağandışı bir şekilde görevden alınmış, sürgün sayılabilecek yerlere gönderilmiş, bu mahkemeye özel yeni bir heyet oluşturulmuştu. Yeni heyet de dilekçeden sonra dilekçede bahsedilen kararı vermişti. Dilekçeyi yazan avukat Murat Sadak’ı aradım. Dilekçede yazanların arkasında olduklarını, somut bilgilerinin olduğunu söyledi. Mahkemeden gönderilen mahkeme başkanı Ramazan Acar’ı aradım. Dilekçede yazanların doğru olup olmadığını, baskıya uğrayıp uğramadığını, bir anda neden görevden alınıp başka mahkemeye gönderildiğini sordum. Acar, emeklilik dilekçesi vererek emekli olduğunu, konu üzerine konuşmak istemediğini söyledi. Sessizlik de sanki bir şeyler anlatıyordu. Sorularıma cevap verse “Dilekçede sözü edilen konuşmanın ses kaydının olduğu doğru mu” diye soracaktım. Ama olmadı. Sedat Peker de artık video çekmiyor. Keşke yeni adalet bakanı bu işin peşine düşse de yazanlar doğru mu değil mi öğrensek. Her şeyin bir hayalden ibaret olmasını o kadar çok isterim ki...",https://www.cumhuriyet.com.tr/yazarlar/baris-terkoglu/yeni-bakana-maruzatimdir-2097815
Barış Terkoğlu,Tam o esnada bir şey oldu,27 Temmuz 2023 Perşembe,"Aslında her şeyi bir gün konuşuyor, bitiriyoruz. Tabii gerçekten konuşabilirsek. Önceki gün, CHP lideri Kemal Kılıçdaroğlu hatırlatmasa çoktan unutulmuştu. Grup toplantısında, 10 Temmuz tarihinde bu köşede yayımlanan yazıyı okudu. Böylece olay, Türkiye’nin gündemine yeniden geldi. Kılıçdaroğlu konuştuğu sırada, ilginç bir şey oldu. Önce hatırlatayım... Malum, Sedat Peker’in videolarını aylarca izledik. En ilginç olanlardan biri, Yalıkavak Marina’dan hatırladığımız Mübariz Mansimov’un mallarına “çökülme” öyküsüydü. Baba-oğul Ağarları marinasının başına getiren Mansimov’un bileti bir anda kesilmişti. 2020’de FETÖ’den tutuklandı. Bir yılın sonunda serbest bırakıldı. Palmali Holding’in sahibiydi. Hedef alınmasının nedeni olarak Azeri SOCAR ile ihtilafa düşmesini gösterdi. Meğer Mansimov ile SOCAR arasındaki milyonlarca dolarlık davada sıra dışı işler olmuş. Ben, 10 Temmuz tarihli yazıda, Mansimov’un avukatının mahkemeye verdiği dilekçeyi aktarmıştım: “Önceki mahkeme başkanı Ramazan Acar, bu dosya için Ankara’ya çağrılmış, Adalet Bakanı Yardımcısı Hasan Yılmaz tarafından tehdit edilmiş; ‘Bu dosyada her ne pahasına olursa olsun SOCAR lehine karar vereceksiniz’ diye talimat verilmiştir. Yine mahkemenizin önceki ve mevcut üye hâkimlerinden olan Raşid Dursun, Sinan Topçuoğlu ve Neslihan Sarıgül’e, İstanbul Adalet Komisyon Başkanı Okan Albayrak tarafından SOCAR lehine 3 Mayıs 2023 tarihindeki duruşmada mutlaka karar verilmesi gerektiği talimatı verilmiştir.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Avukatın dilekçesi, seçimlerden önce karar verilmeye çalışıldığını söylüyor. Gelgelelim hâkimler söz dinlememişler. Seçim geçmiş. İktidar değişmemiş. Üç gün sonrası dilekçede şöyle yer alıyor: “31 Mayıs 2023 tarihinde bu dosya için İstanbul Adalet Komisyonu Başkanı Albayrak (tarafından), bizzat mahkeme başkanı Acar ve mahkeme üyeleri makamına çağrılmıştır. Bu çağrıya Acar ile Raşid Dursun icabet etmişlerdir. Bu görüşmede ise duruşmanın ertelenmesinin faturasını mahkeme hâkimlerinin ödeyeceği belirtilmiştir.” Dilekçe öyle iddialı ki yargının idari amiri sayılabilecek HSK’de, aynı günlerde olan biteni şöyle aktarıyor: “Yeni kabine ile beraber muhtemel adalet bakanının açıklanacağı günün bir gün öncesine denk gelecek şekilde, 1 Haziran 2023 tarihinde, Adalet Bakan Yardımcısı Hasan Yılmaz, HSK 1. Dairesi’ne giderek ve bu dosyanın önemini kurul üyelerine anlatarak Türkiye-Azerbaycan ilişkilerinin iyiliği için davanın mutlak bir şekilde SOCAR lehine sonuçlanması gerektiğini, Türkiye devletinin menfaatinin bunu gerektirdiğini ve mahkeme heyetinin ‘arıza çıkartarak’ duruşmayı ertelettiğini söyleyerek eski heyetteki ‘arıza çıkartanları’ görevden alarak onların yerine yeni atamalar yaparak yeni bir heyet oluşturulmuştur.” Gerçekten de mahkemeye özel bir kararname çıkmış, hâkimler görevden alınmış, yeni bir heyet kurulmuştu. Yeni heyet de SOCAR lehine, Mansimov aleyhine karar vermişti. Görevden alınarak sürülen Acar ise emekli olmuştu. İşte dün Kılıçdaroğlu’nun kürsüde hatırlattığı meselenin mahkeme dilekçesine yansıyan hikâyesi böyleydi... Kılıçdaroğlu, konuşmasında, İstanbul Adalet Komisyonu Başkanı Okan Albayrak’ın bu olaylardaki rolünü sormuştu. Dinledikten sonra, yeniden davadaki dilekçeyi açtım. Yazanı yorumsuz aktarayım: “Albayrak, kendi cep telefonundan, başkan Acar ve üye Raşit Dursun’u istediği şekilde karar vermeye yönlendirmek için, defalarca, Bakan Yardımcısı Hasan Yılmaz ile kendi cep telefonundan görüştürmüştür”. Acaba CHP’nin bakana sorduğu, dilekçede de adı geçen hâkim, şimdi nerede diye merak ettim. Kılıçdaroğlu’nun kürsüde konuştuğu saatlerde Anadolu Ajansı “HSK Yargıtay’a 6 yeni üye seçti” başlıklı bir haber geçmişti. Arasında biri dikkat çekiyordu: Okan Albayrak. Yani Kılıçdaroğlu, adalet bakanına, Albayrak’ı soruşturmasını önerirken bakanın başında olduğu HSK, aynı saatlerde, Albayrak’ı Yargıtay’a atamıştı. Adalet Bakanlığı, cevabını belki de bu atamayla vermişti! Bir mahkeme kararı etrafında kopan fırtına, sürülen hâkimler, olağandışı görevlendirmeler, sürprizli atamalar... Umarım ki adalet bakanı benim yazıma vermediği cevabı, CHP’nin sunduğu soru önergesine verir. Umarım hiçbir şey göründüğü gibi değildir... En zorlu kilitleri açan anahtarların bile kolayca eridiği çağdayız. Yine de iz bırakmak için, konuşmaktan başka yolumuz yok...",https://www.cumhuriyet.com.tr/yazarlar/baris-terkoglu/tam-o-esnada-bir-sey-oldu-2102823
Barış Terkoğlu,Merdan Yanardağ’ın gizli ihbarcısı,03 Temmuz 2023 Pazartesi,"İnsan aynı yanlışı tekrar etmeye meyillidir. Zira eylemlerimize hata demek, aslında onu temize çekmek içindir. “Bombayı kullanmak suçtur ama bombanın hazırlanmasındaki malzemeleri kullanmak da suçtur.” Erdoğan’ın 14 Nisan 2011 konuşmasını yıllarca böyle hatırladık. Avrupa Parlamentosu’nda konuşuyordu. Kastettiği, Ahmet Şık’ın Emniyet ve yargıdaki polis örgütlenmesini anlattığı kitabıydı. Avrupalıların “Kitap nasıl terör olur” sorusuna böyle yanıt vermişti. Daha da fazlası var... Erdoğan, kendinden emindi. Eli cebindeydi. Konuşmasının büyük bölümünü, o dönem birlikte çalıştığı FETÖ mensuplarının uygulamalarını savunmaya ayırmıştı. Zekeriya Öz’ün açtığı davaların ne kadar hukuka uygun olduğuna Avrupalıları ikna etmeye çalışıyordu. Türkiye’de 26 gazetecinin hapiste olduğunu belirttikten sonra bunların gazetecilik faaliyetinden dolayı tutuklu olmadığını söyledi. Sonra Avrupa medyasını, Türk medyasına karşı öven o sözleri kullandı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Avrupa’da darbelere çanak tutan, darbeleri teşvik eden gazete ve gazetecilerin olmadığını da hatırlatmak isterim.” “Neden hatırlattın” derseniz sebebi basit. Erdoğan’ın o gün “darbelere çanak tutan” diyerek yargılanmasını savunduğu isimlerden biri Merdan Yanardağ’dı. Ergenekon kumpasında gözaltına alınmıştı. Suçlamalar gazetecilik üzerineydi. Kuşkusuz en can yakıcı olanlardan biri yine FETÖ ile ilgiliydi. Gülen’in bir zamanlar yaveri olan Nurettin Veren, 15 Temmuz’dan 10 yıl önce, Merdan Yanardağ’ın programına çıkmış, örgütün sırlarını açık etmişti. Örgütün, iktidarı ele geçirmek için hazırlık yaptığını anlatmıştı. Veren’in ifşalarını Yanardağ, kitap olarak da yayımladı. Merdan Yanardağ’ın Ergenekon’daki savunması önümde duruyor... Yargılandığı iddianameyi eleştiriyor: “Esas olarak Cumhuriyetin tasfiyesi ve yerine yeni bir rejimin inşa edilmesi çabalarının ifadesi olan bir metinle karşı karşıya olduğumu görüyorum. (…) Bu iddianameye göre emperyalizme karşı çıkmak suç, gericilikle mücadele etmek suç, Cumhuriyetin kazanımlarını savunmak suç... Dolayısıyla, bu iddianamenin, esas olarak mantığına, temeline arkasındaki ideolojik yığınağa itiraz ediyorum.” Uzun savunmanın bir detayı var... Merdan Yanardağ, o gün de hem Ergenekon hem PKK bağlantısıyla suçlanmıştı. Yanıt verdi: “26 Ekim’de (2008) ben gözaltına alındım. 27’sinde Almanya’ya bir konferans için gidecektim. Stuttgart’ta eyalet hükümetine ait bir salonda konferans vermek için davetliydim. Gidişim engellendi. Aynı tarihlerde Almanya’da eyalet hükümetine de bir ihbar dilekçesi verilmiş. Benim bu ihbar dilekçesinde de hem Ergenekon üyesi olduğum hem PKK üyesi olduğum iddia edilmiş. Şimdi nasıl ikisi bir arada oluyorsa birisi hani aşırı sağ ya da nasyonalist bir örgüt, diğeri de PKK... İki örgütün birden üyesi olduğum belirtiliyor ve bir yerinde de Marksist olduğum söyleniyor. Eyalet hükümeti, konferansın iptalini reddetmiş. Bu ihbarı yapan da İsmail Kul.İsmail Kul kim? Burada belgesi var. Zaman gazetesinin Almanya temsilcisi. Aynı tarihlerde yapılan ihbarla yine isimsiz bir ihbarla ben İstanbul’da gözaltına alındım ve gidemedim.” Almanya’da hem PKK’li hem Ergenekoncu hem Marksist denilerek konuşması engellenmeye çalışılan Yanardağ, bu gerçekleşmeyince Türkiye’de Ergenekon’dan gözaltına alındı. Olay, Almanya medyasında da geniş yer buldu. İşte Erdoğan’ın Avrupa’ya karşı savunduğu hikâyelerden biri de buydu. Erdoğan, Strazburg konuşmasında, “Bağımsız bir yargı var, bağımsız yargı da görevini yerine getiriyor, olayın aslı budur” diyerek sözde Avrupalılara ağzının payını vermişti. Gelgelelim... Tam 10 ay sonra Erdoğan’ın Öcalan ile yürütülen çözüm süreci için görevlendirdiği MİT Müsteşarı Hakan Fidan, aynı savcılar tarafından ifadeye çağrıldı. Suçlama Merdan Yanardağ’a yapılanın benzeriydi. MİT yöneticileri PKK’li olmakla suçlanıyordu. Tarihe “7 Şubat MİT kumpası” olarak geçen olayda, neyse ki MİT Müsteşarı FETÖ’cü savcılara teslim edilmedi. Ancak Erdoğan’ın “savcılar görevini yapıyor”, “bağımsız yargı”, “yargılananlar darbeci, terörist” palavrası da çökmüş oldu. Akıllandık mı derseniz... Aradan 12 yıl geçti... Tarihin tesadüfü, Hakan Fidan dışişleri bakanı oldu. Kucağında bulduğu ilk mesele İsveç’le yürütülen terör müzakereleriydi. İsveç, Türkiye’de sudan sebeplerle insanların terörle suçlandığını söylüyordu. Türk Dışişleri ise Erdoğan’ın bir zamanlar Avrupa Parlamentosu’nda FETÖ’cü savcıları eli cebinde savunmasının utancını yaşayarak “Yaptık bir hata, o eskidendi” der gibi bakıyordu. İşte tam da bu sırada Merdan Yanardağ yeniden gözaltına alınıp tutuklandı. Hem de yine terör suçlamasıyla... Bu kez İsmail Kul’un ihbar mektubuna gerek kalmamıştı. Türkiye’nin içinden birileri, İsveç’e, sanki “Sen haklısın” diyordu. Merdan Yanardağ tutuklanırken baktım, İsmail Kul’un Zaman gazetesindeki haberleri, devletin resmi sayfalarında durmaya devam ediyordu. (https://www.ab.gov.tr/p.php?e=21662) Aslında en büyük yanlış, tekrardan çok, onu savunmak zorunda kalmaktır.",https://www.cumhuriyet.com.tr/yazarlar/baris-terkoglu/merdan-yanardagin-gizli-ihbarcisi-2095655
Barış Terkoğlu,Erdoğan’ın imzalamak istemediği dosya,29 Haziran 2023 Perşembe,"Adil olmak isteyenin gücü yok, güçlü olan ise adil değil. Krizimizin sebebi bu... Gazetemizde Çağdaş Bayraktar imzalı haberle okudunuz. 28 Şubat davasından dolayı hapiste bulunan emekli Orgeneral Çetin Doğan mide kanaması geçirdi. Dün Çetin Paşa’nın eşi Nilgül Hanım’la görüştüm. Daha önce endoskopi ve kolonoskopi için hastaneye giden Çetin Paşa’ya, üç ay sonra için gün verildiğini anlattı. Buca Cezaevi’ndeki mahpusların Atatürk Araştırma Hastanesi’ne götürüldüğünü hatırlatan Nilgül Hanım, burada da bayram üzeri uzman doktor bulunamadığını söyledi. 83 yaşındaki Çetin Doğan, dün koğuşta kendi kendini tedavi etmeye çalışıyordu. Gardiyanlar saat başı durumunu kontrol etmek için koğuşuna gidiyordu. Ailesi ise mide kanamasının ağır kalp hastalığını tetiklemesi korkusunu yaşayarak sık sık cezaevi idaresini arıyordu. Ayakta kalmaya çalışan Çetin Paşa’nın cezaevinden tek isteğinin haşlanmış patates olduğunu öğrendim. Derken... Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Cezaevinde olan bitenden kafayı kaldırınca meselenin başka boyutlarını öğrendim. Çetin Doğan’ın tahliye dosyası Erdoğan’ın önüne kadar gitmişti. Ama Erdoğan, atması gereken imzayı atmayarak Çetin Doğan’ın yaşadığı işkenceyi izlemeyi seçiyordu. Şöyle anlatayım... 28 Şubat davası mahpusu 85 yaşındaki Vural Avar, 20 Aralık’ta cezaevinde hayatını kaybetti. Kamuoyunda infial yaratan olayın ardından, Adalet Bakanlığı, 2 Ocak tarihli genelgeyle, sürekli hastalık ve kocama hali bulunan mahpusların cezalarının hafifletilmesi ve kaldırılması için genelge yayımladı. Genelgeyle birlikte 28 Şubat sanıkları, tıpkı diğer mahpuslar gibi Adli Tıp’a sevk edildi. Bugün dava kapsamında hapiste 5 emekli general bulunuyor. Çetin Doğan 83, Fevzi Türkeri 82, Yıldırım Türker 82, Cevat Temel Özkaynak 78, Erol Özkasnak 77 yaşında. Adli Tıp 3. İhtisas Kurulu, generallere ayrıntılı bir sağlık taraması yaptı. Hepsinin kronik hastalıkları çıktı. Çetin Doğan, Fevzi Türkeri, Cevat Temel Özkaynak hakkında oybirliği ile “kocama hali var” raporu verildi. Raporlar nisan ayında savcılıklara gönderildi. Bir detay daha... Erol Özkasnak ve Yıldırım Türker hakkında ise “Du¨zenli takip edilmesi gereken kronik hastalıkları var ama kocama hali yok” raporu çıktı. Bu durum da kafa karıştırdı. Nitekim rapora bazı doktorlar da şerh düşmüş ve rapor oyçokluğu ile çıkmıştı. Savcılığın da kafası karışmış olacak ki öğrendiğime göre Adli Tıp’tan, iki general için daha net bir açıklama istedi. Gelen yanıtla birlikte kronik hastalıkları olan iki ismin de cezaevinde kalamayacağı netleşti. İşte bundan sonra aslında rutin bir süreç başladı. Dosyalar infaz savcılıklarından Adalet Bakanlığı’na gönderildi. Konuştuğum bakanlık kaynakları, seçim sürecinin hengamesine rağmen, beş generalin “cezaevinde kalamayacak kadar hasta” olduğunu ifade eden dosyalarının, Cumhurbaşkanlığı’na iletildiğini söyledi. Süreç o kadar tamamlanmıştı ki... Generallerin tahliyesi sonrası kalacakları adresin tespiti bile karakollar tarafından yapılarak dosyaya eklendi. İşte bu noktada, nedense dosyalar, bir süredir cumhurbaşkanının imzasını bekliyor. İmzanın ardından, zaten hapisten çıkması gereken generaller çıkacak. Konuştuğum hukukçular Erdoğan’ın bu konuda takdir yetkisinin de olmadığını ifade ediyor. Bunun bir görev olduğunun altını çiziyor. Yani Adli Tıp “hasta” dedikten sonra, cumhurbaşkanı “Bence sağlıklı” diyemiyor. Buna rağmen Erdoğan, okuduğunuz yazının yazıldığı saatlerde, halen imzasını atmamıştı. Haliyle 83 yaşındaki Çetin Doğan’a işkence devam ediyordu. “İşkence” diyorum, zira hastalığına rağmen bir mahpusu içeride tutmaya devam etmek işkencenin ta kendisi. Vural Avar örneği ortada. Bundan sonra beş yaşlı generalin başına geleceklerin sorumlusu belli. Peki neden? Neden 71 yaşındaki Hizbullahçı Mehmet Emin Alpsoy, Saadet Partili sandık görevlilerini katleden 75 yaşındaki Hacı Sülük serbest bırakılırken hastalığı kanıtlanmış Çetin Doğan’ın da aralarında olduğu generaller içeride tutulmaya devam ediyor? Hemen herkes bunun siyasi bir karar olduğunda hemfikir. Bugüne kadar cumhurbaşkanından aman dilemeyen af istemeyen generaller, hapiste gördükleri işkenceyle fiilen ikinci kez cezalandırılıyor. “Atılamayan imza”nın gerekçesi de bu. Gücün adil olduğunu ancak kalemlerin de kılıçların da eşit davranmasından anlarsınız. Not: Gazeteci Merdan Yanardağ’ın tutuklanması, hukuk eliyle yanan zorbalık ateşine yeni bir odun oldu. Yanardağ’ın özgürlüğüne kadar anlatacaklarımıza bir konu daha eklendi. Umarım hapisliği uzun olmaz.",https://www.cumhuriyet.com.tr/yazarlar/baris-terkoglu/erdoganin-imzalamak-istemedigi-dosya-2094727
Barış Terkoğlu,Bile bile lades darbesi,13 Temmuz 2023 Perşembe,"Zaman yalnız hafızayı eksiltir. Yaşanan, yaşanmıştır bir kere... “Her şeyi biliyoruz” demeliydik. Öyle ya 251 yurttaşımız şehit edilmişti. Ama belli başlı ayrıntılar hariç esasına hiç girmiyoruz. Evet, FETÖ’nün darbe girişimiydi. Evet, tasfiye edilecekler erken davrandı. Ancak hâlâ gri bölgelere ışık tutulmadı. Üstelik... Darbeden sonra da tuhaf şeyler yaşandı. Örnek olsun, “15 Temmuz’un kahramanı” denilen, “Darbenin seyrini değiştirdi” diye anlatılan Korgeneral Zekai Aksakallı, Hulusi Akar ile ters düştü. Özel Kuvvetler Komutanlığı’ndan alındı. Önce Gelibolu 2. Kolordu Komutanlığı’na, kızak göreve atandı. Sonra da emekli edildi. Hep sessiz kaldı. Derken... 15 Temmuz’un yıldönümünde, suskunluğunu bozdu. M5 Savunma-Strateji Dergisi’nin Yayın Yönetmeni Ardan Zentürk’e konuştu. Dergi, yarın piyasada olacak. Merakla erkenden bulup okudum... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Aksakallı, 11 sayfalık söyleşide çok mesaj vermiş. Darbe öncesine dair kritik bir detay dikkat çekiyor. Aksakallı, karargâhı açık bir dille eleştiriyor: “2014’te maiyetimdeki üç tugay komutanının FETÖ mensubu olduğu kanaatine vardık. Bunlardan biri Semih Terzi’ydi. Dönemin Genelkurmay başkanına durumu arz ettik. 2015 Ağustos şûrası sonucunda üç FETÖ mensubu tugay komutanından ikisi değişti. Terzi değiştirilmedi. Sonra çok uğraş verdik ama göndermeyi başaramadık. Eğer bu değişimlerin hiçbiri yapılmasaydı 15 Temmuz 2016 darbe girişiminde Özel Kuvvetler’in üç komutanı da FETÖ mensubu olacaktı. Bütün muharip birliklerin kontrolü FETÖ’nün elinde olacaktı.” Nedendir bilinmez, Terzi’nin durumu, Aksakallı tarafından Genelkurmay’a iletilmişken Terzi, göreve devam etmiş. Şunu söyleyeyim... Aksakallı, Hulusi Akar ile Yaşar Güler arasında görünür bir ayrım yapıyor. Güler’in FETÖ’ye karşı duruşunu takdir ediyor: “2015 alay komutanlıkları atamalarında iki FETÖ mensubu kurmay albayın, Özel Kuvvetler Komutanlığı’na alay komutanı olarak planlandığını öğrendik. Bu atamaların yapılmaması için mücadele verdik. Genelkurmay 2. Başkanı E. Orgeneral Yaşar Güler de bu atamalara karşıydı. Kara Kuvvetleri Komutanı E. Orgeneral Salih Zeki Çolak ve Kara Kuvvetleri Komutanlığı Personel Başkanı Tümgeneral Şevki Gençtürk de bizimle aynı görüşteydi. Buna rağmen bu atamalar yapıldı. Albaylardan biri Fırat Alakuş, 15 Temmuz ihanetinde Genelkurmay Karargâhı’nı ele geçiren ekibin başında yer aldı, diğeri ise Albay Fatih Yarımbaş beni ele geçirmeye çalışan ekibin başındaydı.” İşin ilginci Aksakallı, FETÖ’cülerin değil kendisinin tasfiye edilmeye çalışıldığını söylüyor. “Yaşar Güler’in buna engel olduğunu biliyorum” diye devam ediyor. Aksakallı’nın anlattığına göre Terzi ile sonra da devam etmiş: “2015-2016 yılları arasında Semih Terzi’nin buradaki görevinden alınması için iki defa teklifte bulundum. Ancak görevden alınmadı. Terzi’ye olumsuz sicil ve kanaat yazdım. Darbe girişiminden 5-6 ay öncesinde kendisine Silopi’de ‘Dilekçeni yaz ve birlikten defol git’ dedim. Terzi’nin FETÖ’cü olduğunu tahmin ediyordum.” Aksakallı, ne yaptıysa olmadığını, 15 Temmuz’a bu şekilde gidildiğini söylüyor. 15 Temmuz gecesi, Terzi’nin Özel Kuvvetler’i ele geçirme girişimini öğrendikten sonra, Şehit Ömer Halisdemir ile son konuşmasını şöyle anlatıyor: “Bir baba oğulun inanılmaz hisleri içerisinde o tarihi emri verdim. Özetle; ‘Ömer, kardeşim 20 yıla yakın birlikteliğimize dayanarak sana tarihi bir görev veriyorum; Terzi darbeci bir haindir, onu karargâha girmeden öldür. Bunun sonunda şehadet olduğunu biliyorsun, hakkını helal et’ dedim. O da ‘Emredersiniz, komutanım, hakkım helal olsun’ dedikten sonra telefonu kapattık.” Aksakallı, Özel Kuvvetler mensuplarının cebinde taşıdığı, kendi hazırlattığı 8 maddelik notu da paylaşmış. Birinci maddede “Bütün faaliyetlerde yasallık esastır”, son maddede “Durum ve şartlar ne olursa olsun esarete düşmek ve teslim olmak asla düşünülemez, şehadet esastır” yazıyor. Belli ki Süleymaniye’deki çuval baskınından ders alınmış! Ardan Zentürk, Aksakallı’ya, darbeden sonra Akar tarafından tasfiye edilmesini de sormuş. Yanıtı manidar: “Malumunuz Milli Mücadele döneminde baştan beri Yunan işgalini tanımayan ve sonuna kadar mücadele eden Manisa Demirci Kaymakamı İbrahim Ethem Bey, Milli Mücadele için toplanan akıncılara şunu ifade eder; ‘Bu bir vatan namus ve istiklal mücadelesidir, kişisel hiçbir karşılığı yoktur. Milli Mücadele başarıya ulaştığında, sağ kalanlar geriye döndüğünüzde, bizimle birlikte mücadeleye katılmayanların, geri planda kalanların, makam mevki ve servet sahibi olduğunu görebilirsiniz. Eğer bir hak iddia edecekseniz şimdiden vazgeçin ve bizimle beraber mücadeleye katılmayın.’” Aksakallı, “millete ve devlete küs olmadığını” söylemiş. Ama örtülü bir dille, 15 Temmuz’dan makam, mevki ve servet çıkaranlara eleştirisini yapmış. 15 Temmuz’un kritik isminin, yedi yıl sonra anlattıklarının küçük bir bölümü böyle. Çıkan sonuç, gereken yapılsa darbe, 15 Temmuz’dan çok önce engellenebilirmiş. Gelgelelim, nedense “birileri” pek de istememiş! Kafamızı kaldırıp bakıyoruz. Ancak unutmayın, geleceğin çekirdeği, geçmişin yaşanmışlığında gizli.",https://www.cumhuriyet.com.tr/yazarlar/baris-terkoglu/bile-bile-lades-darbesi-2098771
Barış Terkoğlu,Kılıçdaroğlu tutuklanabilir,22 Haziran 2023 Perşembe,"Tarihte bir ilk yaşandı. CHP genel başkanı milletvekili olamadı. Aslında başkanlık sisteminin yarattığı bir sorun. Yürütmenin başı olan Cumhurbaşkanlığı’nın adayı, aynı anda vekil adayı olamadığı için, seçimi kaybeden Kılıçdaroğlu, Meclis’e de giremedi. Haliyle dokunulmazlık kazanamadı. “Neyi değiştirir?” diyebilirsiniz. Öyle ya partiyi yönetmek için Meclis’te olmak şart değil. Erdoğan, yıllardır kendi parti grubunu Meclis’in dışından yönetmiyor mu? Ancak muhalefetin başına gelince, meselenin bir başka boyutu ortaya çıktı. Ya da şöyle diyelim; iktidarın bu durumu bir fırsata çevirme niyeti belirdi. Şöyle anlatayım... Haberleri okudunuz. Meclis Başkanlığı, bu dönem seçilemeyen vekillerin fezlekelerini yargıya gönderdi. Kısacası, “Artık dokunulmaz değiller, istediğiniz gibi soruşturabilirsiniz” dedi. AA, Kılıçdaroğlu’nun 18 fezlekesinin olduğunu, bunların Ankara Cumhuriyet Savcılığı’na iletildiğini duyurdu. Kılıçdaroğlu’nun avukatı Celal Çelik ile konuştum. 18 değil, 28 fezlekenin olduğunu söyledi. Geçmişteki bazı davaların ise açıldıktan sonra dokunulmazlık nedeniyle durduğunu, yeniden başlayacağını, bunlarla birlikte dosya sayısının 28’i de geçtiğini anlattı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Hepsini tek tek inceledim, listesini çıkardım... Neler mi var? - Ankara 28. Asliye Ceza Mahkemesi’ndeki dosyanın konusu, Kılıçdaroğlu’nun TBMM’de grup toplantısında dinlettiği 17-25 yolsuzluk dosyası kayıtları. CHP Genel Başkanı burada gizliliği ihlalden 1-3 yıl arasında hapis istemiyle yargılanıyor. Kılıçdaroğlu 2018’de vekil olduğu için yargılama durdurulmuş. Şimdi devam edecek. - Ankara Cumhuriyet Başsavcılığı tarafından hazırlanan 22 Mart 2021 tarihli fezlekenin konusu cumhurbaşkanına alenen hakaret. Sebebi, CHP Genel Merkezi’nde, Erdoğan’ın Kabataş iddialarına verdiği, “Hayatımda bu kadar çok yalan söyleyen bir adam görmedim” ifadelerini kullandığı açıklama. 1 yıl 2 ay ile 4 yıl 8 ay arası hapisle yargılanabilir. - 12 Şubat 2021 tarihli fezlekenin konusu CHP’nin bastığı “FETÖ’nün siyasi ayağı” isimli broşür. Burada Kılıçdaroğlu’nun cumhurbaşkanına hakaret, halkı kin ve düşmanlığa tahrik, iftira, sesli veya görüntülü bir ileti ile hakaret suçlarından soruşturulması isteniyor. 3 yıl 3 ay ile 13 yıl arasında hapisle yargılanabilir. - 14 Eylül 2020 tarihli fezlekede şikâyetçiler MHP’li vekiller. Konusu, zincirleme şekilde (5 kez) suçu ve suçluyu övme. Kılıçdaroğlu bu dosyada HDP’nin eski lideri Selahattin Demirtaş’ın tutuklanmasını eleştirdiği için hakkında fezleke hazırlanmış. 3.5 yıla kadar hapisle yargılanabilir. - 26 Nisan 2019 tarihli fezleke de cumhurbaşkanına hakaret ve iftiradan. 1 Kasım 2018 tarihinde, CNN Türk’te katıldığı programda, Cemal Kaşıkçı’nın katillerini Erdoğan’ın bıraktırdığını söylediği için soruşturulacak. 2 ile 8 yıl arası hapis söz konusu. - 15 Mayıs 2019 tarihli fezleke yine cumhurbaşkanına hakaret. 17 Temmuz 2018 tarihli grup toplantısının da aralarında olduğu toplantılarda, “FETÖ’nün siyasi ayağı Saray’da oturuyor” şeklindeki açıklamaları nedeniyle soruşturulacak. 1 ile 4 yıl arası hapis gündemde. - 25 Nisan 2018 tarihli fezlekenin konusu da cumhurbaşkanına alenen hakaret. “Erdoğan, Sarraf seni hiç ama hiç kandırmadı. Bütün olaylardan senin ta başından en başından haberin vardı” gibi açıklamaları nedeniyle suçlanıyor. 1 yıl 2 ay ile 4 yıl 8 ay arası hapsi söz konusu. - 2018’deki başka bir fezlekenin konusu da cumhurbaşkanına hakaret. 5 Ocak 2018’de yaptığı konuşmada “Sen FETÖ’yle beraber kucak kucağa yaşıyordun” gibi eleştirileri nedeniyle soruşturuluyor. 1 ile 4 yıl arasında hapis konu ediliyor. - Büyükçekmece Savcılığı’nın 1 Haziran 2016 tarihli fezlekesi de cumhurbaşkanına hakaretle ilgili. 20 Şubat 2016’da, “Terör örgütlerine yardım ve yataklık yapmışlardır” ifadeleri nedeniyle soruşturulacak. 1 ile 4 yıl hapsi istenebilir. - İstanbul Cumhuriyet Savcılığı’nın 21 Ekim 2016 tarihli fezlekesinde şikâyetçi Bilal Erdoğan. Kılıçdaroğlu, “Onun ayrıcalığı rüşvetleri toplama merkezinin başkanı olmasıdır” sözlerinden dolayı alenen hakaretle suçlanıyor. 3.5 ay ile 2 yıl 4 ay arasında hapsi gündemde. - 10 Temmuz 2017 tarihli fezleke de konu yine cumhurbaşkanına hakaret. CHP Parti Meclisi’nin yayımladığı bildiride geçen ""FETÖ, PKK ve IŞİD terör örgütlerine yardım ve yataklık eden Saray ve AKP yöneticileri, demokrasimize ve ülkemizin bekasına yönelik en büyük tehdittir"" ifadelerinden dolayı suçlanıyor. 1-4 yıl arası hapsi istenebilir. - Adana Cumhuriyet Başsavcılığı’nın hazırladığı 26 Mayıs 2017 tarihli fezlekede suçlama yine cumhurbaşkanına hakaret. 3 Aralık 2016 tarihli mitingde yaptığı konuşmadan dolayı 1-4 yıl hapsi olası. - İmamoğlu’nun “ahmak davası” benzeri de var. Müştekisi Yüksek Seçim Kurulu (YSK). Suçlama: Kurul halinde çalışan kamu görevlilerine görevlerinden dolayı hakaret. 12 Aralık 2017 tarihli fezlekede Kılıçdaroğlu’nun referandumda mühürsüz oy kararını eleştirirken kullandığı “çete” sözünden dolayı 2 yıl ile 4 yıl 1 aya arasında hapis cezası gündeme gelebilir. - 12 Ekim 2018 tarihli fezlekede de mesele cumhurbaşkanına hakaret. Kılıçdaroğlu, bu dosyada, Twitter hesabından paylaştığı, “Tayyipler Âlemi” karikatürü nedeniyle soruşturulacak. 1 ile 4 yıl arası hapisle yargılanabilir. - İstanbul Cumhuriyet Başsavcılığı’nın 16 Ocak 2018 tarihli fezlekesinde ise suçlama “yargı görevi yapanı etkilemeye teşebbüs”. Kılıçdaroğlu, milletvekili Enis Berberoğlu’nu hapiste tutan yargı kararlarına yaptığı eleştiriler nedeniyle 2 ile 4 yıl arası hapis tehlikesiyle soruşturulacak. - 23 Kasım 2018 tarihli fezlekede de suçlama cumhurbaşkanına hakaret. 27 Mart 2018 tarihli tweet’inde, FETÖ’nün siyasi ayağının Erdoğan olduğunu iddia eden Kılıçdaroğlu’nun, 1 ile 4 yıl arasında hapsi istenebilir. - 10 Aralık 2018 tarihli fezlekede suçlama cumhurbaşkanına alenen hakaret. 26 Haziran 2018 tarihinde, CHP genel Merkezi’ndeki konuşmasında, seçim sonrası, “Bir diktatörün nesini tebrik edeceğim ben?” sözlerinden dolayı 1 yıl 2 ay ile 4 yıl 8 ay arasında hapis tehdidiyle karşı karşıya. - 22 Şubat 2019 tarihli fezlekede, 9 Eylül 2018’deki CHP il başkanları toplantısında, “Sen dolar baronlarının adamısın” şeklindeki konuşmaları nedeniyle 1 ile 4 yıl arasında hapsi gündemde. - Mersin Cumhuriyet Başsavcılığı’nın 6 Aralık 2016 tarihli iddianamesinde, Kılıçdaroğlu kamu görevlisine görevinden dolayı hakaretle suçlanıyor. Mersin mitinginde yaptığı konuşmada Erdoğan’a “Başçalan” diye hitap eden Kılıçdaroğlu, 1 ile 2 yıl arası hapisle yargılanabilir. - Ankara 4. Asliye Ceza Mahkemesi’ndeki dosyada Kılıçdaroğlu, 29 Ekim 2013 tarihli Tandoğan mitinginde sözlerinden dolayı yargılanıyor. Duran yargılamada, kamu görevlisine alenen hakaretle suçlanan Kılıçdaroğlu hakkında 1 yıl 2 ay ile 2 yıl 4 ay arası hapis isteniyor. - 30 Nisan 2018 tarihli fezlekenin müştekisi yine YSK. Orada da kurul halinde çalışan kamu görevlilerine görevlerinden dolayı hakaretle suçlanan Kılıçdaroğlu hakkında 2 yıl ile 4 yıl 1 ay arası hapis cezası tehlikesi var. - Van Cumhuriyet Başsavcılığı’nın 4 Haziran 2016 tarihli fezlekesinde Kılıçdaroğlu, Van il başkanlığında yaptığı konuşma nedeniyle, cumhurbaşkanına alenen hakaretle suçlanıyor. 1 yıl 2 ay ile 4 yıl 8 ay arasında hapsi gündemde. - İstanbul Cumhuriyet Başsavcılığı’nın 25 Ocak 2017 tarihli fezlekesinde de konu cumhurbaşkanına alenen hakaret. Olası ceza yine 1 yıl 2 ay ile 4 yıl 8 ay. - 19 Haziran 2017 tarihli fezlekede şikâyetçi eski Aile Bakanı Sema Ramazanoğlu ve 210 bakanlık çalışanı. 5 Nisan 2016 tarihinde, CHP grup toplantısında, Ensar Vakfı’ndaki çocuk istismarlarını eleştirirken kullandığı “Aileden sorumlu bakan da zaten birilerinin önüne yatmış vaziyette o da konuşmuyor” sözleri nedeniyle, “kamu görevlisine hakaret” suçundan 1 ile 2 yıl arası hapsi talep edilebilir. - 19 Haziran 2017 tarihli fezlekede müşteki yine YSK. Suçlama da aynı. Soruşturmada, Kılıçdaroğlu’nun farklı konuşmaları nedeniyle 2 yıl ile 4 yıl 1 ay arasında hapsi gündemde. - İstanbul Cumhuriyet Başsavcılığı’nın 29 Haziran 2017 tarihli fezlekesinde Kılıçdaroğlu, cumhurbaşkanını tehditle suçlanıyor. 16 Mart 2017 tarihli röportajında Erdoğan’ı Saddam, Kaddafi ve Çavuşesku gibi liderlere benzetmesi nedeniyle, 5 yılla yargılanabilir. - 12 Ocak 2018 tarihli fezlekede, iftira ile suçlanan Kılıçdaroğlu’nun 1 ile 4 yıl arasında hapsi olası. - 22 Şubat 2019 tarihli fezlekenin konusu yine cumhurbaşkanına hakaret. 22 Nisan 2018 tarihinde Silifke Yörük Türkmen Çalıştayı’nda, Erdoğan’ın Kozmik Oda’yı açmasının vatana ihanet olduğunu söylediğinden dolayı hazırlanan fezlekede, Kılıçdaroğlu’nun 1 ile 4 yıl arasında hapsi gündemde. - 5 Mart 2019 tarihli fezlekenin konusu, Kılıçdaroğlu’nun Süleyman Soylu için kullandığı “beş paralık adam” ifadesi. Kamu görevlisine görevinden dolayı hakaret suçlamasıyla Kılıçdaroğlu hakkında 1 ile 2 yıl arası hapis istemiyle soruşturulacak. Kılıçdaroğlu hakkında, artık yargının önünde olan, bilinen dosyaların tamamı bu kadar. Fezlekeler, 110 yıl hapis talebine varan dava potansiyeli gösteriyor. Elbette yeni hazırlananlar da olabilir. Fezleke elbette dava demek değil. Savcıların soruşturma için Meclis’ten yetki talep etmesine “fezleke” diyoruz. Savcılar soruşturabilir, dosyayı kapatabilir de. Ancak çoğu dosyada, şikâyetçinin cumhurbaşkanı ya da devletin kritik isimleri olduğunu unutmayalım. Yargının siyasallaştığını hatırlayalım. Haliyle fezlekelerin birer birer davaya dönüşeceğini öngörebiliriz. Yargılaması duranların tekrar başlayacağını biliyoruz. Hatta sıraladıklarım dışında da Kılıçdaroğlu’nun açılacak yeni davalarla kuşatılmaya çalışılacağını düşünebiliriz. Dahası, yukarıdaki suçlamalarla binlerce kişinin tutuklandığı hatırlanırsa belki de ana muhalefet liderini tutuklamak isteyen yargı üyeleri karşımıza çıkacak. Bu konuyu Kılıçdaroğlu’nun avukatı Celal Çelik’e de sordum. Çelik şunu söyledi: “Meclis kürsüsünde yapılan konuşmalar soruşturulamaz. Öte yandan anayasanın 83. maddesinin ilk fıkrası gereğince, Meclis’te yapılan konuşmayı dışarıda tekrar etmek de sorumsuzluk kapsamına girer. Savcıların ifadeye çağırması durumunda, avukatı olarak ben gideceğim, ‘Bununla ilgili soruşturma yapamazsınız, suç işlemiş olursunuz’ diyeceğim. Bunu aşarlarsa anayasayı ihlal edecekler. Çoğunda ben dava açılma ihtimalini bile görmüyorum.” “Ya açarlarsa diye sorduğum” Celal Çelik devam etti: “Böyle bir şey olursa anayasanın 39. maddesinden kaynaklı ispat hakkımız var. Genel başkanımız olgularla konuşuyor. İsnatlarının doğru olduğunu ispat etme hakkımızı kullanacağız. Hodri meydan diyeceğiz. Zarar gören biz olmayacağız, Erdoğan olacak. Örneğin FETÖ’nün siyasi ayağı suçlamasından dava açılırsa FETÖ’cü subayların general yapılma aşamasında Erdoğan’ın imzası olduğunu gösteren belgeleri getirteceğiz. Rektörlerin atama kararlarını isteyeceğiz. Kozmik Oda’nın açılmasında tanık olan generalleri çağıracağız. HSK’nin FETÖ tarafından ele geçirilmesinde Erdoğan’ın rolünü, dönemin HSK üyelerini çağırarak mahkeme tutanaklarını okuyarak ispatlayacağız. Erdoğan kendi gerçekliğiyle yüzleşmek zorunda kalacak.” CHP’nin stratejisi işte böyle... Muhalefet üzerindeki yargı bıçağının daha derine inme ihtimali beliriyor. İstanbul il başkanı ve İstanbul belediye başkanından sonra belki de CHP genel başkanı cezalandırılacak. Belki ona da siyasi yasak gelecek. Zira fezlekelerin çoğunda Kılıçdaroğlu için siyasi yasak isteneceği de görülüyor. Bir yılın üzerindeki her ceza zaten siyasi yasak demek oluyor. Türkiye, mayıs seçimlerinin sonuçlarıyla, belki de Kılıçdaroğlu’nun davaları nedeniyle bir kez daha yüzleşecek. Ana muhalefet liderinin yargıyla kuşatıldığı rejime artık demokrasi denir mi? Bu soruyu çok defa soracağız...",https://www.cumhuriyet.com.tr/yazarlar/baris-terkoglu/kilicdaroglu-tutuklanabilir-2092768
Barış Terkoğlu,Apo’ya var Merdan’a yok,31 Temmuz 2023 Pazartesi,"Ruhu olmayan ete canlı denir mi? Çok değil üç gün önce... Anayasa Mahkemesi (AYM) sosyal medya hesaplarından bir mesaj paylaştı: “AYM kararlarının objektif etkisine önemli katkılar yapacağı düşünülen Temel Hak ve Özgürlüklerin İhlaline Dair Emsal Kararlar sayfası internet sitemizde hizmete girmiştir.” AYM, iyi bir çalışma yapmış. Aldığı örnek olacak kararları toplamış. Çeşitli başlıklara ayırmış: Din ve vicdan özgürlüğü hakkı, toplantı-gösteri yürüyüşü hakkı, ifade özgürlüğü hakkı, adil yargılanma hakkı... Üstelik... Türk yargısının en üst kurumu sayılabilecek AYM, bu kararları emsal olması için yayımladığını da söylemiş. Haliyle, “Bir karar verirken bunlara uyun” demiş. “Mesaj vermiş gibi” deseniz haklısınız... Mesela hemen “Seçme, seçilme ve siyasi faaliyette bulunma hakkı” başlığı altındakilere baktım. Tutuklu Milletvekili Can Atalay’a emsal olabilecek Mustafa Balbay, Mehmet Haberal, Enis Berberoğlu, Figen Yüksekdağ, Ömer Faruk Gergerlioğlu kararları yer alıyor. Hatırlayın, Yargıtay 3. Ceza Dairesi, Atalay’ın tahliye talebini reddederken AYM’nin saydığım kararlarını eleştirmişti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Fakat... Tutuklu gazeteci Merdan Yanardağ’a örnek var mı diye bakarken öyle bir şeyle karşılaştım ki... AYM, ifade özgürlüğünü çeşitli konulara ayırmış. Bunlardan biri de “İfadelerin bağlamından kopartılarak bütün olarak değerlendirilmemesi” meselesi. İşte bu konu Merdan Yanardağ’ı ilgilendiriyor dedim. Öyle ya, Yanardağ, Öcalan hakkındaki sözlerinin cımbızlanarak bağlamından koparıldığını, bu şekilde tutuklandığını defalarca anlatmıştı. AYM, iki karar yayımlamış. Birinin başvurucusu kim dersiniz? Abdullah Öcalan! Öcalan, 7 Ocak 2013’te AYM’ye başvurmuş. Sebebi ise 2012’de “Kürdistan Devrim Manifestosu, Kürt Sorunu ve Demokratik Ulus Çözümü (Kültürel Soykırım Kıskacında Kürtleri Savunma)” isimli kitabının toplatılması. Hayır, yanlış anlamayın... Bu kitap nedeniyle Öcalan’a da kitabın yayıncılarına da herhangi bir dava bile açılmamış. Sadece kitap toplatılmasıyla kalınmış. Öcalan, yerel mahkemelerin ardından konuyu AYM’ye taşımış. İfade özgürlüğünün, kitabının toplatılmasıyla engellendiğini söylemiş. AYM kararında, Öcalan’dan yapılan alıntılarla, kitap özetlenmiş. Mahkeme, “yazar” olarak söz ettiği Öcalan’ın kitabının toplatılması ile ilgili şu tespitleri yapmış: - Başvuruya konu basılmış eserin dağıtımının yasaklanması ve toplatılması ile başvurucunun düşünceyi açıklama ve yayma özgürlüğü ve bu kapsamda basın özgürlüğüne yönelik bir müdahale yapılmıştır. - Herhangi bir kimsenin yalnızca kişiliğine bağlı olarak düşünceyi açıklama ve yayma özgürlüğüne müdahale edilmesi haklı kılınamayacağı gibi yasaklanmış bir örgütün bir mensubunun veya yöneticisinin görüş ve düşüncelerini açıklaması da tek başına düşünceyi açıklama ve yayma özgürlüğüne müdahale edilmesini haklı kılmaz. - (Kitabın kapağındaki harita için) Belirli bir insan topluluğunun yaşadığı coğrafi bölgenin resmedilmesi tek başına, o bölgenin bulunduğu ülkenin bütünlüğüne yönelik bir ifade açıklaması olarak nitelendirilemez. - Başvurucu, kendi ifadesiyle “Kürt gerçeğinin” tanınmasını ve silahlı yöntemlere başvurmak yerine Kürt sorununun çözülmesi için barışçıl yöntemlerin kullanılmasını da talep etmektedir. - Kitapta yer alan ve demokratik çözümün gerçekleşmemesi halinde “nihai bir savaş aşamasına geçilebileceği” yönündeki ifadeler, kitabın yazıldığı bağlam ile birlikte değerlendirildiğinde başvurucunun şiddeti teşvik ve terör eylemlerinin yapılmasına çağrıda bulunduğu anlamına gelmemektedir. Başvurucunun bu sözlerinin, demokratik çözümün gerçekleşmemesi halinde Güneydoğu Anadolu’daki şiddetin yeniden canlanabileceği öngörüsü niteliğinde olduğu değerlendirilmiştir. Mahkeme, benzer tespitlerle, Öcalan’ın ifade özgürlüğünün engellendiğine oyçokluğuyla karar vermiş. Öcalan’ın yazdığı ve el konulan kitabın nüshalarının iade edilmesini söylemiş. Öcalan başvuruda “Tazminat istemiyorum” demiş. Mahkeme, bunun üzerine Öcalan’ın masraflarının ve avukat ücretinin kendisine ödenmesi kararını almış. İşin daha da ilginci... AYM’nin “İfadelerin bağlamından kopartılarak bütün olarak değerlendirilmemesi” konusundaki ikinci kararı da Öcalan ile ilgili. AYM, Öcalan’a övgü içeren şiir kitapları nedeniyle yargılanan bir kişinin de ifade özgürlüğünün engellendiğine karar vermiş. Yazara tazminat ödenmesi kararı çıkmış. Türkiye’de yargı öyle bir halde ki... Devletin yargı makamının en üst kurumu, “Bakın ben PKK liderinin bile ifade özgürlüğü olduğu kararını verdim” diyor. “Öcalan bile olsa kimsenin ifadelerini bağlamından koparıp ceza veremezsiniz” diye devam ediyor. “Emsal alın” açıklaması yapıyor. Gazeteci Merdan Yanardağ ise yıllardır yaptığı programda, 62 saniyelik cımbızlı konuşma bahanesiyle hapiste bekliyor. Devlet, Öcalan’a verdiğini duyurduğu ifade özgürlüğünü Yanardağ’a vermiyor. Dahası, parçalanmış yargının başıyla sonu arasındaki bu tutarsızlık, Türkiye’deki mahkemelerden çıkacak her karara artık şüpheyle bakmamıza neden oluyor. Haliyle dünya da Türk yargısını ciddiye almıyor, mahkeme gözüyle bakmıyor. Bedeni var, canı yok. Salonu var, hâkimi var, savcısı var ama Türkiye’nin yargısı yok.",https://www.cumhuriyet.com.tr/yazarlar/baris-terkoglu/apoya-var-merdana-yok-2104010
Barış Terkoğlu,TSK’de Wagner’ciler var mı?,26 Haziran 2023 Pazartesi,"“Kalbin bende olduğu sürece sırrın sende kalabilir.” (Oscar Wilde) Günlerdir “Wagner isyanı Türkiye’de olur mu” diye soruyoruz. Zaten olmadı mı? 15 Temmuz kalkışması, Said Nursi’nin takipçisi olan Nurcu Gülen tarikatının eylemi değil mi? Devletin içinde ya da dışında bütün paralel ordular, Wagner tehlikesi taşır. Peki ders alındı mı? Bu köşede defalarca okudunuz. FETÖ’den sonra başta TSK olmak üzere devlet içinde örgütlenen tarikat yapılanmalarını anlattım. Hatta 15 Temmuz sonrasında bu yapıların önünün daha da açıldığını söyledim. Bu seferki farklı. Önümde bir kitap duruyor. Yazarı Güray Belhan. Belhan, 2021 yılında, TSK’den kadrosuzluk gerekçesiyle emekli edilmiş bir kurmay albay. Kitabının ismi sorumuza yanıt veriyor: “Önüm, Arkam, Sağım, Solum Tarikat”. Belhan, Atatürk milliyetçisi bir asker. Çoğu zaman Irak-Suriye sınırında, harekât bölgelerinde, Bosna’dan Afganistan’a kadar çatışma alanlarında görev yapmış. 2019-2021 aralığında icra edilen Pençe-3, Pençe Kaplan, Barış Pınarı ve Bahar Kalkanı harekâtlarının dördünde de yer alan tek albay. Meslek yaşantısı boyunca 138 takdir, şerit rozet ve ödül almış. Tek bir cezası yok. Buna rağmen “Savaşmaya devam edeyim” dediği dönemde, “kadrosuzluk” bahanesiyle, yaklaşık iki yıl önce emekli edilmiş. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Belhan, görev süresinde zaman zaman TSK içindeki FETÖ yapılanmasıyla karşı karşıya gelmiş. Hakkında FETÖ’cü savcılar tarafından soruşturma açılmış. Neyse ki ceza almadan kurtulmuş. Bu geçmişi nedeniyle, 15 Temmuz’un ardından, Genelkurmay Karargâhı’nda, Askeri Ataşe Yönetim Şube Müdürlüğü’ne getirilmiş. FETÖ’nün yıllarca kontrol ettiği sistemi değiştirmeye çalışmış. Peki 15 Temmuz’dan sonra ne değişmiş? Yanıtı belli. Bu kez başka tarikatlar “dokunulmaz” olmuş. Belhan, TSK içindeki tarikatçılarla karşı karşıya kalmasının hikâyesine kitabında yer veriyor. “Komuta Kurmay Eğitimi”nin sonunda hatıra olarak yaptırılan dönem yüzüğünün tasarımında yaşanan tartışmayı Belhan anlatıyor. Atatürk silüetli üç yüzük tasarladıklarını söyleyen Belhan, buna bir albayın itirazını aktarıyor: “Bir albay, yakın çevresindeki subayları farklı bir yüzük tasarımı işine soyundurmuştu. Yaptıkları çalışma neticesinde tasarımlarını yayımladıklarında bir husus hemen dikkatimi çekmişti. Bu yüzüklerde ulu önderimiz Mustafa Kemal Atatürk’e yönelik hiçbir iz yoktu. Bu tarz yüzüklerden de yeni nesil kurmaylardan (tarikatçıları kastediyor) epey bir alan olmuştu. (…) Bu albayla belli bir süre aynı yerde çalışma durumum olmuştu. Bu albay ne mi demişti bana: Alnı secdeye değen adamdan zarar gelmez.  (…) 15 Temmuz’dan sonra ‘Komuta ve Kurmay Eğitimi’nde farklı grup ve tarikatlarla bağlantılı subayların bu eğitimde yer aldığını, normal IQ seviyesine sahip herkes görüp anlayabilirdi.” (Tarikatçıların istemediği yüzük) Belhan, tarikat yüzüğü tasarlayan albayın sonrasında kritik bir göreve getirildiğini söylüyor. 15 Temmuz sonrasında, dini gösteriler TSK’de öyle hale gelmiş ki... Geçenlerde Cumhuriyet’te okuduğumuz TSK’ye hac kontenjanının daha şaşırtıcı olanını anlatıyor: “Bir gün plan subayım, bir askeri ataşemizden gelen mesajla birlikte yanıma geldi. Mesajdaki üslup daha önce hiç tanık olmadığım tarzda bir izin mesajıydı. Asya kıtası dışında bir yerde görev yapan bu ataşemiz, iznini Suudi Arabistan’da geçirmek istiyordu. Bu izin talebinde hiçbir sıkıntı yoktu. Suudi Arabistan’la ilgili de herhangi bir kısıtlama yoktu. Alışılmış şekilde bir izin talebi yapılsa durum gayet normal olurdu. ‘Yıllık iznimi hac farizamı yerine getirmek maksadıyla Suudi Arabistan’da geçirmek istiyorum’ diye yazmıştı. Yapacağı ibadeti Genelkurmay Karargâhı’na bildirmesini yadırgamıştım.” Belhan’ın anlattığına göre bu isim de kritik bir göreve getirildi... (Albay Belhan Haftanin Dağları’nda) Son yıllarda birçok tarihi operasyonda bulunmasına, sicilinin çok yüksek olmasına rağmen 2021 YAŞ’ında TSK’den emekli edilen Belhan, bunu tarikatlarla yaşadığı sürtüşme başta olmak üzere ideolojik sebeplere bağlıyor: “YAŞ sonucuna göre terfi ettirilen yeni nesil kurmay albaylardan (tarikatçıları kastediyor) 20 gün, 1 ay alay seviyesinde komutanlık yapanlar veya hiç yapmayanlar bile terfi ettirilmişti.” Belhan, Kara Kuvvetleri Personel Başkanlığı’na “Neden” diye sorduğunda, “Seni biz emekli etmedik” yanıtını aldığını ve yukarının gösterildiğini söylüyor. “TSK’de liyakate ve bilgiye dayalı bir sistemin oluşturulması elzemdir” diyen Güray Belhan, “Tarihten ders almaz iseniz aynı acıları tekrar yaşamaya mahkûm olursunuz” diyor. Haliyle dönüp Rusya’ya bakmaya gerek yok. Yakın tarihimiz, kendisine apoletli değil cüppeli komutanlar seçen, bizdeki Wagner adaylarını gösteriyor. Milli olmayan her ordu, paralel bir kapıya açılıyor. “Sendenim” diyenlerin sırrını bilmek istemiyoruz ya... Ya bir gün bizden olmazlarsa?",https://www.cumhuriyet.com.tr/yazarlar/baris-terkoglu/tskde-wagnerciler-var-mi-2093945
Barış Terkoğlu,Bedeviye esir düştün Türkiye,06 Temmuz 2023 Perşembe,"“Cehalet aklın gecesidir” diyor Konfüçyüs, “Aysız yıldızsız bir gece” diye de devam ediyor. İstanbul’da bir sanat sergisi. Önünde kalabalık toplanmış. Hayır, görmeye gelmemişler. Söylediklerine göre, “ecdat yadigarı” mekanda; paganizm, LGBT, ahlaksızlık vb. her türlü “din düşmanlığı” var. İBB’nin düzenlediği Feshane’deki sergiyi, dinciler protesto etti. Haliyle merak ettim: Acaba içeride, İslamcıları ayağa kaldıracak ne var? Protestocular, içeri girmiş, “cemiyet ahlakına dinamit atan” eserleri fotoğraflamış, paylaşmıştı. 300 sanatçının, 400’den fazla eserinin olduğu sergide saldırı, üç eser üzerinde yoğunlaşmıştı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Birincisi; serginin girişinde yer alan heykellerdi. Protestoculara göre “Tapınak Şövalyeleri’nin taptığı şeytanı” temsil ediyordu. Heykeli buldum. Eserin adı “No man’s land” yani “Sahipsiz toprak”. Hazırlayan sanatçı, Gönül Nuhoğlu. Gönül Hanım’la konuştum. “Ben bir enstalasyon (yerleştirme) sanatçısıyım, eserin sergileneceği mekâna göre iş yapıyorum” diye söze başladı Nuhoğlu. Bu eserini, İtalya-Milano’da bir şatoda düzenlenen sergi için yapmıştı. Şato, sınırları savunma için oluşturulmuş mekânlardan biriydi. Ortamın havasını, dışarıyı gözetleyen, keçilerle tamamlamıştı. Keçilere yakından bakıldığında, ayakları, mühendislerin harita hazırlarken kullandığı aletlerin ayaklarından oluşmuştu. Nuhoğlu, eserin mesajını şöyle anlattı: “Dağ keçileri sınır tanımıyorlar. İnsanların çizdiklerinden bağımsız olarak, doğal sınırları onlar belirliyorlar.” Söyledikleri gayet açıklayıcıydı... “Herkesi İtalya’ya götürmek mümkün değil. Mekânın dışına çıkınca anlaşılmıyor olabilir. Ama herkes anlamak zorunda da sevmek zorunda da değil. Ama birlikte yaşayacaksak en azından anlamaya çalışmak, saygı göstermek zorunda.” “Sığlığın kendisiyle derinlik ölçülmez” diyen Nuhoğlu, yaşananların sebebinin cehalet olduğunu düşünüyordu. İkinci eserin sorunu LGBT idi! Protestocular, çırılçıplak iki erkeğin, kucak kucağa seviştiğini söylüyordu. O eseri de buldum. Dikkatli bakınca, sevişen değil savaşan iki canavar resmedilmiş gibi duruyordu. Sanatçı Sema Maşkılı’yı buldum. Maşkılı, “O resim hâlâ devam eden kişisel sergimin bir parçası. Serginin adı ‘Güç Canavarlar Yaratır’” diye söze başladı. “Bu resimlerin hiçbirinde sanıldığı gibi cinsellik yok. İnsanlar birbiriyle güç mücadelesi yapıyorlar. Onları dövüşürken, boğuşurken resmediyorum.” Canavarlar neden çıplak? Maşkılı anlatıyor: “Onları medeni olarak göstermek istemiyorum çünkü kıyafet medeniyetin temsilidir.” Maşkılı, “Ben insanlığın sorunlarına eğiliyorum” derken sanatının siyasete alet edilmesini istemediğini ifade etti. Gerçekten de Maşkılı’nın aynı tema üzerine bir dizi eseri vardı. Hedefteki üçüncü eser ise mahyasında “Ala Turca” yazan minarelerin olduğu, şehir silüetinin göründüğü resimdi. Resimde rakı masası ve dansöz olması, İslamcı cenahı kızdırmıştı. Ressam Mevlüt Akyıldız’ın 2001 tarihli “Ala Turca” isimli eseriydi. Resme bakınca, sayamadığım kadar çok insan gördüm. Asker de aşçı da vardı. Protestocuların gözü ise dansöze ve rakıya takılmıştı. Ben ise onları çok zor seçebilmiştim. Akyıldız’ı aradım. Adı üstünde, bizim alaturkalığımızı anlatmaya çalışıyordu. Osmanlı’dan bugüne tarihimizin farklı öğelerini yan yana getirmişti. “Arkada bir kantocu kadın, önde yerel bir şarkıcı, öbür yanda bir dansöz, yanına hem gelini hem sevgilisini oturtmuş bir damat, bir tarafta rakı içenler bir tarafta güreşenler...” diyerek resimdeki unsurları sıralamaya başladı Akyıldız. Bir tür kültürel karmaşa serüvenimizdi. Resimlerinde ironiyi sevdiğini anlatan Akyıldız, “Sanat öyle bir şey ki 80 yıl sonra resmime bakan belki de bambaşka yorumlayacak” ifadelerini kullandı. Ona göre sorun, dini bile tanımayan cahil insanlardan kaynaklanıyordu. Kısacası siyasal İslamcılar neyi protesto ettiğini dahi bilmiyor. İBB’nin muhalefette olması, sanat sergisi düzenlemesi, onları sokağa dökmeye yetmişti. Sanatçılarla konuştuktan sonra Diyanet’in İslam Ansiklopedisi’ni açtım. Serginin olduğu Feshane’nin tarihini okudum. Elbette bir kutsallığı yoktu. Aksine, bir ticarethaneydi. Fes ithalatının ekonomiye zarar vermesi üzerine milli üretim için II. Mahmut tarafından kurulmuş bir fes fabrikasıydı. Osmanlı’da sanayileşmenin, modernleşmenin, Batı’yı yakalama arayışının bir parçasıydı. İBB ise dökülen yapıyı restore edip bir sanat merkezine çevirmişti. Haliyle içerdeki resimler-heykeller, kapıdaki İslamcı protestoculardan daha fazla Feshane’nin ruhunu temsil ediyordu. II. Mahmut yaşasa sergiyi gezer, belki de sarayın duvarlarına birkaç resim seçerdi. Sorun bizim Talibanlaşmış İslamcılar’daydı. Çölleşmiş Bedevi zihniyetini, sanki dinle, ecdatla, tarihle alakası varmış gibi millete dikte ediyorlardı. Cehaletten daha kötüsü, eyleme geçmiş cehalettir. Asla küçümsemeyin!",https://www.cumhuriyet.com.tr/yazarlar/baris-terkoglu/bedeviye-esir-dustun-turkiye-2096674
Barış Terkoğlu,Millete koyu verir mi derken Cengiz İnşaat’ı koyuverdi,20 Temmuz 2023 Perşembe,"Herkese eşit sanıyorsun. Oysa seni kesen bıçak başkasına kör oluyor. Gazeteci Toygun Atilla, Patronlar Dünyası sitesinde, Türkiye’nin en güzel yerlerinden Cennet Koyu’nun başına gelenlerin peşinde. Nasıl oluyor da ağaçlar kesiliyor, beton dökülüyor, kuralsız inşaat yapılıyor sorularını soruyor. Haklı ve halkın yararına bir soru. Gelgelelim, acı bir gerçek var. Bu düzen tam da Cennet Koyu’nun başına bu işleri getirmek için kuruldu. Uyduğumuz kurallar yalnız güçsüzler için var. Şöyle anlatayım... Önümde yepyeni bir mahkeme kararı duruyor. Davacı: Cengiz İnşaat. Davalı: Bodrum Belediyesi. Konusu elbette Cennet Koyu... Malum, Cennet Koyu eskiden Hazine’ye aitti. Ancak müteahhitlerin gözü üzerindeydi. 2010 yılında özelleştirme kapsamına alındı. 2012’de ihaleyi Bodrumbir Turizm Yatırım AŞ kazandı. Şirket, o dönem Mehmet Cengiz ve Fettah Tamince’ye aitti. İşadamları, koyu, kamu bankası Ziraat’in kredisiyle aldı. Yani ceplerinden kuruş çıkmadı. Devlet kendi arazisini alsınlar diye onlara para verdi. Birkaç yıl sonra ortaklık bozuldu, arazi Mehmet Cengiz’in oldu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşte o koyun satışının iptali için Danıştay’a çok sayıda dava açıldı. Nihayetinde kazanıldı da. Danıştay İdari Dava Daireleri Kurulu, 8 Aralık 2016’da özelleştirme kararını iptal etti. Gözler devlete çevrildi. Mahkeme kararının uygulanması, arazinin geri alınması bekleniyordu. Ancak Özelleştirme Yüksek Kurulu, bunu yapmadı. Satışın iptaline rağmen arazi Mehmet Cengiz’in mülkü olmaya devam etti. Cengiz, geçen yıl Cennet Koyu’na inşaat yapmak için harekete geçti. Bodrum Belediyesi’ne ruhsat için başvurdu. Koyda tam 60 yapılık tesis inşa edecekti. Belediye, 12 Aralık 2022 tarihinde ruhsat verdi. Gelgelelim, karar tartışma yarattı. Öyle ya, Türkiye seçim sürecine girmişti. CHP Genel Başkanı Kemal Kılıçdaroğlu, Cengiz’in adını “beşli çete” ifadesiyle anıyordu. Kamuoyu bu hassas süreçte olaya her zamankinden fazla tepki gösterdi. Hem haksız hem hukuksuz olduğu dillendirildi. Bodrum Belediyesi itirazları değerlendirdi. Başkan Ahmet Aras, 6 Ocak’ta Cengiz İnşaat’ın ruhsatını iptal ettiklerini açıkladı. Cengiz İnşaat, bu kararı mahkemeye taşıdı. Muğla 1. İdare Mahkemesi, martta yürütmeyi durdurmuştu. (Birgün, Aycan Karadağ). İşte önümdeki karar tam da bununla ilgili. Seçimden 12 gün sonra, 9 Haziran’da mahkeme, Cennet Koyu hakkında nihai kararını vermiş. Bodrum Belediyesi, “söz konusu taşınmazın mülkiyetinin edinilmesine dair özelleştirme işleminin Danıştay kararı ile iptal edilmiş olması sebebi ile taşınmazın tapudaki tescilinin hukuka aykırı hale gelmesi”ni gerekçe göstermiş. Yani demiş ki: “Özelleştirme kararı iptal oldu, öyleyse bu arazi tapusunda onun olduğu yazsa dahi hukuken artık Cengiz’in değil, haliyle kendisinin olmayan araziye inşaat yapması da hukuka uygun değil”. Mantıklı ve görünür gerçeğe uygun bir işlemmiş gibi duruyor. Gelgelelim, Bodrum Belediyesi’nin bilmediği bir şey var. Türkiye’de mahkeme kararları herkes için geçerli değil. Sonuç olarak Muğla 1. İdare Mahkemesi ruhsatın iptalini yanlış buldu. Aklınız almıyor olabilir. Nasıl mı oldu? Kararda, Danıştay’ın Cennet Koyu özelleştirmesini iptal ettiği kabul edildi. Ancak Hazine’nin, bu karara rağmen, gidip tapuyu kendi üzerine geçirecek işlem yapmadığı söylendi. Bu nedenle de tapuda, Cennet Koyu’nun resmi olarak halen Cengiz’in göründüğü anlatıldı. Devamında şu söylendi: “Tapu sicilinin aleniyeti, geçerliliği ve tapuya güven ilkeleri uyarınca tapu kaydının idare hukuku alanındaki işlemlerden bağımsız olarak özel hukuk sahasında kendine özgü bir hukuki geçerliliğinin bulunduğu...” Yani mahkeme, “Cennet Koyu Cengiz’in olmasa da Cengiz’indir” dedi. Böylece milletin Cennet Koyu, “Cengiz Koyu” olmuş oldu. İşte hikâye özetle böyle... Milletvekili Can Atalay hapiste. Gazeteci Merdan Yanardağ iki cümleden içeride. Sorsan hepsi mahkeme kararı. Gelgelelim, konu Mehmet Cengiz olunca, mahkeme bile, mahkeme kararını devlet uygulamadığı için bir şey yapılamayacağını söylüyor. Mayıs seçimlerinin sonucu farklı olsa, belki de bu karar çok farklı olacaktı! Müteahhitlerin yatak odasında kalem oynatan gazetecilere inat, Toygun Atilla, Cennet Koyu’nu kurtarmaya çalışıyor. Ama patronların asıl dünyası işte bu! O kim olur bilmem... Adaleti eşitliğe en çok ihtiyacı olanlar getirecek.",https://www.cumhuriyet.com.tr/yazarlar/baris-terkoglu/millete-koyu-verir-mi-derken-cengiz-insaati-koyuverdi-2100874
Barış Terkoğlu,Bunu hak ettin Barış!,03 Ağustos 2023 Perşembe,"İncir ağacının gölgesine incir düşer. Her toprak kendi meyvesine kavuşur biraz. 11 yıl önce, Barış Pehlivan ile birlikte hapishaneden tahliye olurken Yalçın Küçük bizi uyarmıştı. “Kimi cezaevinden ‘Bir daha asla’ diyerek uslanmışlığıyla tahliye olur, kimi yine yapacağım diyerek... Siz akıllanmayanlardan olun” diye yolculadı bizi. Dün, o an aklıma geldi. Okudunuz, kardeşim Barış Pehlivan yine cezaevine giriyor. Sekiz ay içeride kalacak. Evet, bilmediği şey değil. Bugüne kadar 187 günü tecritte, toplam 25 ay mahpusta kaldı. Girdiğinden daha gür çıkar. Ancak biz bıraktığı gibi olacak mıyız? Çünkü onu içeri sokan düzen aslında bizim dallarımızı kesiyor. Barış, ilk kez 14 Şubat 2011’de gözaltına alınıp tutuklandı. Hapse girdikten iki buçuk ay sonra, 31 Mart 2011’de Birinci Yargı Paketi çıktı. 33 madde ve 4 geçici maddesi vardı. Aradan beş ay geçti. 26 Ağustos 2011’de İkinci Yargı Paketi çıktı. 44 maddeden oluşuyordu. Yetmedi, 10 ay sonra yenisi geldi. 2 Temmuz 2012’de Üçüncü Yargı Paketi çıktı. 107 madde ve 3 geçici maddesi vardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Her paket bir adaletsizlik itirafı gibiydi. Sorsan, paket paket her şey düzelecekti. Düşünce suçluları dışarı çıkacak, kalemler esaretten kurtulacak, Türkiye daha özgür olacaktı. Üç paketteki 191 maddeden biri bile Pehlivan’ın işine yaramadı. Her paketin ardından yapılan tahliye başvuruları reddedildi. Kimler mi çıktı? Ankara Bahçelievler’de, 7 TİP’li öğrenciyi önce telle boğup ardından kurşunlayanlar. 14 yaşındaki Ö.C’ye tecavüz eden 20 sanık. Konca Kuriş’in de aralarında olduğu kurbanları domuzbağıyla katledenler. Hükümet iyi çocuklarını kurtarmış. “Demokrasi pazarı”nda istediklerini içeride tutmaya devam etmişti. Barış’ın içerideki 19 ayı, hapishane kapısından bırakılan cinayet, uyuşturucu, istismar sanıklarını izlemekle geçti. Bu kadar değil... Barış, 6 Mart 2020’de ikinci kez tutuklandı. Altı ay hapiste kaldı. Hani bizim adaletin paketi bitmez ya... Bir tane daha, o içerideyken 14 Nisan 2020’de çıktı. 70 maddelik düzenlemeydi. CovId nedeniyle hapishaneleri boşaltmak için hazırlanmıştı. Aslında yasa Barış’a da yarıyordu. Dışarı çıkacaktı. Fark edildi. Gece yarısı saat üçte, bir son dakika teklifiyle, Barış’ın yargılandığı madde düzenleme dışı bırakıldı. Elbette yine aynı görüntü... Binlerce kişi cezaevi kapısından çıkarken Barış demir kapının penceresinden izledi. Bütün bunları neden mi anlattım? Malum, 15 Temmuz’da yeni bir paket çıktı. Bakmayın “af değil, düzenleme” dediklerine. Sekiz madde ama öncekilerden daha kapsamlı. Hükümet medyasına göre 100 bin kişiyi kurtarıyor. “Siyasi”ler dışında faydalanmayan yok. Bir de Barış tabii... Yüzlerce maddelik düzenlemeler yapılıyor, biri bile ona vurmuyor. Haliyle; katilin, uyuşturucu satıcısının, cinsel suç işleyenlerin salındığı, Barış’ın tutulduğu tablo bize bir gerçeği gösteriyor: Hükümetin “makbul suçlar torbası” var. Mafya, cinayet, uyuşturucu, cinsel suçlar “affedilebilir” sayılıyor. Buna karşın bir mesajdan, bir konuşmadan, bir şarkıdan siyasi suçlu sayılanlar, cehennemin yedinci katına terk ediliyor. Bu kadar değil... Öyle adaletsiz bir infaz düzenlemesi ki... Basit hakaret suçundan yargılanan, henüz ceza bile almamış kişi faydalanamıyor. Ama adam öldürmüş hükümlüye yarıyor. Haliyle mesele geleceği kurtarmak değil, geçmişi temizlemek. Öte yandan çok belli ki “adrese teslim” bir iş yapılıyor. Konuştuğum hukukçular, hangi mafya mensubunun hangi gün çıkacağının tarihini veriyor. Çıkıp da genel merkez ziyareti yapanlar teşekkürü kime edeceğini biliyor. Muhalefetin kafasını iç kavgalardan kurtarıp, aslında Barış dışında çok insanı yakan bu adaletsizliği AYM’ye götürmesi gerekiyor. Barış Pehlivan, üç yıl önce sadece bir haberden haksız bir şekilde cezalandırıldı. “Yattı, çıktı, denetimli serbestlikle kurtuldu” demiştik. Ama onu bırakanlar, “Bir daha yaramazlık yaparsan yine içeri girersin” dedi. İktidarın gölgesine sığınmadı, kalemini çıkar gruplarına kiralamadı, eleştirir gibi yapıp yan yola sapmadı... “Yaramaz” çocuk oldu. Cumhuriyet gazetemizde yazdığı bir yazıya açılan, daha karar bile verilmemiş bir dava bahane edilerek 100 bin mahpusa verilen hak ona verilmedi. Barış’a uslanmazlığının bedeli ödetildi. İncir dalından, dal incirinden vazgeçmedi. Barış yine mürekkebinin aktığı yere düştü. Bu duvarlar bir gün yıkılacak. O gün güneşe incir ağacının yapraklarının arasından bakacağız...",https://www.cumhuriyet.com.tr/yazarlar/baris-terkoglu/bunu-hak-ettin-baris-2104969
Barış Terkoğlu,‘Artık konuşacağım’ diyen tutuklu,19 Haziran 2023 Pazartesi,"Sana yasak olan elmayı hep başkaları ısırıyor. Ama zehirlenen yine sen oluyorsun. Yerel seçime 9 ay kaldı. Muhalefetteki belediyelerin üzerinde bir hayalet dolaşıyor. Daha önce bu köşede yazdım. Avcılar eski Belediye Başkanı Handan Toprak’ın tutuklu olduğu dosyadan bahsediyorum. Suçlamanın merkezinde, Erkan Karaaslan’ın şirketine verilen ihale vardı. Ancak bu kadarla kalmamıştı. Karaaslan’ın telefon ve bilgisayarlarını Avcılar soruşturması için inceleyen bilirkişi, ""bazı başka belediyelere dair de deliller gördüğünü"" söylemişti. Neredeyse tamamı CHP’li belediyeleri ilgilendiren dosyalar hazırlayarak savcılığa vermişti. Bu, seçime doğru bir tür operasyon habercisiydi. Nitekim, Toprak da, avukatı Celal Ülgen de böyle okuyordu. Belediyelerdeki hayalet dedim ya… Ne zaman o hayalet ortaya çıksa manivelası Karaaslan’ın adı oluyor. Kah FETÖ operasyonunda kah şirketlerinin ihaleleri sebebiyle tutuklanıyor. Her seferinde CHP’li belediyelerle ilişkisi gündeme geliyor. ""Gel CHP’li belediyeleri suçla seni bırakalım"" türünden ahlaksız teklifler yapılıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yazılarımın ardından Erkan Karaaslan’ın avukatı bir belge paylaştı. İçeriğine bakınca bir dilekçeden çok, mektuba benziyor. 2 Mart’ta Küçükçekmece Cumhuriyet Başsavcılığı’na el yazısıyla yazılmış. Karaaslan, kendi hikayesini savcıya anlatmış. CHP’li belediyelere operasyon gerekçesi yapılan, kamuoyunun tanımadığı bu gizemli ismin savcıya anlattıklarını haliyle merak ettim. Karaaslan, savcıya şunları yazmış: ""2016 yılında yapılmış olan bir tek ihale nedeniyle 13 aydır tutukluyum. İhale bedeli 329 bin 500 lira olup, bugün dahi bahse konu ihale için 1 lira dahi ödenmemiştir."" Karaaslan, konuşmak istediğini söylemiş: ""Artık söylemek zorundayım ve sırayla açıklamaya başlıyorum"". Karaaslan, AKP döneminde, SGK’da daire başkanı yapıldığını, AKP’nin Aile Sigortası Projesi’ni kendisinin hazırladığını söylüyor: ""Önce SGK Daire Başkanlığım dönemimde, dönemin Bakanı Faruk Çelik’e sunulmuş (Yadigar Gökalp ile birlikte), ancak kanunlaşamamıştır. Sonrasında geliştirilerek Aile Sigortası Projesi olarak yürürlüğe konulmuştur."" Bunun belgesini de sunan Karaaslan, savcıya, ""fikirlerim iktidarda"" demiş. 53 kitabı olduğunu anlatan Karaaslan, Türkiye’de, hatta KKTC’de de, kamu için yaptığı projeleri tek tek anlatmış. Uzun bir liste ama en ilginç kısmı şöyle: ""MİT, Jandarma Genel Komutanlığı vb. ülkemiz güvenlik teşkilatına ait kurumlar başta olmak üzere tüm kamu sektörüne eğitim verdim, danışmanlık yaptım."" Hükümet medyasını okursanız, Erkan Karaslan, sadece muhalif belediyelerle iş yapıyormuş gibi. Ancak kendisi bambaşka anlatıyor. 2014 yerel seçimlerinin ardından yaptıklarını şöyle sıralamış: ""Çalıştığım belediyeler arasında, en çok AKP’li belediye, sonra CHP’li ve MHP’li belediyeler bulunmaktadır. İlk çalışmalar Denizli, Düzce, Bolu, Beykoz, Başakşehir, Seyhan, Gaziantep, Şahinbey, Ümraniye, Yüreğir, Nevşehir vb. çok sayıda AK Parti belediyelerinde yürüttüm. CHP’nin Aydın, Kuşadası, Didim, Muratpaşa, Sarıyer, Silivri, Bakırköy, Ataşehir, Avcılar, Beylikdüzü gibi belediyelerinde çalıştım. MHP’nin ise tüm belediyelerinde (Tarsus, Mersin BŞB, Sarıçam, Bartın vb.) çalıştım. Her ne kadar sadece CHP’li belediyelerde hakkımda soruşturma ve kovuşturmalar olsa da, sayısal olarak CHP belediyesi diğer parti belediyelerinin yanında çok azınlıkta kalır."" ""Yargılanma sunucu yüzde 100 beraat ile sonuçlanacak"" diyen Karaaslan, yargılandığı FETÖ davasını örnek vermiş. Hatırlayın, Karaaslan, Hükümet medyasının manşetlerinde, ""FETÖ’nün Belediyeler İmamı"" olarak yıllarca yer almıştı. 22 ay tutuklu kalan, 66 ay boyunca yargılanan Karaaslan, beraat etti. Ancak 3 gün sonra, CHP’li belediyelerden aldığı ihaleler gerekçe gösterilerek gözaltına alındı. Kamu Maliyesi konusunda uzman olan Karaaslan’ın dilekçesini okuduktan sonra, açıp resmi özgeçmişine baktım. Şu yazıyordu: ""Kamu Mali Yönetim Projesi kapsamında Kamuda Tahakkuk Esaslı Devlet Muhasebesine geçiş programını yürüttü. 2008 yılında Maliye Bakanlığı Muhasebat Başkontrolörlüğe atanan Karaarslan aynı tarihte Sosyal Güvenlik Kurumunda Primsiz Ödemeler Genel Müdürlüğü Kurumsal Gelişim ve Ortak Veri Tabanı Daire Başkanı kadrosuna atandı ve Sosyal Yardım Mevzuatıyla ilgili çalışmaları yürüttü."" Yani… Devletin birçok kurumu Karaaslan ile çalışırken, bugün dönüp CHP’li belediyelere, ""sen nasıl bu adamla çalışırsın"" diye soruyor. Yetmiyor; operasyon yapıyor, tutuklamalara gidiyor. Belki dahası da gelecek… Olması gereken buysa, Karaaslan’ın AKP Hükümeti’ndeki, bürokrasideki ve AKP’li belediyelerdeki dosyalarını da açmak şart değil mi? Elmalar bize eşit değilse, artık bu ağacın sorgulanması gerekmez mi?",https://www.cumhuriyet.com.tr/yazarlar/baris-terkoglu/artik-konusacagim-diyen-tutuklu-2091821
Barış Terkoğlu,CHP’deki yenilgi dersleri,15 Haziran 2023 Perşembe,"Başarı mutlak bir zafer getirmez ama yenilgiden mutlaka ders çıkarılabilir. Doksanlı yılların bir klasiğiydi. Maketler kurulur, araziler gösterilirdi. Kitleler, ev sahibi olma hayaliyle, elindeki avucundakini yatırırdı. Sonra... Müteahhitler topladıkları paralarla kayıplara karışırdı. Umudunun kurbanı olan kalabalıklar, kapı duvar olmuş şirket önlerinde toplanır, kâh çığlık atar kâh kendisini yakardı. Gelgelelim, aynı müteahhit, 3-5 yıl sonra tekrar piyasaya çıkar, aynı oyunu oynardı. İşin garibi, kalabalıkları yine peşine takardı. Ben buna, en meşhurundan ilhamla, “Jet Fadıl döngüsü” diyorum. Şimdi, bir benzerini, muhalif kitleler tadıyor. Uğruna canını dişine taktıklarının bir gecede kaybolması, samimi bir muhasebe yapmaması, sonrası için yol göstermemesi, “kandırıldık” hissini besliyor. Oysa yenilgi de bir öğretmendir. Size bir başka zaferi hazırlar. Tam da bunları düşünürken, CHP içinde, bir seçim raporu olduğunu öğrendim. Kaynağı, Ekrem İmamoğlu’nun çalıştığı düşünce kuruluşları. İmamoğlu’nun isteğiyle, “Neden kaybettik?” muhasebesi yapıp onun masasına koymuşlar. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Raporu okudum, önce “Kim kime oy verdi?” analizi yapılmış. Erdoğan’ın en yüksek oy aldığı seçmen grupları şöyle sıralanmış: Başörtülü kadınlar yüzde 70.1, düşük eğitimliler yüzde 62.3, “dindarım” diyenler yüzde 62, ev kadınları yüzde 61.3, milliyetçiler yüzde 57.7. Aynı liste Kılıçdaroğlu’nda farklı: Öğrencilerde yüzde 52, üniversite mezunlarında yüzde 57.8, Atatürkçülerde yüzde 58.3. Öte yandan “dindarım” diyenlerde yüzde 33.6’da ve milliyetçilerde yüzde 35’te kalmış. Peki raporda muhasebe nasıl yapılmış? Raporda yazanlardan bir özet yapayım... - Seçimin gündemini Erdoğan kampanyası belirledi: İktidar kanadının muhalefete dönük “Yönetemezler, dağınıklar, tutarlı değiller, kaos çıkarırlar” ve “Terörle işbirliği yapıyorlar, güvenlik krizi yaratırlar” eleştirileri karşılık buldu. - Yönetim mimarisi ve Millet İttifakı’nın itibar kaybı: Masa, bakanlıkların, vekilliklerin ve bürokrasinin paylaşıldığı bir çıkar ittifakı olarak algılanmaya başlandı. Bakanlar ve kilit bürokratlar kadrosunun masada konuşulmadığı, üzerinde uzlaşılmadığı görüldü. - Muhalefet, iktidarın terör bağlamında topluma derinden hissettirdiği güvenlik talebini hafife aldı, güvenlik-demokrasi/özgürlük dengesi etrafında ikna edici bir gündem oluşturamadı. CHP-HDP koalisyonu söylemi etkili oldu, karşılık verilemedi. Kürtleri incitmeden milliyetçi seçmenin yatıştırılması da mümkündü. Ancak kampanya güvenlik talebini önce görmezden gelip sonra da aşırı yatırım yapınca tutarsızlık daha da belirginleşti. - FETÖ destekliyor söylemini ve FETÖ’cülerin manipülasyonlarını boşa çıkaran etkili bir karşıt söylem geliştirilemedi. Özellikle Muharrem İnce kaset vakasının FETÖ ve CHP’nin, özellikle Kılıçdaroğlu’nun işbirliği ile yapıldığı iddiası boşa çıkarılamadı ve etkili oldu. - İki lider arasındaki rekabet iki farklı Türkiye fikri etrafında bir referanduma dönüştürülemedi. Erdoğan’la Kılıçdaroğlu değil; yoksul, baskıcı ve otoriter Türkiye ile adil ve demokratik Türkiye yarışıyor ana fikri öne çıkmadı. - Kılıçdaroğlu kampanyası kazanmaya değil, aday olmaya ve adaylığını kanıtlamaya dönüktü. Üstelik bu kampanya her türlü şüpheyi, eleştiriyi, itirazı anlamaya ve demokratik zeminde tartışmaya dönük değil, bastırmaya, ezmeye, gözden düşürmeye dönük baskıcı bir yöntemle yapıldı. - Bildiğimiz, tanıdığımız, sevdiğimiz Kılıçdaroğlu gitti, yerine gerçekdışı, kurgu bir karakter olan Kılıçdaroğlu geldi. Seçmenler Kılıçdaroğlu’na Erdoğan’a alternatif olarak değil, Erdoğan’dan farklılaşan bir liderlik tarzı ürettiği için itibar ediyorlardı. Kurgulanmış Kılıçdaroğlu portresi gerçek ve samimi bulunmadı, Erdoğan’a benzetildi ve benimsenmedi. - Seküler-milliyetçi seçmenin yönetilememesi: Akşener’in ağır eleştiriler yaparak masadan kalkması ve ardından dönmesi, İnce’nin ve son olarak Oğan’ın çıkışları seküler-milliyetçi genç seçmenin ittifaka bağlılığını zayıflattı. - Ekonomiyi birinci gündem yapamamak: Millet İttifakı ekonomi gündemini kendi lehine kullanmayı başaramadı. Sade bir iletişimle ekonomideki adımlar anlatılamadı, güçlü kadro ilan edilip seçmende güven de oluşturulamadı. - Kastedilmemiş kutuplaşma sorunu: Bir tarafta kucaklaşma, bir tarafta intikam ve yargılama tezatlar olarak öne çıktı. Bu tutum kutuplaşmayı besledi, rakip aday seçmenini vefa ve koruma duygusuna taşıdı. - Sade, odaklı, etkili mesajlar verilemedi: Mesaj ve vaat bombardımanı yerine, ne yapılacağını bir ya da iki kelimeyle açıklayan kısa ve sade mesajlara odaklanılamadı. - Saha da ikna olmadı: İktidar ittifakının manipülasyonlarına, yalan propagandalarına karşı seçmeni bire bir ikna edebilecek bir saha mobilizasyonu kurulamadı. Medya, yargı, hükümet imkânlarının tamamı Erdoğan lehineydi, çare sahada etkin bir yüz yüze çalışmaydı, ancak enerji ve kaynaklar sosyal medya kampanyalarına ayrıldı. Orada da finansal kabiliyetler Erdoğan’la boy ölçüşmeye yetecek büyüklükte değildi. Sahada etkisizliğin bedeli ağır oldu. İmamoğlu’na hazırlanan dosyadaki muhasebe bu şekilde. Eksik olduğu söylenebilir. Ancak görünen eleştirilerin ağırlık merkezini liderlik oluşturuyor. Öyle anlaşılıyor ki İmamoğlu ile çalışan ekip, Kılıçdaroğlu’nun bu çizgiyi sürdürmesi halinde, yerel seçimlerin de kaybedilebileceğini düşünüyor. Benim, yapılan muhasebeden anladığım bu. Doğru ya da yanlış... Seçmeni kandırıldık hissinden kurtaracak, “Bir şey değişmez” algısını dönüştürecek, “Nerede hata yaptık?” üzerine düşündürecek bir muhasebenin herkes tarafından yapılması seçmene karşı önce sorumluluk ve sonra borç. Ders almayı geçtim, yoksa yenilgi bir enkaza sebep olacak. Her zaferin arka bahçesinin yenilgilerle dolu olduğunu unutmayın.",https://www.cumhuriyet.com.tr/yazarlar/baris-terkoglu/chpdeki-yenilgi-dersleri-2090734
Barış Terkoğlu,Avrupa Avrupa duy sesimizi!,24 Temmuz 2023 Pazartesi,"“Hayaller hayatın çiçekleridir” diyor Goethe. “Meyve vereni pek azdır” diye devam ediyor. Erdoğan, İsveç krizinde pazarlığı başlattı. “Türkiye’nin AB’de önünü açın” dedi. Sanki müjde verildi de yarın AB’ye giriyoruz. 2004’te müzakereler başladığında, Dışişleri Bakanı Abdullah Gül ile el ele Ankara’da kutlama yapmış “AB’ye giriyoruz” diye havai fişekler patlatmıştı. Aradan 19 yıl geçti. Türkiye bıraktım Avrupalı olmayı, Avrupa için fiilen “yok ülke” durumunda. Önümde bir dosya duruyor. Artık alıştıklarımızdan, cumhurbaşkanına hakaret dosyası. E.H. Onur isimli vatandaş sosyal medyada Erdoğan’a yönelik ifadeler kullandı. Bu ifadelerin “cumhurbaşkanına hakaret” olduğu iddiasıyla artık klasikleşmiş şekilde İstanbul Cumhuriyet Başsavcılığı harekete geçti. İstanbul 48. Asliye Ceza Mahkemesi’nde, Onur aleyhinde dava açıldı. Bu sırada fark edildi ki E.H. Onur, Alman vatandaşıydı. Aachen’de yaşıyordu. Dosyası, ifadesinin alınması için Dışişleri aracılığıyla Köln Başkonsolosluğu’na gönderildi. Konsolos Nağı Tayru, Aachen’deki başsavcılıktan yardım talep etti. E.H. Onur’un Erdoğan’a hakaret ettiği iddiasıyla Alman savcı tarafından ifadesinin alınmasını istiyordu. “Ceza işlerinde karşılıklı Adli Yardım Sözleşmesi kapsamında ekteki belgelere istinaden gerekli yardımınızı rica ederiz” diyerek kısaca talebini ifade etti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Peki ne oldu? Alman Savcı Balthazar, konsolosluğa beş satırlık soğuk bir yazı yazdı. Şunu söyledi: “Sayın bay konsolos, ekteki evrakın tamamını size herhangi bir işlem yapmadan iade ediyorum.” Savcı, “yollarımız” ayrı diyordu: “20 Nisan 1959 ‘Avrupa Sözleşmesi’ Madde 2-b bendine istinaden, ceza işlerinde karşılıklı adli yardım talebiniz reddedildi.” Türkiye’nin de 55 yıl önce kabul ettiği sözleşmedeki madde 2-b’yi bilmeyenlere daha da açık yazıyordu: “Federal Almanya tarafından talebin yerine getirilmesinin, memleketin egemenlik, güvenlik, kamu düzeni veya diğer özçıkarlarına halel getirecek nitelikte olmasıdır.” Almanya, defalarca Türkiye’deki yargının antidemokratik uygulamaları nedeniyle, bu tür talepleri, aynı gerekçeyle geri çevirdi. Yargı eliyle kurulan hukuk tanımazlık düzeninin, kendi ülkesinin vatandaşlarına sirayet etmesini engelledi. Bu arada E.H. Onur’un Türkiye’deki avukatı kumpas davalarından tanıdığımız Celal Ülgen. İki ülke arasındaki krizi şöyle yorumladı: “Cumhurbaşkanına hakaret suçunun bizde ağır yaptırımlarla karşılık bulması, giderek yaygın hale gelmesi, her eleştiri yapan hakkında bu tür yaptırımların yerli yersiz uygulanması  uluslararası sözleşmelere aykırıdır. Hele cumhurbaşkanının partili olduğu iktidarın başında bulunduğu bir dönemde, toleransın daha geniş olması gerekirken bizzat cumhurbaşkanı ve avukatları tarafından adeta ‘bir korku tüneli’ yaratılmak istenmesi, demokrasi için yadırgatıcı bir durum. Türkiye’nin demokratik toplum olma yolundaki engellerin başında cumhurbaşkanına hakaret suçunu düzenleyen TCK 299. maddesi geliyor.” Alman savcıların, Türkiye’den gelen talepleri reddetmesi doğru mu sorusuna da şu yanıtı veriyor: “Alman hukukunda cumhurbaşkanına hakaret suçu diye özel bir düzenleme olmadığı için Türkiye’nin bu talebini özellikle düşünce özgürlüğü ihlali olarak saymış ve bu talebi reddetmiştir.Bir çok kişi ile ilgili istinabe istemleri geri çevrilmiştir. Türkiye bu utançtan kurtulmalı ve yeni bir düzenleme yapmalı.” Türkiye’nin Erdoğan’ın söylediği gibi herhangi bir pazarlığın sonucunda bile AB’ye üye olabileceğini sanmıyorum. AB’nin de Türkiye’yi üye olarak istediğini düşünmüyorum. Ancak... 19 yıl önce, Erdoğan, “Tarihi aldık” diye konuşmaya başlamıştı. Kendisinden önceki hükümetlerin de payını hatırlatıp “59 hükümetin başbakanına hükümetim adına teşekkür ediyorum” demişti. Bu, Türk demokrasisinin tarihselliğine bir atıftı. Üyeliği geçtim, Erdoğan o sorunlu demokrasiyi aldı, yere çaldı. Binlerce kişinin sadece ona hakaretten yargılandığı bir düzen yarattı. Ekonomisini düzeltmek için yaptığı AB pazarlığını olmayacak hayale dönüştürürken mahkeme evrakı Avrupa’nın Türkiye’yi “yok ülke” saydığını söylüyor. AB üyeliğini boşverin, Türk hukukunun Edirne’yi geçtikten sonra tanınmasının yolunu hepimiz biliyoruz. İmzaladığı uluslararası sözleşmelere dayanan evrensel hukuk kurallarını kendi içinde uygulasın yeter. İmkânsızı gerçekleştirenler gerçeğin peşinden koşanlardır. 100 yıl önce bugün, emperyalist işgale son verip bağımsızlığımızı Avrupalı emperyalistlere kabul ettiren Lozan’ın yaratıcılarına selam olsun!",https://www.cumhuriyet.com.tr/yazarlar/baris-terkoglu/avrupa-avrupa-duy-sesimizi-2101941
Barış Terkoğlu,‘Erdoğan’ı öldüreceğiz’ mektubu,17 Temmuz 2023 Pazartesi,"Ne zaman içinde FETÖ’nün geçtiği bir yazı yazsam başıma aynı şey gelir. ABD saatiyle gündüz olmasıyla, sosyal medyada FETÖ trolleri harekete geçer. “Kendilerinin kuzu gibi masum” olduğunu yazar. “Bir gün başa gelecekleri” ile devam eder. Türlü tehditleri ile bitirirler. İşin ilginci, 2014 yılına kadar, hükümetlerle her işi tutan ve karşılığını da alan onlar değilmiş gibi kendilerine karşı çıkanı iktidara hizmet etmekle suçlarlar. 15 Temmuz’un yıldönümünün arifesinde, ilginç bir şey oldu. Anadolu Ajansı bir özetini verdi ama medya nedense görmezden geldi. Şöyle anlatayım... Bir zamanlar Fethullah Gülen denilince akla Osman Şimşek gelirdi. Daha orta ikinci sınıfta Fethullahçıların halkalarına katılmış Şimşek, Gülen ABD’ye gittikten kısa süre sonra Pensilvanya’nın yolunu tuttu. Yıllarca, yazılarını hazırladı, videolarını kamuoyuna duyurdu, mektuplarını yazdı, özel işlerini yaptı. Kısacası Gülen adına duyduğumuz, bildiğimiz ne varsa Osman Şimşek’in elinden çıkmıştı. İşte o Osman Şimşek, birkaç yıl önce Gülen’in çiftliğinden ayrıldı. Ayrıldı demeyeyim, kovuldu. Son dönemde FETÖ’nün tepesindeki isimleri sorgulayan eski Zaman muhabiri Ahmet Dönmez kovulma hikâyesini yazmıştı. FETÖ’deki isimler, örgütün hususi işlerinden sorumlu Cevdet Türkyolu’nu, yolsuzluk şüphesiyle, Gülen’e bir mektupla şikâyet etmişti. Osman Şimşek, bu mektubu Gülen’e okumakta ısrar edince, Türkyolu tarafından dövülüp çiftlikten atıldı. Öyle ya Türkyolu, Gülen’in hem kardeşinin damadı hem özel kalemi hem de 12 yaşından beri Gülen’in en sadık yöneticisiydi. En tepedeki “âli heyet”teydi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hayır, Şimşek Gülen’den kalben kopmadı, halen Fethullahçı. Arada sırada onu ziyarete gidiyor. Öğretisini takip ediyor. Ancak artık Gülen’in yanı başında yaşamıyor. İşte o Şimşek, ilk kez, Samanyolu TV’nin ekran yüzlerinden Asım Yıldırım’a konuştu. Mektup ve tartaklanma hadisesini doğruladı. “O güzel günler geride kaldı” diyen Şimşek, FETÖ’nün en tepesindekilerin, kendi mensuplarına bile nasıl zalimleştiğini anlattı. En küçük eleştirinin bile ihanetle suçlandığını söyleyen Şimşek, örgütü yöneten isimler için “Sırtımızdan bıçakladılar” dedi. Ancak... Ben en çok 15 Temmuz tanıklığını merak ettim. Baştan söyleyeyim. Osman Şimşek, 15 Temmuz’un hazırlanışında FETÖ imamlarının bulunduğunu, Gülen’e de bilgi verdiklerini söylüyor. Örgütün çoğunluğunun darbeden haberinin olmadığını anlatıyor: “Bize birileri bir şeyler yapacaklar, siz de sessiz kalın. Bu duyguyu iyice aşıladılar. Maalesef 1.5-2 sene, birileri geldiler gittiler. Hocaefendiye, şunlar şunu yapacaklar, bunlar bunu yapacaklar dediler.” Osman Şimşek, Akar’ın da darbeye katılacağı bilgisinin Gülen’e verildiğini söylüyor. FETÖ yönetiminin Akar’ı, bir zamanlar Said Nursi’nin asker öğrencisi olan Hulusi Yahyagil’e benzettiğini aktarıyor: “Birileri kalktılar, sanki ikinci Hulusi gibi anlattılar her yerde. (…) (İnanmayanlara) O geldiğinde seni Genelkurmay’ın bahçesine gömecek dediler. Baba diyorlardı ona.” Pensilvanya’nın, darbeden çok önce darbeye hazırlandığı, Akar’ın da işin içinde olacağına inandığı hatta Mehmet Değerli denilen kişi aracılığıyla Akar’ın ağzından yazılmış gibi Gülen’e mektup taşındığı, Gülen’e onun üniformasıymış gibi üniforma getirildiği anlaşılıyor: “Baba dedikleri adam, Hulusi sani (ikinci) yerine koydukları adam (Akar’ı kastediyor), 15 Temmuz’dan 1.5 sene önce hocaefendiye mektup gönderdi. (…) O zat diyordu ki hocam siz şöyle güçlüsünüz, böyle güçlüsünüz, ülke için şöyle önemlisiniz, bizim önümüzde durmayın biz bir şey yapacağız. Bir gün hocam canlı yayında seyredeceksin, tiranı külliyenin merdivenlerinden yuvarlaya yuvarlaya öldüreceğiz.” Osman Şimşek’e sorarsanız, Gülen şiddete karşı olduğunu söyleyerek buna karşı çıktı. “Hocaefendi yönlendirilmez diyoruz, hayır efendim yönlendirilir” diyerek Gülen’in darbe konusunda ikna edildiğini söyleyen Şimşek, Gülen’i uyardığında, FETÖ’nün tepesindeki isimler tarafından “Sen mi iyi biliyorsun, hocaefendi mi iyi biliyor?” diyerek suçlandığını söyledi. Şimşek, “Maalesef bu insanlar halen kampta” diyerek Gülen’in halen aynı ekiple çalıştığını söyledi. Osman Şimşek, FETÖ’yü yöneten “âli heyet” tarafından hain ilan edilerek kapıya konmuş. Yıllarca, Gülen için çalışan isim, önce bir hastanede sonra bir üniversitede işe girmiş. “Keşke 15 Temmuz öncesinde daha cesur olsaydım, bunun üzüntüsünü yaşıyorum, dünyanın her yerindeki arkadaşlarımdan özür diliyorum” diyerek FETÖ yönetiminin yaptıklarına itiraz etmemesinin pişmanlığını açıklıyor. Yayından sonra Ahmet Dönmez açıkladı. Osman Şimşek’e mektup olayını sormuş. Aldığı yanıtı açıkladı: “O mektup Mehmet Değerli ve ekibi aracılığıyla gelmiş ama o günün şartlarında teyit edilmiş, ondan (Akar’dan) olduğuna inanılmıştı.” Ömrünü FETÖ ve lideri Gülen için harcayan Osman Şimşek’in itirafları üç şeyi gösteriyor: Bir, binlerce delile rağmen sürekli inkâr edilen 15 Temmuz, artık Gülen’in en yakınındakiler tarafından bile kabul ediliyor. “Gülen yanlış yönlendirildi” gibi kılıflar aransa da durum bu. İki, FETÖ’nün tepesindeki ayrışma artık gizlenemez boyutta. Üç, örgütün tabanı “Tepedekiler tarafından kandırıldık” hissi yaşıyor. Umalım ki Osman Şimşek’in ifşaları, Gülen’in peşinden giderek hayatını mahveden herkese ibret olsun. Bundan sonra da kimse aklını hiçbir şeyhe emanet etmesin.",https://www.cumhuriyet.com.tr/yazarlar/baris-terkoglu/erdogani-oldurecegiz-mektubu-2099950
Barış Terkoğlu,Kilitli kapının ardında ahlaksız teklif,17 Nisan 2023 Pazartesi,"Yeni çıkan “SS” kitabımızda en çok, işadamı Sadullah Alagöz’ün tecavüz dosyası konuşuldu. 17 yaşındaki E.M., başta içişleri bakanı olmak üzere devlet erkânıyla poz veren, Soylu istifa ettiğinde “yanındayım” açıklamaları yapan Alagöz’den şikâyetçi olmuştu. Tecavüz soruşturması sırasında, Ankara Emniyet müdürü de mağduru koruması gereken aile bakanı da Alagöz’ü makamlarında ağırlamış, beraber samimi pozlar vermişti. Kitabın ardından, Alagöz mağduru kadınların bize ulaştığını söylemiş, hatta bir akademisyenin yaşadıklarını anlatmıştım. Bu kadarla kalmadı. Tacize uğramış biriyle daha konuştum. Bu kez öfkem, üzüntümden fazlaydı. İ.S., bugün 24 yaşında, öğrenci. İki yıl önce, yazları çalışabileceği bir iş bakıyordu. Sadullah Alagöz’le bu sayede tanıştı. Saat 17’de görüşmeye çağrıldı: “Sekreter yanıma gelip yukarıda Sadullah Alagöz’ün beklediğini söyledi, şaşırdım, kafede garson olarak çalışmak için sahibiyle görüşmek saçmaydı.” 10-15 dakika iş hakkında konuşmuşlar. Devamını İ.S. şöyle anlatıyor: “Sonra daha özel muhabbetlere girmeye başladı. Kendi gücünden ve buralara nasıl geldiğinden bahsetti. Ardından telefonunu açarak bana iktidardaki isimlerle fotoğraflarını göstermeye başladı, içinde tanımadığımız insan yok. Belediye başkanlarından tutun da güçlü bakanlara kadar. Yaptığı yardımları, iftarları bunları açarak gösterdi. ‘Yardım yapıyorum ki fazlasını misliyle alıyorum’ dedi.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Alagöz’ün sohbeti getirdiği yeri İ.S. şöyle aktarıyor: “Sen de küçücük bir şeyden feragat ederek istediğin mevkiye gelebilirsin. Aileni düşünsene, seni masa başı bir işte çalışırken görüp gurur duymalarını mı istersin, yoksa bir kafede komi olarak çalıştığını mı görmelerini istersin? Masa başında çalışmak istiyorsan benimle birlikte olmalısın.” Anlattıklarından şu dikkatimi çekti: “‘Ankara Emniyet müdürü gelecek iki saat sonra bu iki saatte istediğimizi yapabiliriz’ dedi.” İ.S’nin en ağırına giden ise buna tahammül etmesi olmuş: “Bir saati geçkin bu sözlü taciz içerisinde hiçbir şey yapamadım. Başımı salladım, konuşmasını dinledim. Kapı içeriden kilitliydi. İzin isteyerek kalkmak istedim. İhtiyacım olan şey için (iş) bunlara göz yummuş olmak, dinlemiş olmak o kadar zoruma gitti ki, bunları kelimelerle ifade dahi edemiyorum. (...) Hoşça kalın dedikten sonra en ağrıma giden şeyi söyledi: ‘Şu an burada benim bu teklifimi kabul edip yatmış olsaydın seni özel şoförüm evine kadar bırakabilirdi ama sen kabul etmedin şimdilik bir buçuk saatlik dolmuşa mecbursun.’” İ.S. her şeye rağmen o odadan çıktığını anlatıyor. Devamını şöyle aktarıyor: “Hayatımdaki en uzun yolculuğu yaşayarak eve gittim. Halime acıdım. Yataktan çıkamadım. Ben ağladıkça annem ağladı. Özür diledi. Güçlü olamadığımız için, paramız olmadığı için özür diledi. Annemi de kardeşimi de o kadar çaresiz görmemiştim hiç.” 17 yaşındaki E.M’nin yaşadıkları, 22 yaşındaki İ.S’nin anlattıklarıyla örtüşüyordu. Yine ahlaksız teklif, yine devlet erkânıyla fotoğraflar, yine ısrar vardı. Gelgelelim, 17 yaşındaki E.M., o gecenin tecavüzle bittiğini söylüyordu. Bir detay daha... Görüştüğümüz Aile Bakanlığı, Sadullah Alagöz’ü bakanlığa, Ömer Azküçük isimli bir hâkimin getirdiğini söylemişti. Azküçük ise geçen hafta gazeteci Müyesser Yıldız’a konuştu. Şunu söyledi: “Bizim yanımızdaki arkadaşlardan birisinin tanıdığıymış, ‘Ben de geleyim.’ dedi. Asalak gibi peşimizden geldi. Fotoğraflar çekti. Hâkim olduğumu söyleyip benim bulunduğum kareleri yayımlamaması uyarısında bulundum, yayımlamamış.” Okuyunca, Neşeli Günler filmindeki gibi, “Ziyaaa” dedim. Neden mi? Hâkim Ömer Azküçük’ün Facebook sayfasını açtım. Orada, E.M’nin yaşadığı tecavüzden önce, Sadullah Alagöz ile başka bir görüşmesinin fotoğraflarını kendisi yüklemiş, Alagöz’ü de etiketlemişti. Şimdi tanımazlıktan geliyordu. Gücünü tepedekilerden alan zorbaların ayaklarının altında, savunmasızlar eziliyor. Bu düzen bittiğinde o kapı yeniden açılacak, içeriye el değmemiş bir mevsim dolacak.",https://www.cumhuriyet.com.tr/yazarlar/baris-terkoglu/kilitli-kapinin-ardinda-ahlaksiz-teklif-2072182
Barış Terkoğlu,Sopayla kaybettirilen seçim,29 Mayıs 2023 Pazartesi,"Kafana silah dayanmış, bir yumruk göğsüne bastırıyor. Sana “Hadi seçim yap” deniyor. Sorarsanız Türkiye’de seçim oldu. Yetmedi ikincisi yapıldı. Erdoğan, “Diktatör ikinci tura kalır mı” diyerek üzerindeki tozu almaya çalıştı. Gerçekten soralım, buna seçim denilir mi? Adı üstünde, “tercih” olması için, koşulların eşit ve iradenin özgür olması lazım. Öyle değil, hepimiz biliyoruz. Bir taraf; tankla, topla, gemiyle, uçakla konuştu. Öbürünün ağzına ses çıkarmasın diye bez parçası tıkıldı. Sonra da bu tiyatroya demokrasi denildi. Erdoğan yönetim sistemini değiştirmekle kalmadı. Devletin tüm kurumlarını kendisine bağlamakla kalmadı. En önemsiz kararlar için bile “ben bilirim düzeni” kurmakla kalmadı. Devletin başını, hükümetin başını, partisinin başını, kendi başında buluşturmakla kalmadı. Kalmadı, kalmadı, kalmadı... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Geçmişte “ama iyi kötü”ydü “ama ağır aksak”tı, Türkiye’nin seçim tecrübesini de alaşağı etti. Tek kurallı, Erdoğan’ın kazanmasına ayarlı hale getirdi. 2017’de, mühürsüz oylarla rejimi değiştirirken sistemi ittifaklar üzerine kurdu. Duruma uyum sağlayan muhalefet de ittifak yaptı. Yine memnun olmadı, 2022 Nisan’ında, bu kez ittifakları önemsizleştiren yeni bir seçim düzeni daha yarattı. 2023’ün seçim saatini de buna denk getirdi. Anayasaya rağmen 3. kez aday oldu. Öyle ki kıdemli hâkimlerin yerine kurayla sandık kurulu başkanı belirlendi. Ya da dağıttığı yeni vatandaşlıklarla seçmen profilini dönüştürdü. Kısacası topu da çizgiyi de kaleyi de istediği zaman değiştirdi. Türkiye’de eski düzende içişleri bakanı, adalet bakanı, ulaştırma bakanı seçimden önce istifa ederdi. Yerlerine tarafsızlar atanırdı. Böylece devlet, partilerden birinin emrine girmezdi. Bürokratlar seçimlerde tavır almazdı. Şimdi... Devlet dairelerine, kamu binalarına, askeri bölgelerin tellerine seçim afişleri asıldı. Devletin polisine bile muhalefete hakaret eden, parti bülteni gibi açıklama yaptırıldı. Devletin imkânlarıyla seçim çalışması yapan bakanlar, kamunun benzinini, sermayesini harcamakla kalmadı. Siyasi duruşunu beğenmedikleri vatandaşı içeri aldırdı. Memurları, seçim işlerinde parti militanı gibi kullandı. Kimi büyükelçiler de kimi imamlar da ilçe başkanı gibi iş tuttu. Bir taraf yoklukla propaganda yaparken bir taraf milletin sermayesini sonuna kadar kullandı. Bütün milletin imkânlarıyla üretilen Togg ve TCG gemisi seçim için meydanlarda sergilendi. Bizimmiş gibi Rus doğalgazı bedava dağıtıldı. Kamu açılışları seçim mitingine çevrildi. Yoksullara dağıtılmak için ayrılan patates çuvalları, depremzedelere ayrılan AFAD kolileri iktidarın seçim ofislerinden, araçlarından çıktı. Deprem konutları, “seçilemezsem” denilerek tehdide dönüştü. TRT, Erdoğan’ı 48 saat, Kılıçdaroğlu’nu 32 dakika konuşturdu. Çoğu kamu imkânlarıyla yandaşlaştırılmış medyada aynı anda 14 kanalda canlı yayınında görünmesi yetmedi... Devletin televizyonu propaganda üssü, Milli Mücadele’yi duyursun diye kurulmuş Anadolu Ajansı seçim gecelerinin “istenildiği gibi” duyuranı oldu. RTÜK muhalif medyayı cezalandırıp, yargı iktidarın sevmediği gibi konuşanları sustururken iktidar yararına manipülasyon serbest oldu. Cumhurbaşkanının itiraf ettiği montajlı kasetlerle, duvarlara asılan sahte afişlerle, dağıtılan sahte bildirilerle, muhalefet terörist-hain-kâfir ilan edildi. Camilerde yapılan mitingleri tarikatların piyasaya sürülmesi izledi. Manipülasyonlar provokasyona dönüştü. Açıkça hedef gösterilen muhalefetin ofisleri silahlı, sopalı saldırılara uğradı. Polisin gözü önünde, Erzurum mitingine yapılan taşlı saldırılarla, muhalefet sokağa çıkamaz hale getirildi. İlk turda 22 bin sandıktaki veriler olağandışıydı. Muhalefetin sandığı kontrol etmesi kimi zaman imkânsızlıklar kimi zaman sopayla engellendi. İktidar taraftarlarının toplu oy kullanımına izin veren sistem, sandıkları koruyan gönüllüleri engellemek için seferber oldu. İçişleri bakanı, Oy ve Ötesi’ne karşı, birinci sınıf Emniyet müdürlerini teamüllere aykırı şekilde görevlendirdi. Vekiller bile sandık başında dayak yedi. Daha ne söyleyeyim... Siz buna özgür irade diyor musunuz? Siz buna eşit koşullar diyor musunuz? Siz buna seçim diyor musunuz? “Bir taraf zillet-terörist-hain” diyerek tercih yapılır mı? Adına demokrasi dedikleri, ne propaganda özgürlüğünün ne ifade hürriyetinin olduğu, her yeri kelepçeli sandık düzeninde kazanan coplu adaletsizlik oldu. Şimdi yok olmanın, vazgeçmenin, yıkılmanın, terk etmenin zamanı değil. Burası hepimizin ülkesi. Yarınımız için, çocuklarımız için, toprağımız, saksıya ektiğimiz çiçeğimiz için, anılarımız ve yaşayacaklarımız için mücadeleye yeniden başlamanın zamanı. Seçim, tercih, karar... Senin eserin sanırsın ancak gittiğin yolu başına dayanan silah da göğsündeki yumruk da önüne konan ihtimaller de belirler. Hepsinden kurtulduğun gün kendi kaderini sen yazacaksın.",https://www.cumhuriyet.com.tr/yazarlar/baris-terkoglu/sopayla-kaybettirilen-secim-2085654
Barış Terkoğlu,Hapisten kaçırılan belediye başkanı,12 Haziran 2023 Pazartesi,"Geçen hafta 14 aydır hapiste olan eski Avcılar Belediyesi başkanının dosyasını yazmıştım. İçeriğe bakarak muhalefetteki belediyelere yeni operasyonların hazırlandığını haber vermiştim. Bir de “ötekiler” var. Önümde, hikâyesi 21 yıl önceye uzanan ve bugün nihayete eren bir dosya var. Hem de günlerce, “FETÖ’nün ilk kumpası” diye gazetelerde yalandan yer bulan bir hikâye. Şöyle anlatayım... İstanbul’un Beylikdüzü (eski adı Kavaklı) ilçesinde, ANAP’lı Orhan Tıraşoğlu, 1994 yılından itibaren, iki dönem belediye başkanlığı yaptı. Belediye, yolsuzlukla anılıyordu. Orhan Tıraşoğlu da suçlamaların hedefindeydi. 2002 yılının ekim ayında, ilk operasyon yapıldı. Kasım ayında operasyon genişledi, başkan Tıraşoğlu gözaltına alınıp tutuklandı. Operasyonu, İstanbul İl Jandarma Komutanlığı yapmıştı. “Çıkar amaçlı suç örgütü kurmak”, “ihaleye fesat karıştırmak” gibi çeşitli suçlamalarla Tıraşoğlu yargı önüne çıktı. Tam 12 yıl sonra, Bakırköy 8. Ağır Ceza Mahkemesi Tıraşoğlu’na yolsuzluklar nedeniyle 12 yıl 6 ay hapis cezası verdi. Tıraşoğlu hapse girecek derken... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet AKP-FETÖ kavgası başladı. Tıraşoğlu ortaya çıktı. 12 yıl önce, kendisine aslında FETÖ’nün kumpas kurduğunu söyledi. Anlattığına göre, 1998 yılında, Fethullahçı Şerif Ali Tekalan, belediyeden okul için arazi istemişti. Hani Neşeli Günler filminde Münir Özkul “Ziyaaa” diyor ya... Tıraşoğlu, söylediğine göre, “Ben Fethullah cemaati filan tanımam” diyerek ters yanıt vermiş, arsa isteyenleri kovmaktan beter etmişti. Fethullah Gülen ile buluştuğunda ayağa bile kalkmadığını anlatan Tıraşoğlu’na “Sen görürsün” diyen Fethullahçılar, 4 yıl sonra kumpas kurmuş, tutuklamıştı. Hani “17-25 Aralık 2013 milat” diyorlar ya... Zaman içinde iktidarla iyi ilişki kuran Tıraşoğlu, yıllar önce kendisine yapılan operasyonu, “kumpas” diyerek savcılığa şikâyet etti. Elde Tıraşoğlu’nun anlattığı hikâyeden başka delil yoktu. Buna rağmen 2002’de İstanbul İl Jandarma komutanı olan emekli Albay Hami Çakır’ın da aralarında olduğu askerler sabaha karşı gözaltına alındı. Çakır, uzun yıllar Güneydoğu’da görev yapmış, terörle ve yolsuzluklarla mücadelesiyle adını duyurmuş bir komutandı. FETÖ aracılığıyla yükselmek şöyle dursun, terfi beklerken 2006’da emekli edilmişti. Yolsuzluk operasyonundan kurtulmak isteyen eski belediye başkanının suçlamaları nedeniyle, FETÖ’cü ithamıyla yargılandı. Nedeni, elbette Tıraşoğlu’nu kurtarmaktı. Tıraşoğlu, “Bakın bana operasyon yapanlar FETÖ’den yargılanıyor” diyerek hakkındaki 12.5 yıllık hapis cezasının durdurulmasını istedi. Talebi de kabul edildi. Mahkeme, askerleri yargılayacak, sonucuna göre Tıraşoğlu hakkında karar verilecekti. Tıraşoğlu, bazı yargılamalarını da aynı gerekçeyle uzattı. Sabah-akşam FETÖ ile yatıyor, FETÖ ile kalkıyoruz da... Kimse o yargılamanın sonucuna bakmadı. 2002’de belediye başkanına yolsuzluk operasyonu yapan, aralarında Albay Çakır’ın da olduğu askerler, beraat etti. Ortada kumpas filan yoktu, gerçekten de yolsuzluk vardı. İşin ilginci, askerlere operasyon yapan ve belediye başkanını kurtaran savcı G.K. de bu süreçte, hakkındaki kimi usulsüzlük iddiaları gerekçe gösterilip İstanbul Cumhuriyet Savcılığı’ndan gönderilmişti. Yargı oyunlarıyla yıllar geçmişti. Bu süreçte, Tıraşoğlu’nun davalarından bazıları zaman aşımından düştü. Ancak 12.5 yıllık cezası ortada duruyordu. İnfazın durdurulma gerekçesi de askerlerin beraatı ile ortadan kalkmıştı. Orhan Tıraşoğlu’na “mecburen” hapis yolu göründü. Tıraşoğlu’nun koşullu salıverilme tarihi 16 Mayıs 2030 görünüyordu. Gelgelelim, tuhaf işler olmaya devam etti. Tıraşoğlu, geçen hafta teslim olduğu gün, 7 Haziran’da, açık cezaevlerindeki Covid izni sebebiyle, Kartal Açık Cezaevi’nden serbest bırakıldı. Ancak olayı fark edenlerin itirazının ardından sehven bırakıldığı anlaşıldı. Tıraşoğlu’nun kapalı cezaevine girmesi gerekiyordu. Yeni bir müddetname düzenlenerek yeniden cezaevine çağrıldı. Siz bu yazıyı okurken yargıda Tıraşoğlu’nun hapisten kaçırılma tartışması sürüyordu. İşte hikâye böyle... Bir yanda “Suç olmasa da bulunur” denilerek peşinden koşulanlar. Öbür yanda, suç işlediği halde, yargı eliyle hapisten kaçırılan belediye başkanı. Adalet, kursağa takılan kanlı bir olta olmaktan çıktığı gün, bütün denizler temiz olacak.",https://www.cumhuriyet.com.tr/yazarlar/baris-terkoglu/hapisten-kacirilan-belediye-baskani-2089688
Barış Terkoğlu,Tarikatları ‘buyur’ ettiler,08 Haziran 2023 Perşembe,"Cehalet bilgisizlikten beslenir. Örgütlü eyleminin kaynağı ise sınırsız biattır. 15 Temmuz’un ertesi sabah, kamu binalarına Atatürk’ün resmi asılmıştı. Tesadüf değil, aslında bir itiraftı. Siyasi iktidar laikliği delik deşik etmiş, tarikatcemaat görünümündeki FETÖ ile ortaklık yapmış, orduda ve bürokraside ne istediyse vermişti. Atatürk’ün fotoğrafı, “Milletim beni affetsin”i simgeliyordu. Defalarca, artık yoğurdu üfleyerek bile yemek yok, denildi. Siyasetçiler; tarikatlar ve cemaatler siyasetin dışında kalsın uyarısı yaptı. Polis Akademisi, 2017’de, bir çalıştay yaptı. Sonucunda “Yeni Nesil Terör: FETÖ’nün Analizi” başlıklı rapor çıktı. Raporda, FETÖ için “Bu yapının ısrarla ve bilinçli olarak dini boyutuna değinilmeden, sadece terör örgütü boyutuna indirgeme eğilimi belirmektedir” deniliyordu. Siyasetçiler uyarılıyordu: “Dini örgütlenmelerin bürokraside yapılanmalarının önüne geçilmelidir.” O kadar çok örneği var ki... Diyanet bile bu uyarılara katıldı. Sonradan sahiplenmese de ayrıntılı bir tarikat raporu yazdı. Cemaat ve tarikatların peşinden gidenleri uyardı: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Hiçbir aidiyeti, liyakatin ve ehliyetin önüne geçirerek kendimiz ya da yakınlarımız lehine tercih sebebi yapmayalım.” Diyanet, “Şeyhinizi değil aklınızı dinleyin” diyordu. Gelgelelim, şeyhlerle siyasetçilerin bir ortak noktası var. Parmaklarıyla göğü gösterirken bu dünyanın çıkarlarının üstünde oturuyorlar. Hani, 15 Temmuz’dan ders alınmıştı, bir daha cemaatlerin siyasallaşmasına müsaade edilmeyecekti ya! Seçimden önce olanlara dikkat ettiniz mi? Menzil dergâhı, tarafını şöyle seçti: “Hem Cumhurbaşkanlığı hem de milletvekili genel seçimlerinde Cumhur İttifakı’nı destekliyoruz.” İkinci turda da aynı tavrı sürdürdü. İsmailağa’dan Nurcular’ın Yazıcılar koluna kadar... Tarikat ve cemaatler, Cumhur İttifakı ve Erdoğan’a destek için, açıklamalarıyla sıraya girdi. Müritler, şeyh ile aynı oyu vermeye zorlanıyordu. Nisa Suresi’ne atıfla “Tayyib olanı, habis olanla değiştirmeyiniz”in ebced hesabını 2023 çıkaran mı ararsınız, “Tayyib” kelimesini Erdoğan’ın Hicri yaşıyla denkleştiren şifreyi çözen mi... Cemaat mensuplarına, oy kullanırken, Enfal Suresi’nin 17. ayetinin okunması tavsiyesinde bulunuldu: “Attığın zaman da sen atmadın fakat Allah attırdı.” Mayıs seçimleri, Bedir Savaşı’na benzetildi. İsmailağa’nın başına atanan Hasan Efendi’yi seçime iki gün kala ziyaret edip, “kazanmak için okunacak dua” soruldu. Yaşlılıktan dudağını oynatmakta zorlanan şeyh, “Ey gizli lütufların sahibi, korktuklarımızdan bizi kurtar” duasının Arapçasını söyledi. İsmailağacılar geceleri teheccüd namazları kılarken, Nurcular Cevşen, Evrad-ı Kudsiye duası okuyarak seçime hazırlandı. Herkes bir ölçüde karşılığını da aldı. Seçime yakın Nur medreselerini ziyaret eden Diyanet İşleri başkanı Nurcular’a müjde verdi. Said Nursi’nin risaleleri Diyanet tarafından yeniden basılacaktı. Seçimi Erdoğan kazandı diyoruz da cemaatler öyle düşünmüyor. Hepsinin, “bizim sayemizde”, “şeyhimizin dualarıyla” türünden açıklamaları birbirini izliyor. Cübbeli Ahmet Hoca, seçim sonrası analizinde, Erdoğan’ın zaferini, kendi rüyasına bile bağladı: “Bu fakir kardeşinizin iki ay kadar önce gördüğü rüyasında buyrulan: ‘Mutlaka kazandıracaklar’ sözünün de sadık olduğu böylece anlaşılmış oldu.” “Cemaat işte” deyip geçmeyin... Aksi örnek de var. Geleneksel olarak merkez sağı seçen Süleymancılar, Erdoğan’a oy vermedi. Bakıyorum, bu durum Süleymancılar’a operasyon çağrılarına, “yeni FETÖ” ilan edilmelerine ya da yargılama çağrılarına sebep olmuş. Kısacası... “Paralel yapılar” başka isimler altında devlette kendisine yeniden alan açıyor. 15 Temmuz’dan sonra, iktidarın tepesindekiler, “Artık siyasete karışamazlar” diyordu. Aradan 7 yıl geçti. Şimdi, “Allah’ını seven cemaat defansa gelsin” denilerek sözde “seçim kazandıran cemaatler” yaratıldı! Bu köşede, hep tarikatların birer siyasal örgütlenme olduğunu yazdım. Şimdi merak ettiğim, mayıs seçimlerinden sonra, tarikat ve cemaatleri, “inanç grubu”, “sivil toplum örgütü”, “siyasete karışmazlarsa...” ifadeleriyle tanımlayan olacak mı? Mayıs seçimleri, Cumhuriyet tarihinin en radikal sağ ittifakını iktidara taşımasıyla kalmadı. Aynı zamanda, tarikat ve cemaatleri, yeniden siyasetin merkezine buyur etti! Seçimden sonra gözümüze sokulan tarikat eylemlerinin rahatlığının sebebi de bu. Geçmişten ders almak isteyenler, sadece onu tekrar etmek istemeyenlerdir!",https://www.cumhuriyet.com.tr/yazarlar/baris-terkoglu/tarikatlari-buyur-ettiler-2088668
Barış Terkoğlu,Şehit Gaffar Okkan için de oy verin!,22 Mayıs 2023 Pazartesi,"Leonard Cohen’in şarkısındaki gibi: “Herkes biliyor geminin su aldığını, herkes biliyor kaptanın yalan söylediğini...” İktidara sorsan HÜDA PAR’ın Hizbullah terör örgütüyle ilişkisi yok! Kuranlar-örgütleyenler Hizbullahçı, salladıkları bayraklar-astıkları fotoğraflar Hizbullah’tan, politikaları Hizbullah’ın devamı, adı bile Hizbullah’ın aynısı... Gelgelelim, herkesin bildiğini sizin bilmenizi istemiyorlar. Diyarbakır Emniyet Müdürü Gaffar Okkan ve beş polis arkadaşı, 24 Ocak 2001’de şehit edildi. Öyle bir saldırıydı ki olay yerinde 16 farklı silahtan 469 mermi bulundu. Emin olmak için, her şey bittikten sonra arabanın kapısını açmış, Okkan’ın cansız bedenine ateş etmeye devam etmişlerdi. Başından, yirmiye yakın mermi çıktı. Öfkenin nedeni belliydi. Gaffar Okkan, mezar evlerle domuz bağlarıyla ölüm dağıtan Hizbullah’a, ardı ardına operasyon yapıyordu. Örgüt lideri Hüseyin Velioğlu, tam bir yıl önce öldürülmüştü. Okkan, bir yılda örgüte 805 operasyon yaptı. 2 bin 869 kişi gözaltına alındı, 1835’i tutuklandı. 153 faili meçhul dosya aydınlatıldı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Seçim kavgasının ardından merak ettim. Acaba AKP’nin Meclis’e soktuğu HÜDA PAR, Okkan hakkında, bugün ne düşünüyor? HÜDA PAR’ın bugün kitlesel yayın organları var: Doğruhaber günlük gazetesi, İlkha Haber Ajansı... İşte bu yayın organlarını açıp, Şehit Gaffar Okkan hakkında yazılanları taradım. - 27 Ocak 2016 tarihli “İşkenceler Gaffar Okkan’ın Talimatıyla Yapılıyordu” başlıklı haberde şu yazıyor: “18 Kasım 1997 tarihinde Diyarbakır Emniyet müdürü olarak atanan Gaffar Okkan, birçok hukuksuz gözaltı, işkence ve adam kaçırmaları ile kendinden söz ettirdi.” - 24 Ocak 2016 tarihli “Okkan döneminde müminelerin iffetlerine dokunuldu” başlıklı haber, HÜDA PAR Genel Başkan Yardımcısı Bahattin Temel’in açıklamalarını içeriyor: “Diyarbakır camilerinde Kuranıkerim dersi alan çocuklara ilk yoğun baskınları Gaffar Okkan yaptı. Okkan, sırf inançlarından dolayı çok sayıda kişiyi vahşi işkencelerden geçirdi.” Okkan’ın yönettiği Diyarbakır Emniyeti’ne, “Camiye ayakkabıyla girdiler”den tecavüze dair birçok suçlama, aynı açıklamada var. - 21 Ağustos 2014 tarihli “TRT ‘Gaffar Okkan’ filmi ile neyi amaçlıyor” başlıklı haber, Gaffar Okkan’ı anan TRT’yi hedef alıyor: “Ana akım ve sol medyada yere göğe sığdırılamayan Gaffar Okan, Diyarbakır’da neler yaptı? Sorunun en güzel cevabını 1997 ile 2001 yılları arasında Diyarbakır’da camilerde Kuran dersi alan çocuklar verecektir. O günün çocukları -bugünün gençleri- polislerin Allah’ın evine nasıl ayakkabılar ile girdiğini, daha karakola götürülmeden camilerde kendilerine nasıl işkenceler yapıldığını anlatacaklardır.” - 12 Aralık 2019 tarihli haber, Okkan-Diyarbakırspor ilişkisini hedef alıyor: “Bir dönem Gaffar Okkan tarafından ‘Devlet tarafından daha rahat kullanılabilsin’ diye birinci lige çıkarılan Diyarbakırspor...” - 29 Temmuz 2016 tarihli haber, 15 Temmuz sonrası, “Darbeci yargının kararları yok sayılsın” başlığını taşıyor. İktidar ile FETÖ kavgasının ardından, Gaffar Okkan, FETÖ’cü ilan edilmiş. HÜDA PAR Genel Başkan Yardımcısı ve Hizbullah davaları avukatı Hüseyin Yılmaz, haberde şunu söylüyor: “1997 yılı sonunda Diyarbakır’a Emniyet müdürü olarak gönderilen Gaffar Okkan, cami çalışmaları dahil tüm İslami çalışmaları bitirmek için paralel yapı ile beraber çalıştı.” Yayınlarda Hizbullah’ın mesajları halen yayımlanıyor. Hizbullah kurucusu ve polis operasyonuyla öldürülen Hüseyin Velioğlu’ndan “şehit” diye bahsediliyor. Hepsini geçtim, HÜDA PAR yayınlarını okuyan biri, yaşasa Gaffar Okkan’ı bugün de öldürür. Okkan, HÜDA PAR yayınlarında ölümü hak etmiş bir isim olarak anlatılıyor. Bugünkü AKP iktidarı ise bu anlayışın sırtını sıvazlıyor. Bir ilginç nokta daha var... HÜDA PAR yayınlarında, en çok referans verilen makaleyi, iktidar medyası yazmış. AKP’ye yakın Milat gazetesinin yazarı Erdal Şimşek, 3 Şubat 2016 tarihli “Bilinenlerin dışında bir Gaffar Okkan” başlıklı makalesinde, adeta “İyi oldu” demiş: “Ali Gaffar Okkan kesinlikle sadece bir polis değildi. O bir PROJE idi. İttihat Terakki’den bu yana Kürtlerin dinden uzaklaştırılması projesinin zirvesi idi. Okkan’ın en büyük özelliği, görev yaptığı her yerde Müslümanlara işkence ve zulüm etmesi idi.” Ömrü devlete hizmetle geçmiş, Hizbullah terörünü bitirmeye çalışırken katledilmiş Gaffar Okkan hakkında, HÜDA PAR medyasında yazılanlar böyle. Suikast adeta kutsanıyor. Garip ama AKP medyası da Okkan konusunda benzer bir dil kullanıyor. Son yıllarda, devletin tepesinde, Gaffar Okkan’ın unutulmasının sırrı belki de burada! Okkan’ın katillerinin birer birer salınması belki de bu yüzden! “Terörle ittifak kuruldu” yerine belki de “Terör ittifakı kuruldu” demek daha doğru. 28 Mayıs, bu ittifakın devletin merkezinde olup olmayacağına da karar verilme tarihi. Şarkı devam ediyor: “Herkes biliyor iyi adamların kaybettiğini, herkes biliyor dövüşün hileli olduğunu...”",https://www.cumhuriyet.com.tr/yazarlar/baris-terkoglu/sehit-gaffar-okkan-icin-de-oy-verin-2083478
Barış Terkoğlu,Peki şimdi ne yapacağız?,18 Mayıs 2023 Perşembe,"İmkânsız görüneni başaranlar yalnız gerçekçi olanlardır. 104 yıl önce bugün, Bandırma Vapuru, Anadolu yolculuğundaydı. “Kazanmak mümkün mü” sorusunun yanıtı öyle zordu ki. Neyse ki şartları diyemesek de imkânı insan yaratıyor. Samsun’a çıkmış. Aradan 3 ay geçmiş. Mustafa Kemal Paşa’nın üniforması elinden alınmış. İşgalcilerin tetikçi medyası onu yerden yere vuruyor. Kimi padişaha ihanetle suçluyor, kimi yakalandığı yerde cezalandırılacağını söylüyor. Atatürk’ün Zübeyde Hanım’a yazdığı “Merak etme” mektubu, bakışını özetliyor: “Pek iyi bilirsiniz ki ben yaptığımı bilirim. Sonunu görmeseydim başlamazdım.” Sonuca ulaşmak için en hayati silahın gerçek olduğunu anlatıyor gibi... Seçim geldi ama geçmedi... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İktidardan beslenenler, düzen bekçileri, müteahhitlerin yatak odasından kalem oynatanlar, kadın düşmanları, laiklik karşıtları, Cumhuriyet yıkıcıları sevinç içinde. Hakları mı? Hakları. Öyle ya, karınlarını şişirecek sistemi sürdürmek için büyük bir adım attılar. Peki ötekiler? Milleti sandıkta böldüler. Yarısını zillet, yarısını hain, yarısını kâfir, yarısını düşman ilan ettiler. Yaşayamayacağı ülke, nefes alamayacağı hayat, prangalı bilek vaat ettiler. Haliyle, çoğunluk, seçimin değil istikbalinin risk altında olduğuna inanıyor. Peki umut var mı? Elbette... Her iktidarın mutlak sonu vardır. Güçlü görünmesi, sizin kendinizi güçsüz zannetmenizdendir. Onun galibiyetinin kaynağı; seçim kazanmak değil, karşısındakinin iradesine hâkim olmaktadır. Değişim fikrini yok eder, kendisinin ezeli ve ebedi olduğunu kabul ettirir. Baksanıza, muhalefet içinde iktidara çalışan “yılgınlık vaizleri” çalışmaya başladı bile! Daha büyük bir yenilgiyi hazırlıyorlar. Oysa tam da yeniden başlamanın dönemi. Eski hataları düzeltmenin, yaraları iyileştirmenin, eksik olanı tamamlamanın zamanı. Muhalefetin kazanmaktan başka yolu yoksa atılması gereken beş acil adım var: Bir, acilen seçmeni tekrar sandığa götürecek, tekrar sandık başında nöbet tutmasını sağlayacak heyecan gerekiyor. Umut büyük olunca hayal kırıklığı da büyük oldu. Canını dişine takan halkın bir bölümü mücadeleye küstü. Asıl şimdi “Haydi” demenin zamanı. İki, bu ikinci tur değil, yeni bir seçim. Halka bir tercih hakkı daha verildi. Tablo değiştirmek isteniyorsa hikâyesi baştan yazılmalı. Sinan Oğan ve Muharrem İnce’ye yönelmiş, iktidarı istemeyen ama muhalefetten de tatmin olmayan seçmenin güvensizlikleri anlaşılmalı. Açık ki iktidarın PKK-FETÖ üzerinden yürüttüğü terör propagandasını muhalefet göğüsleyemedi. Aksine, Türkiye’nin hastalıklarını bir operasyon fırsatı olarak gören FETÖ’nün, seçimden önce ve hatta sonra devam eden manipülasyonları bu propagandayı besledi. Milliyetçiliğin bu seçimde ana belirleyen olduğu kabul ediliyorsa kurulacak ittifaklarla, anlatılacak politikalarla bu kesimin endişeleri açık bir şekilde giderilmeli. AKP’nin oyu yüzde 35.6, Erdoğan’ın ise 49.5. Yani Erdoğan’a oy vermiş ancak partisinin politikalarını desteklemeyen yüzde 14’ten de oy istenmeli. İzmir, yüzde 63’ün, İstanbul yüzde 48’in üstüne çıkamaz mı? Büyükşehirlerdeki tablo, ikna edilecek kişilerin çok uzakta olmadığını gösteriyor. Üç, Erdoğan’ın oyu 49.5. Ama bu oran bütün seçmenlerin yüzde 42’si. Katılım yüksek ama sandığa gitmeyen ya da geçersiz oy kullanan büyük bir seçmen kitlesi var. Sandığa küskün seçmene ulaşma, uzaktaki seçmeni taşıma, öğrencilerin oy kullanması sorunlarına acil çözüm bulunmalı. Dört, seçim sonrasında görüyoruz. “Bütün ıslak tutanaklara hâkimiz” demekle, “bütün sandıklarda görevlimiz var” tamamen farklı şeyler. Muhalefet, her sandığa bir görevli yerleştiremedi. Bu da sonuçlara dair en büyük soru işareti. Kullanılan oyun sayımı, seçim sonucunu da belirler. 195 bin sandığın tamamında güvenilir isimler görev yapmalı. Beş, bu bir seçimden çıkıp Erdoğan referandumuna çevrilmeli. Çok değil, bir buçuk ay önce, Karadağ’da, ilk turda ikinci olan Milatoviç, ikinci turu bir referanduma çevirerek kazandı. Bu bir “Erdoğan’a tamam mı, devam mı” seçimi olmalı. Unutmayın, birinci turda yüzde 50’nin altında kalan Erdoğan, 28 Mayıs’ı açık farka dönüştürmeye çabalayacak. Yarın kuracağı düzen için, yazacağı anayasa için, demokrasiyi delik deşik etmek için meşruiyet zemini yaratmaya çalışacak. Buna engel olmak, muhalefetin, iktidar arayışından da öte, ülkeye dair sorumluluğu. Yarın 19 Mayıs. Bandırma Vapuru’nun güvertesinde, “Umutsuz durumlar yoktur, umutsuz insanlar vardır” diyen Mustafa Kemal vardı. Umut insana hediye edilmez, insan umudu kendi eylemiyle yaratır. Şimdi düşenin doğrulmasının, oturanın kalkmasının, yürüyenin koşmasının zamanı. 18 Mayıs 1919... Mustafa Kemal Sinop’a geldi. İskeleye çıktı. Karadan Samsun’a yol olup olmadığını sordu. Yoktu. Tekrar vapura binerken aklında belki de Hannibal’ın o sözü vardı: Ya bir yol bulacağız ya bir yol yapacağız!",https://www.cumhuriyet.com.tr/yazarlar/baris-terkoglu/peki-simdi-ne-yapacagiz-2082373
Barış Terkoğlu,CHP’ye operasyon mu geliyor?,05 Haziran 2023 Pazartesi,"Bağlantı kuramayınca tesadüf diyoruz. Oysa tesadüf sanılanın da bir sebebi var. Eski Avcılar Belediye Başkanı Handan Toprak, geçen yıl 4 Nisan’da tutuklandı. O günlerde hapisteki Toprak’a soru sormuş, cezaevinden verdiği yanıtlara bu köşede yer vermiştim. “Bana yapılan kumpas üzerinden nereye ulaşılmaya çalışıldığını biliyorum” diyen Benli, “Bu dosyalar, komşu belediyelerimiz dahil diğer CHP’li belediyeler için de hazırlandı” sözleriyle öngörüsünü anlatmıştı. Aradan 14 ay geçti. Toprak halen içeride. Ancak tam da bu aralar konuyla ilgili kritik gelişmeler oldu. Toprak hakkında Küçükçekmece Savcılığı’nın yazdığı iddianame, 14 Mayıs seçimlerinden iki gün önce, mahkemeye teslim edildi. Mahkeme ise ikinci turdan bir gün sonra iddianameyi kabul etti. İddianamede, Toprak, 2014-2016 aralığında yapılan ihalelerde usulsüzlük yapmakla suçlanıyor. Cumhurbaşkanı, yerel seçimleri hedef gösterince Toprak’ın bir yıl önceki öngörüsü daha önemli hale geldi. Toprak’ın avukatı olan, kumpas davalarının emektarı Celal Ülgen’le dava üzerine konuştuk. İddianame ortaya çıkınca dosyadaki belgeler açık hale gelmişti. Artık neyin ne olduğu görülebiliyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Soruşturma 26 Kasım 2016 günü, eski adıyla BİMER, yeni adıyla CİMER’e gelen isimsiz bir ihbarla başlamıştı. Ülgen şunu söylüyor: “FETÖ sürecinden de biliyoruz ki bu tür ihbarlar kumpas davalarında güdülenmiş polisler tarafından yapılmaktadır.” İhbar mektubu artık dosyada okunabiliyor. “FETÖ örgütüne para aktaran CHP’li belediye başkanları” başlığını taşıyor. O dönem, hükümet medyasında, “FETÖ’nün belediyeler imamı” olmakla suçlanan, aslında birçok devlet kurumuna da danışmanlık hizmeti veren Erkan Karaaslan’ın şirketlerine, CHP’li belediyelerden verilen ihaleleri, numara ve miktarıyla sıralıyor. Handan Toprak dışında başka belediye başkanları da mektupta var. O dönem Beylikdüzü’nü yöneten Ekrem İmamoğlu’nun, Sarıyer’in belediye başkanı Şükrü Genç’in, Bakırköy’ü halen yöneten Bülent Kerimoğlu’nun isimsiz ihbar mektubuyla hedef alınması dikkat çekiyor. Hemen hatırlatayım, FETÖ suçlamasıyla uzun süre tutuklu kalan Karaaslan, 2021 yılının aralık ayında, bu suçlamadan beraat etti. Ancak kısa süre sonra, belediyelerdeki yolsuzluk iddiasıyla yeniden tutuklandı. Nitekim 27 sanıklı iddianamenin ilk sırasında Karaaslan var. Barış Pehlivan ile birlikte yazdığımız Cendere kitabında, Karaaslan’a yapılan ahlaksız teklifi yazmıştık. Karaaslan’a, İBB Başkanı Ekrem İmamoğlu ve Aydın Belediye Başkanı Özlem Çerçioğlu’na yönelik ithamlarda bulunması karşılığında özgürlük vaat edilmişti. Celal Ülgen, benzer bir teklifin Toprak’a da yapıldığını söylüyor: “Handan Toprak’ın gözaltına alındığı ilk günlerde, soruşturma kayıtlarında ismi geçmeyen bir avukat, Handan Toprak’a, ‘Erkan Karaaslan’ın ismini bana CHP genel başkanı ve genel merkez verdi diye ifade verirsen akşama çıkıp evine gidersin’ demişti. Müvekkilimiz hiçbir zaman kabul etmeyeceği bu onursuzluğu reddetmiş ve gerçeğin yanında ve hem de bedel ödeyerek dik durmayı tercih etmişti.” Orada kaldı mı derseniz, kalmamış. Celal Ülgen, iddianamenin ardından, ulaştığı yeni belgeleri paylaştı. İddianamenin ekinde yer alan evraklara göre, savcılık, Karaaslan’ın el konulan dijital dokümanlarını bir bilirkişiye devretmiş. Dijital belgeleri inceleyen bu bilirkişi, Avcılar Belediyesi’ne dair raporunu 12 Ocak 2023’te sunmuş. Ancak daha sonra, yeni bir rapor hazırlamak için talepte bulunmuş: “Avcılar Belediyesi dışında Türkiye genelinde belediyeler tarafından yapılacak ihale veya doğrudan temin işleri ile ilgili olarak suç içerikli veriler tespit ettim.” Kısacası bilirkişi, “bazı başka belediyelere dair de deliller gördüğünü” ve “bunları da incelemek ve raporlaştırmak istediğini” söylemiş. Savcılık da bu yetkilendirmeyi yapmış. Bilirkişi, Karaaslan’ın şirketlerinin, Avcılar dışında başka belediyelerle de iş yaptığını gösteren ihale yazışmaları, evrakları, konuşmaları bir dizi dosya haline dönüştürmüş. Böylece, “Bakın, başka belediyeler de var” demiş. Hazırlanan bilirkişi raporunda İstanbul Maltepe Belediyesi, Antalya Döşemealtı Belediyesi, Van’ın Edremit Belediyesi, Aydın Kuşadası Belediyesi, İzmir Çiğli Belediyesi gibi birçok belediyeye dair yazışmalara yer verilmiş. Celal Ülgen, bunun anlamını şöyle aktarıyor: “Bunun sonucu olarak içerisinde İzmir, Aydın, Adana gibi il ve birçok ilçe belediyesine ait verilerin, sanıklardan Erkan Karaaslan’ın el konulan dijital materyallerinden çıktığı ileri sürülmüştür.” Ülgen’e göre, bu olay, yerel seçim sürecinde, CHP’li belediyelere dönük bir operasyon için ön hazırlık gibi... Bir ayrıntıya daha dikkat çekiyor: “Bir de davanın sanıkları arasında yer alan Mücahit Doğan’ın kız kardeşine, eşine cezaevinden çektiği faks alıntıları var. Mide bulandıran bu faks alıntılarının cezaevinden görüldülerinin de olmaması ilginç. Bu arada Mücahit Doğan’ın şüpheli bulunan eşinin daha sonra tahliye edildiğini de eklemek gerekir.” Bu fakslarda da Karaaslan’ın belediyelerle ilişkisine dair suçlamalar taşıyan ifadeler yer alıyor. Ülgen, bunları masum bulmuyor: “Yeni bir Ergenekonvari kumpas olayı ile karşı karşıya olduğumuzu düşünüyorum. Bu kez hedef CHP’li belediyeler ve yerel yönetimler. AKP’li Van-Edremit Belediyesi’nin de işe karıştırılması bence ham meyve gibi duruyor ortada.” Tam da yerel seçimlere gidilirken 7 yıldır CHP’li belediyelere operasyon için bahane edilen Erkan Karaaslan dosyasının yeniden ortaya çıkarılması tesadüf mü? Bunu zaman gösterecek. Havadaki taşın gelip seni bulması belki de rastlantı değil. Fırlatan kolu bilsen her şeyi açıklayacaksın.",https://www.cumhuriyet.com.tr/yazarlar/baris-terkoglu/chpye-operasyon-mu-geliyor-2087690
Barış Terkoğlu,Alevi,24 Nisan 2023 Pazartesi,"Tabu, saklanarak kaybolmaz. Üstüne yürüyerek, yumruklayarak, tekmeleyerek, paramparça edilir. Erdoğan’ın sözleri kırmızı bir boya gibiydi. Her kelimesiyle Kılıçdaroğlu’nun kapısına çarpı attı. “Biliyoruz ki Sayın Kılıçdaroğlu Alevilik kültürüyle yetişmiş bir insandır, Alevidir”, “Bu beyefendi güya Alevilik kültürünü de bilir diyorlar, Alevidir diyorlar”, “Kılıçdaroğlu, sen kendin Alevi olabilirsin, ben sana saygı duyarım, bundan da çekinme, korkma”... Güya geçerken söylüyordu. Ama her “Alevi” lafının ardından kalabalıklara “yuh” çektiriyordu. Kılıçdaroğlu çıkıp “Evet Aleviyim” dedi ya... Keşke dedim, keşke o da görseydi. Kastettiğim hâkim Abuzer Kara. Onu tanıyanlar “adalet insanı” diyor. Karşısındakinin kimliğine, kişiliğine, rengine bakmazdı. Ama hayatı bir kararla değişti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Hükümet, Aydın Doğan’ı sıkıştırmaya çalışıyordu. Medyasını elinden alacaktı. Kimi vergi memurlarını kimi ‘SPK’ bürokratlarını devreye sokuyordu. Sonunda Doğan hakkında, Sermaye Piyasası Kurulu Yasası’na muhalefetten dava açıldı. 8 yıl 9 aya kadar hapsi isteniyordu. Dosya, Abuzer Kara’nın önüne düştü. Kara, bütün baskılara direnerek beraat verdi. Herhangi bir karar değil... AKP-FETÖ kavgası sırasında ortalığa saçılan ses kayıtları, meselenin arka planını ortaya koyuyordu. Erdoğan, dava sürerken  dönemin Adalet Bakanı Sadullah Ergin’e telefon açarak “İhmale uğramasın yazık olur” diye talimat vermişti. Sonuç beraat çıkınca bir kez daha telefonu kaldırmıştı. Bu kez sinirliydi. Hesap soruyordu. Ergin yanıt verdi: “Hâkimin Alevi olduğu yönünde bir bilgi var.” Bitmiyor, “Olumsuz birisi olduğunu da söylediler” diye devam ediyordu. Güya mahkemeler özgürdü ama Ergin, dosyaya Yargıtay’da müdahale edileceğini de anlatıyordu. İşte o konuşmanın ardından Abuzer Kara, Türk hukuk tarihine, “Alevi hâkim” olarak kazındı. Sanmayın ki konuşmayı reddettiler... Erdoğan “Benim adalet bakanıma ‘Bunu yakından takip et’ dememden daha doğal, daha tabii ne olur?” diyerek kaydı doğruladı. Erdoğan’ın ardından Ergin, “Alevi arkadaşları incitecek bir amacımız bulunmuyor. O hâkimin Alevi olduğuna dair orada ağzımdan çıkan kelimeler, benim gün içinde kullandığım, her gün kullandığım kelimeler” dedi. Sahi, hangi hâkimin Alevi olduğunu bakan nereden biliyordu? Mahkeme kararı ile Aleviliğin ne ilgisi vardı? Belli ki fişlemeler sürüyordu. Kayıt, Abuzer Kara’ya da soruldu, incinmişti: “Bugüne kadar çalıştığım yerler belli, herkes de bilir, tanır. Verdiğimiz kararlar belli. Bana üzerinde konuşulacak konular gelmiyor günümüz koşullarında. Alevilik, Sünnilik falan.” Ne diyebilirdi? Alevi olduğu için özür mü dileyecekti? Çilesi bitmedi. Sonra da uğraştılar. 30 yıldır görevdeydi. Herhangi bir yer değişiklik talebi yoktu. Somut gerekçe de bulunmuyordu. Fakat buna rağmen, aile düzenini bozarak 11 Ekim 2017 tarihli kararnameyle, İstanbul’dan Ordu’ya tayinini çıkardılar. Dertleri, onun yerine “bizim çocuklar”ı oturtmaktı. Ailesini bırakıp gitmek zorunda kaldı. Yalnızdı ve kırgındı... Kalbi yaşadıklarına dayanmadı. Birkaç ay sonra, 6 Nisan 2018’de hayata gözünü yumdu. Aynı günlerde Türkiye başka bir haberi konuşuyordu. Erdoğan’ın önünde cüppesinin olmayan düğmesini iliklemeye çalışan Danıştay Başkanı Zerrin Güngör’ün kızı Gonca Hatinoğlu, çekilen kurayla, Elazığ’da hâkim olarak göreve başlamıştı. Fakat HSK, “ailesinden ayrılmasın” diye, aynı gün, Hatinoğlu’nu Yargıtay’a tetkik hâkimi olarak atadı. Bundan 3 gün sonra ise Adalet Bakanlığı, Hatinoğlu’nu Cumhurbaşkanlığı Hukuk Hizmetleri Başkanlığı’nda görevlendirdi. 30 yıllık hâkim, vicdanına bağlı kaldı diye, “Alevi” diye fişlenip ailesinden ayrılırken “annesi hatırlı” hâkim, 3 günde yargının zirvesine çıkıyordu. Sonra da “Adalet niye yok” diye soruyorduk. Arkadaşları onun için verdikleri ölüm ilanında öfkeliydi: “Can almayız, can veririz, biz canız.” Yıllar geçmiş ama Kılıçdaroğlu’nun videosu bana onu hatırlattı. Adını unuttuk. Hafızamıza “Alevi hâkim” diye kazındı. Ölüm ilanındaki genç bakışı sanki “Beni unutmayın” der gibiydi. Ortada bir gariplik var. Geçmişle bir hesaplaşma mı isteniyor? İş CHP’nin liderine kalıyor. Eski bir kriz son mu bulacak? Kılıçdaroğlu’nun kamerası çalışıyor. Gelgelelim, yaşadığımız karanlıkta parmak izi olan muhalefetin öbür kanadı, derde DEVA olmayı geçtim, hâlâ parmak sallamayı sürdürüyor. Kimse Almanya’da “1930’lara kadar Hitler rejimi iyiydi” diyemiyor ama... Onları bıraksalar sanki dizlerinin üstünde yaylanarak 2010 yılının iktidarına dönecekler. Yine tutuklanacak muhalif gazeteciler listesi, yine Alevi subaylar listesi, yine tasfiye edilecek öteki yargıçlar listesi hazırlayacaklar. Çok değil, 6 sene önce, bugünlerde, tek adam rejimine “Evet” demelerindeki ayıbı bile hiç anlatmayacaklar. Sahi, Alevi yurttaşlara ayrımcılığın yükünü kaldırmak bile CHP’nin liderine mi kalacak? Tarih, balyozla yıkılanın kalemle yazılmasıdır. Bu çöküşü anlatırken altında kaldığımız betonun hamurunu hiç unutmayacağız...",https://www.cumhuriyet.com.tr/yazarlar/baris-terkoglu/alevi-2074359
Barış Terkoğlu,Peki bu terörün sahibi kim?,01 Haziran 2023 Perşembe,"“Şiddet ancak yalanla gizlenebilir, yalan ise ancak şiddetle sürdürülebilir” diyor Soljenitsin. Tarih 7 Mayıs 2023. Seçime henüz bir hafta var. Ekrem İmamoğlu, Erzurum’da otobüsün üzerinde konuşuyordu. Bir grup, onu ve dinleyenleri taş yağmuruna tuttu. Aralarında çocukların da olduğu çok sayıda kişi yaralandı. Unutuldu gitti. Ama önümüzdeki dönemi anlamak için tarihi önemi var. Aslında Erzurum’da, Gar Meydanı’nda, 3 Mayıs’ta, Kemal Kılıçdaroğlu miting yapacaktı. Valiliğin çeşitli bahanelerle engellemesi sonucu, miting iptal edildi. İmamoğlu’nun Havuzbaşı Kent Meydanı’ndan konuşmasıyla başlayarak esnaf ziyaretine çevrildi. Bu da valiliğe bildirildi. Valilik güvenlik önlemi alındığını söylüyordu. Peki aniden mi patladı? Erzurum saldırısı için Prof. Dr. Adem Sözüer’in hazırladığı hukuki mütalaa öyle söylemiyor: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Şehirde bazı grupların slogan attıkları ve gerginlik olduğu hususundaki sorulara ise valilik gerekli tedbirlerin alındığına dair cevaplar vermiştir. Ekrem İmamoğlu’nun Erzurum’a gelmesi ve Kent Meydanı’na varması sürecinde, çeşitli gruplarca, hakaret ve saldırganlık içeren sloganlar atılmış ve pankartlar asılmıştır. Diğer yandan şehirde henüz etkinlik başlamadan eli taşlı kişilerin Kent Meydanı’na doğru gittikleri ve bazı kişilerin kışkırtıcı konuşmalar yaptıkları çeşitli fotoğraf ve videolarla tespit edilmiştir. Nitekim Havuzbaşı Kent Meydanı’na Ekrem İmamoğlu’nun gelişinden önce alanın özellikle Havuz tarafında eli taşlı gruplar gelmekte ve ‘Apo’nun piçleri yıldıramaz bizleri’ şeklinde sloganlar atmaktadırlar.” Sözüer’in tespit ettiği detaylar, saldırının önceden planlandığını açıkça ortaya koyuyor. Güvenlik kuvvetleri saldırıyı önlemedi. Saldırı sonrası, etkinliği yarım bırakarak havaalanına geri dönen İmamoğlu’na bile, sadece bir trafik polisi aracı eşlik etti. Havalimanında da hiçbir kamu görevlisi İmamoğlu’nu aramadı. Polis, Erzurum saldırısı sonrası delil toplama işlemi dahi yapmadı. Fail kendisini olaydan sonra da belli ediyordu. Saldırı sonrası alana girenler meydana AKP bayrakları astı. Saldırganlar gece 2’ye kadar kentte konvoy yaptı, CHP bayrakları yaktı, seçim ofislerine saldırdı. Hadiseyi inceleyen Sözüer, mütalaasını şöyle bitiriyor: “Konunun sıradan bir asayiş sorunu olarak değil sivil kişileri ve kamu görevlilerini de kapsar tarzda örgütlü suçlar kapsamında soruşturulmasının, demokratik hukuk devletini hayatiyet bakımından da zorunlu olduğu kanaatindeyim."" Peki sonra ne oldu? Hükümet aleyhinde oluşan havanın ardından, “gereğinin yapılacağı” yönünde açıklamalar geldi. Erzurum Cumhuriyet Başsavcılığı devreye girdi. Emniyet’e gözaltı talimatı verildi. Erzurum’da konuştuğum kişiler, polis müdürlerinin bu konuda isteksiz olduğunu söylüyordu. Gelgelelim, gözaltılar gerçekleşti. Biri ifşa oldu, biliyorsunuz. FETÖ’den soruşturulmuş bir askerdi. Ya diğerleri? 37 yaşındaki eczane teknikeri Abdullah Aktümer, neden saldırıya karıştığını şöyle anlattı: “Van ilinde yapılan CHP mitingi aklıma geldiğinden dolayı miting alanındakilere ‘Hainler gidin buradan’ diye slogan attım. Van ilinde CHP mitinginde özerklik vaat edildiğini ve Abdullah Öcalan’a serbestlik vaat edildiğini hatırlıyorum."" 47 yaşındaki işsiz Dursun Petek, o günkü saldırganların arasına nasıl katıldığını şöyle anlatıyor: “Aklıma yakın zamanda Van ilinde yapılan CHP mitingi geldi. Bu mitingin provokasyon amaçlı yapıldığını düşündüğümden ve ayrıca milli duygularım yüksek olduğundan etkilendim ve ben de gruba katıldım.” CHP’nin 2 Mayıs’taki Van mitingi, hükümet medyası tarafından PKK suçlamalarına hedef olmuştu. Kürsüden Öcalan’a özgürlük vaat edilmediği halde, bu yönde içerik üretilmiş ve bir el tarafından sosyal medyaya servis edilmişti. Yandaş medya da bu temayla haberler yapmıştı. İşte Erzurum saldırganları da bu provokasyondan etkilendiklerini kabul ediyor. Hepsi serbest kaldı. Yaptıkları “yaramazlık” gibi görüldü. Burada kalmadı. 28 Mayıs gecesi Ordu’da Erhan Kurt’un katli, şiddet dalgasının bir başka halkası oldu. İYİ Parti müşahidi Kurt, ıslak imzalı tutanağı partisine teslim ettikten sonra, 80 metre uzaklıktaki evine yürürken, kutlama yapan AKP’li bir grubun sataşmasına maruz kalmıştı. Alkollü olduğu söylenen, 17 yaşındaki bir AKP yandaşı, ehliyetsiz kullandığı aracın koltuğundan inip, hiç tanımadığı Kurt’u bıçaklayarak katletti. Cinayet işlerken, zihninde kuşkusuz en tepeden yayılan o nifak tohumu vardı. Liste uzatılabilir... Önceki gün İBB İmar Müdürü Ramazan Gülten’e yapılan saldırı bile bu sınıfa giriyor. Üsküdar’daki ruhsatsız-kaçak kafe sahipleri, İBB’nin yıkım ekibine saldırırken şu sloganları atıyor: “FETÖ’nün piçleri yıldıramaz bizleri”, “Ekrem pabucu yarım çık dışarıya oynayalım”, “Kemal oğluna sahip çık.” Mafyanın kaçak bina dikmesinin, kamu görevlisini dövmesinin icazeti bile en yukarıdan yayılan kışkırtmayla alınıyor. Türkiye son dönem “münferit” denilen ancak hiç de münferit olmayan saldırılarla yüzleşiyor. Bizzat iktidarın içinden yükseltilen kışkırtma, kimi zaman sıradan yandaşı, kimi zaman mafyatik fırsatçıyı şiddete teşvik ediyor. Yargının sırtını okşadığı, cezasızlıkla beslediği saldırganlar, bir taraftan iktidar olmanın rahatlığıyla, nüfusun en az yarısını tehdit ediyor. Önümüzdeki dönem, belki de başka şiddet olaylarını da çağıran en tehlikeli sorun bu. Ülkenin yarısı, hakaret yiyerek, nereden geleceğini bilmediği bir saldırıyı bekleyerek yaşıyor. Yalanı şiddetle sürdüren bir iktidarın elinde esir olanların en büyük sorunu, kendilerini nasıl savunacaklarıdır.",https://www.cumhuriyet.com.tr/yazarlar/baris-terkoglu/peki-bu-terorun-sahibi-kim-2086584
Barış Terkoğlu,Şehit kanıyla kazanılan seçim,04 Mayıs 2023 Perşembe,"Sanki seçimde değil, savaştayız. Milletin uçağı, SİHA’sı, gemisi, düşmana karşı savunma için değil, sandığı patlatsın diye yapılmış gibi. Bir değil, iki değil, tam üç kaynaktan dinledim. Hulusi Akar’ı, olası iktidar değişikliğinde, muhalefete, savunma bakanı olarak önerenler olmuş. Bu sırada elimde bir kitap vardı: İncirlik Ağacı. Yazarı Orkun Özeller. Hulusi Akar’la ters düşerek emekli olmuş bir albay. Yakın zamanda da İYİ Parti’den siyasete girdi. Aslında siz onu başka bir yerden tanıyorsunuz. Askerlik hayatı arazide, terörle mücadeleyle geçmiş Özeller, 1 Kasım 2016’dan itibaren İncirlik Üssü’nde komutanlık yapmıştı. Görevi boyunca İncirlik’in aslında bir Türk üssü olduğunu Amerikalılara hatırlattı, keyfi uygulamalara karşı çıktı. 10 Mayıs 2017’de, İncirlik’e veda ederken, ABD’nin şeref madalyasını reddetmişti. Nedenini şöyle anlatıyor: “Hulusi Akar Beyefendi’nin Kara Kuvvetleri komutanı olduğu dönemde, Türk askerinin başına çuval geçiren ekibin komutanlarından olan birinden liyakat madalyası alması öyle ağırıma gitmişti ki, o gün kendi kendime söz verdim, ‘Eğer bir gün Amerikalılar bana madalya vermeye kalkarsa onu almayacağım’ dedim.” Gerçekten de dediğini yapmış Özeller: Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet “Öncelikle sözlerimin ve davranışımın oradaki kişilere yönelik olmadığını ifade etmek maksadıyla amacımın onları kırmak, incitmek olmadığını belirttim. Sonra da ‘Benim düşmanım olan YPG/PKK terör örgütüne yardım eden bir devletin verdiği bu madalyayı almaya onurum müsaade etmiyor’ dedim. Elimi sol üst cebime takılmış olan madalyaya attım ve mandalını açarak çıkardım. Beratın yazılı olduğu belgenin üzerine koyarak Amerikalı Albay Lehay’e teslim ettim. Ortam buz kesmişti. Süratle masama gidip eşyalarımı alarak karargâh salonunu terk ettim.” Kitaptan, Özeller’in, 15 Temmuz ve sınır ötesi harekâtların kahramanı olarak bilinen Zekai Aksakallı’ya yakın olduğu anlaşılıyor. Akar’ın Aksakallı’yı TSK’den tasfiye ettiği hatırlanırsa, mesele daha da ilginç hale geliyor. Özeller, Akar’ın “Bakanım” hitabından hoşlanmadığını söylerken, “Hulusi Akar TSK’den emekli olduktan sonra hiçbir güç bana ona ‘Komutanım’ dedirtemez” demiş. Akar için, TSK’de, “Ağzı çok bozuk, çok küfürlü konuşur, çok hakaret eder” denildiğini söyleyen Özeller, bir hikâye de anlatmış. Bir brifingde, herkesin içinde, komando tabur komutanına, Akar’ın “Beyinsiz” demesini eleştirmiş. Gelelim kitabı okuyunca tüylerimi diken diken eden asıl meseleye... TSK, Fırat Kalkanı Operasyonu’na, Zekai Aksakallı’nın komutanlığında, 24 Ağustos 2016’da başladı. Ekim ayında Dabik’in alınmasının ardından, ordu, El Bab’a yönelmişti. İşte burada, bilmediğimiz bir ayrıntıyı, Aksakallı’nın çalışma arkadaşı Özeller’den öğreniyoruz: “Şehrin ilk mahallelerine girilmeye başlandığında ilginç bir gelişme olur. Genelkurmay Başkanlığı tarafından, harekâtın komutanı Zekai Aksakallı’ya, birliklerin ilerlemeyi durdurarak geride emniyetli bölgelere çekilmesi için sözlü emir gelir. Zekai Aksakallı, bunu kabul edilemez bir emir olarak gördüğü için yazılı emrin verilmesini ister ve o yazılı emrin gelmesiyle 13 Kasım 2016’da birlikler durdurularak geride emniyetli bölgelere çekilmesi emredilir.” Özeller’e göre, o gün TSK durdurulmasa, El Bab, kısa sürede IŞİD’den temizlenecekti. Ancak Akar’ın emriyle operasyon durduruldu. Bu karar krize neden oldu. ABD’nin de El Bab operasyonuna karşı olduğunu hatırlatalım. Derken... Erdoğan’dan Akar’a, bir süre sonra, “El Bab’ı alın” emri geldi. Ancak şartlar değişmişti. Aralık gelmiş, hava kötüleşmişti. Bu kez sahadaki komutan, “Şimdi değil” diyordu. Çok şehit verilebilirdi. Ama uyarılar dinlenmedi. Askerlik değil siyaset galip geldi. 8 Aralık 2016’da operasyon başladı. Devamını Özeller şöyle anlatıyor: “Hava şartları o kadar kötüdür ki, yapılan planların 10 gün sonra revize edilmesi gerekmiştir. 21 Aralık 2016 günü sabahı Akil Tepesi, sızma yapan unsurlarımız tarafından ele geçirilmiş olsa da takviye gelecek zırhlı araçların ve birliklerin mayın ve el yapımı patlayıcılara maruz kalması nedeniyle bölgeye ulaşamaması, hava şartlarının kötü olması nedeniyle uçaklarımızın destek olamayışı maalesef çok üzücü bir tablonun oluşmasına neden olmuştur. O gün 16 şehit 85 yaralı ile Akil Tepesi’nden çekilmek zorunda kalınmıştır. 6 Ocak 2017 günü El-Bab’a yönelik harekât tekrar başlayarak Akil Tepesi 6 Şubat 2017 günü tekrar kontrol altına alınmıştır. Yaklaşık bir ay önce El Bab şehrinin bazı mahallelerini ele geçiren unsurlarımız o gün durdurulmasaydı, bu hazin tablo yaşanmayacak, bu kadar çok şehit verilmeyecekti.” Gerçekten de rakamlar anlamayana bile gösteriyor: “El Bab harekâtı başlayana kadar Türk Silahlı Kuvvetleri 16 şehit vermişken El Bab harekâtında 51 şehit, 272 yaralı vermiştir. ÖSO unsurlarından ise 255 şehit, 930 yaralı olmuştur.” 2017 yılının nisan ayında tarihi başkanlık referandumu vardı. Erdoğan’ın miting meydanlarındaki gündemi Fırat Kalkanı’ydı. Nitekim zafer, nisana yetişti, 29 Mart’ta bitti. Gelgelelim, askerliğin değil siyasetin ihtiyaçlarıyla verilen kararlar, bizzat operasyonun içindeki askerlerin ifadesiyle, 51 Mehmetçiğin kanına mal olmuştu. Ders aldınız mı derseniz, elbette almadık. Alsak, seçim sandığının etrafına tankı, topu, gemiyi yerleştirir miydik? Alsak, asker parkasının altına iktidarın çıkarlarını gizler miydik? Alsak, milleti milletle harbe sokar mıydık? Kutsal sözler yanlış dudaklardan kurtulduğunda kanımız daha az akacak.",https://www.cumhuriyet.com.tr/yazarlar/baris-terkoglu/sehit-kaniyla-kazanilan-secim-2077691
Barış Terkoğlu,Binali Bey’in bulanık işleri,01 Mayıs 2023 Pazartesi,"Su bir kez bulanmayagörsün. Balıklara bile yolunu şaşırtır. Gazetemizin yazarı Murat Ağırel’in “Yağma” kitabı, Sayıştay raporlarına yansıyan sıra dışı olayları konu alıyor. Üniversite arşivlerindeki tarihi eserlerden otoyol ihalelerine kadar, kamunun nasıl delik deşik edildiğini gösteriyor. Elbette aslan payı, depremden sonra çok tartıştığımız Kızılay’ın. Hatırlayın; çok değil, iki ay önce Ahmet Davutoğlu bahsi açtı: “Ne işi var Binali Yıldırım’ın çocuklarının Kızılay’ın başında? Hangi Kızılay faaliyeti dolayısıyla orada bulunuyor? Bir tanesi de değil. Gelini, oğlu, bütün akrabaları... Çünkü orada rant var, statü var, milletin parasıyla saltanat sürmek var.” Davutoğlu’nun anlattığı hikâye bilinmeyen bir şey değildi. Kızılay’ın üzerinde Yıldırım’ın adeta gölgesi vardı. Binali Yıldırım’ın kardeşi İlhami Yıldırım, Kızılay’ın İstanbul şube başkanlığını uzun yıllar yürüttü. Yıldırım’ın kızı Büşra Bahar Köylübay, aynı şubede başkan vekilliği yaptı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yıldırım’ın gelini, yani oğlu Bülent’in eşi Seda Yıldırım, yine İstanbul Şubesi’nde yönetim kurulu üyeliği yapmıştı. Ali Kurumahmut’tan Vahdet Erdoğan’a, Mehmet Uğurelli’den Bekir Kaplan’a, Mehmet Ali Ergin’den Nazif Barış Çiftçioğlu’na, Abdülvahit Şimşek’ten Yılmaz Sezgin’e kadar bir dizi hemşerisi, akrabası, çalışma arkadaşı Kızılay’da görev yaptı. Kızılay’da AKP içi fraksiyonların kavgası sayesinde, Yıldırım’ın gölgesi daha da görünür oldu. Ağırel’in kitabında bu hikâyeyi daha ilginç kılan bir belge var. Şöyle anlatayım... İzmir Karabağlar’da, Binali Yıldırım’ın açılışını yaptığı bir okul var: Bahar Yıldırım İlkokulu ve Havva Yıldırım Anaokulu. Bahar Hanım, Binali Yıldırım’ın annesi, Havva Hanım ise kayınvalidesi. 22 Nisan 2018’de açılan okulun hikâyesi İzmir Valiliği’nin sitesinde şöyle tanıtılmış: “Binali Yıldırım’ın çocukları Bahar Büşra Köylübay, Erkam Yıldırım ve Bülent Yıldırım’ın bağışlarıyla yapılan okulun...” “Yağma”da, bu okulun kuruluş belgesi yer alıyor. Zira okul, doğrudan Binali Yıldırım’ın ailesi tarafından değil, Kızılay ile imzalanan protokolle yapılmış. İlkokul için 3 milyon 50 bin liralık, anaokulu için 1 milyon 24 bin liralık anahtar teslim bedeli var. Protokollerde, ilkokul bağışçısı Erkam Yıldırım, Bahar Büşra Köylübay, Semiha Yıldırım, Bülent Yıldırım yazıyor. Anaokulu için ise Derin Denizcilik AŞ. Söz konusu şirket de Yıldırımların aile şirketi. Protokolde bir ayrıntı var... Yıldırım ailesi, Kızılay’a “Al okul yap” diye parayı verip bırakmamış. Bu, “şartlı bağış” özelliği taşıyor. Peki şart ne? Ağırel’in yayımladığı belgeden aktaralım: “Okul binasının, ‘müvekkillerinin bildiği’ ve 2017-2018 eğitim yılına yetiştirmeyi taahhüt eden, Büyük Zigana İnşaat Bakliyat Madencilik San. ve Tic. AŞ’nin müteahhitliğini üstlenmesi kaydıyla, kurumumuza şartlı bağış yapmayı düşündüklerini ilettikleri..."" Yani, Yıldırım ailesi, Kızılay’a parayı verirken, “okulu Büyük Zigana İnşaat’ın yapması” şartını getirmiş. Kızılay da kabul etmiş. Ve okullar inşa edilmiş. Elbette bunun sağladığı bir avantaj da var. O da protokolde yazıyor: “Söz konusu okul yapım işinin KDV’den muaf olarak yapılması ve ödenmesi.” Bir zamanlar TÜRGEV’e Kızılay üzerinden aktarılan bağışlarda gördüğümüz gibi, bu aktarım, “vergiden kaçınmayı” da sağlıyor. Ancak... Asıl mesele, Kızılay’a, bir anlamda “tanırız, biliriz” denilen Büyük Zigana İnşaat. Söz konusu şirketin bir internet sitesi yok. Gelgelelim Ticari Sicil Gazetesi’ne göre 2014 yılı başında tescil edilmiş. Şirketin Ulaştırma Bakanlığı ihaleleri aldığı arşivlerde görünüyor. Öte yandan şirketin 2017 yılında sermayesini azalttığı, sonrasında bölündüğü de görülüyor. Devralan iki şirketten biri Büyük Manyas Tarımcılık, öbürü ise Büyükkonak Gayrimenkul İnşaat. İki şirket de Binali Yıldırım’a yakınlığı ile bilinen, Bayburt Grup’un sahibi Şentürk ailesinin fertlerinin ortaklığı. Nitekim, okulu yapan, şirketi kuran Ömer Korkut da burada yönetim kurulu üyesi. Kısacası, Yıldırım’ın ailesi, kendi adlarına okul açarken, önce Kızılay’a bağış yapıyor. Kızılay’dan ise kendi ifadeleriyle “bildikleri”, halk tabiriyle “kendilerine yakın” şirkete inşaatı vermelerini istiyor. Kızılay da bunu onaylıyor. Vergi kolaylığı da bonusu oluyor. Kızılay’ın hikâyesi Cumhuriyet öncesine dayanıyor. Savaşın yaralarını sarmakla başlayan öykü, tüm felaket kurbanlarına el uzatmaya varmış. Kızılay, hep karşılıksız, koşulsuz, beklentisiz yardımlarla anılmış. Kimi mezarlıklarda gördüğünüz Kızılay sembolleri, insanların maaşlarını, varlıklarını, emeklerini ölürken bile Kızılay’a vermelerini simgeliyor. Gelgelelim, AKP döneminde holdingleşen Kızılay’ın en küçük işine bile tuhaflıklar karışıyor. Bir okul yaptırırken bile Kızılay, başta vergi olmak üzere, sıra dışı işlere aracılık ediyor. Su bulandı. Artık ne içene ne serinleyene faydası kaldı. Arınmak için önce suyu temizlemeli...",https://www.cumhuriyet.com.tr/yazarlar/baris-terkoglu/binali-beyin-bulanik-isleri-2076730
Barış Terkoğlu,Akar hakkında konuşmamız lazım,08 Mayıs 2023 Pazartesi,"Senin ter döktüğün yere, başkası yürüyerek geliyor. Adalet işte orada ölüyor. Geçen haftaki yazımın ardından İYİ Parti Genel Başkan Danışmanı Ahmet Zeki Üçok aradı. FETÖ’ye karşı soruşturmalar yapan eski askeri hâkim Üçok, emekli olduktan sonra yaptığı açıklamalar nedeniyle Hulusi Akar’la davalıktı. Gelgelelim... Bu kez anlattığı konu, askeri değildi. Bir diploma usulsüzlük hikâyesiydi. Hulusi Akar artık bakandan çok, AKP Kayseri milletvekili adayıydı. Üçok, doğal olarak seçmeninin bunları bilmesi gerektiğini söylüyordu. Yine Üçok’un anlattığına göre Hulusi Akar, 2000-2002 arasında tuğgeneral rütbesi ile İtalya Napoli’de Güney Avrupa Müttefik Komutanlığı Plan ve Prensipler Dairesi başkanı olarak görev yapmıştı. Bu sırada kızı S. Akar ise Şikago İllinois’deki DePaul Üniversitesi’nde, biological sciences (biyoloji bilimleri) okuyordu. Akar, 29 Ağustos 2002’de tümgeneralliğe terfi ederek Kara Harp Okulu komutanı sıfatıyla Türkiye’ye döndü. Bir yıl sonra, Hulusi Akar, kızı adına yurtdışında görev yapan kamu görevlilerinin çocuklarına sağlanan haktan yararlanmak için, Hacettepe Üniversitesi’ne başvurdu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Üçok’un anlatımıyla bundan sonra doğal olmayan şeyler olmuştu. Biyoloji ile tıp fakültesinin denk olmadığı bilinmesine rağmen, 16 Temmuz 2003’te, S. Akar, Hacettepe Tıp Fakültesi’ne kabul edildi. 2009’da okulu bitirip doktor oldu. TUS’a girdi ve Ankara Dr. Zekai Tahir Burak Kadın Sağlığı Eğitim ve Araştırma Hastanesi kadın hastalıkları ve doğum uzmanlığını kazandı. Bir vatandaş, S. Akar’ın eğitimindeki usulsüz işlemden şikâyetçi oldu. O sırada Akar, Genelkurmay 2. başkanı olmuştu. Üçok devamını şöyle anlatıyor: “Şikâyet üzerine şu andaki Hacettepe Üniversitesi rektörü, o zamanların YÖK Denetleme Kurulu üyesi olan Prof. Dr. Mehmet Cahit Güran, müfettiş olarak görevlendirilir. Hacettepe Üniversitesi’ne yazı yazar. Biyoloji bilimleri okuyan birisinin nasıl olup da tıp fakültesine sınavsız olarak yatay geçiş yaptırıldığını sorar. Tıp fakültesi dekanlığı, 26 Ocak 2012 tarihli yazısında, ABD DePaul Üniversitesi Biyoloji Bilimleri Fakültesi’nin tıp fakültesine eşdeğer olmadığını söyler. 2003 yılında, mevzuata aykırı bir şekilde yatay geçişe uygunluk raporu verdiğini kabul eder.” Üçok’un elinde inceleme raporları da var. Müfettiş raporu, geçişteki usulsüzlüğün kolayca bilinebileceğini söylüyor: “ABD’de tıp fakültesine öğrenci olarak kabul edilebilmek için gerekli şartların hiçbirisinin adı geçen tarafından sağlanmadığının değerlendirmeyi yapan birimce bilindiği veya bilinmesinin gerektiği, buna rağmen eşdeğer koşulunun sağlanmış olduğuna ilişkin belgenin düzenlendiği ve böylece öğrenciliğe kabul edildiği...” Peki sonuç? Üçok’un elindeki müfettiş incelemesinin sonuç bölümü, olaylar zamanaşımına uğradığı için hem Hacettepe’dekiler hem Hulusi Akar hem de S. Akar’ın diploması için “Yapacak bir şey yok” diyor. Üçok, “zamanaşımı” denilerek kabul edilen usulsüzlüğü masum bulmuyor: “Ortada organize bir suç var. Bu kurullarda toplam yirmi bir kişi var. Hepsi yılların akademisyeni, hepsi profesör ama ne tesadüftür ki hiçbirisi bu usulsüzlüğü görmüyor. Bu düpedüz kasıtlı bilinçli yapılmış bir sahtekârlıktır, hukuksuzluktur, kul hakkı yemektir.” Üçok, Hacettepe Tıp Fakültesi’nin verdiği diplomanın, ortaya çıkan usulsüzlük nedeniyle yok sayılabileceğini düşünüyor. Peki Hulusi Akar’ın o dönem bunu bilmemesi mümkün mü? Üçok yanıt veriyor: “Sayın Akar, o dönem, YÖK’ten mühendislik, işletme, ekonomi vb. diplomalar veren Kara Harp Okulu Komutanı olarak, fakülte dekanı düzeyinde görev yapan bir kişi. Biyoloji fakültesi ile tıp fakültesinin eşdeğer olmadığını bal gibi de bilir. Çocuğu üniversitede okuyan her sıradan insanın bilebileceği bir şeyi Hulusi Akar gibi yüksek lisans, doktora eğitimi yapmış dekan düzeyinde görevli birisinin bilmemesi hayatın olağan akışına aykırı.” Yıllardır başta TSK olmak üzere, sınavlardaki usulsüzlükleri tartışıyoruz. Öyle ki AKP’nin bu seçimdeki vaatlerinden biri de bu hataların son bulması. Ancak önümüzdeki dönemin Kayseri milletvekilinin kızının, sınavlarda ancak derece yapanların girebildiği Hacettepe Tıp Fakültesi’nde hak etmeden okuduğu, daha da önemlisi “bile bile lades” dendiği devlet tarafından kabul ediliyor. Vatandaş oy kullanırken isyan etmesin de ne yapsın! Adalet diyerek bir gelecek arıyoruz. Peki, sınavda ter döken 18’lik çocuklara bile inandıramayacaksak kime nasıl anlatacağız?",https://www.cumhuriyet.com.tr/yazarlar/baris-terkoglu/akar-hakkinda-konusmamiz-lazim-2078768
Barış Terkoğlu,Hiç kuşkusuz bu utanç verici karar bozulacak,27 Nisan 2023 Perşembe,"Bir, iki değil... Osman Kavala’nın hapisliği 2 bin günü aştı. 18 Ekim 2017’de gözaltına alındı. Suçlama, milyonlarca insanın katıldığı Gezi Parkı eylemlerini finanse etmekti. Gelgelelim, buna dair 2 bin gündür delil sunulamadı. Nitekim diğer Gezi sanıklarıyla birlikte 18 Şubat 2020’de beraat etti. Ancak Erdoğan’ın hoşuna gitmeyen bu karar, tekrarlanan davayla müebbete çevrildi. Yargıtay kararını bekleyen Kavala halen hapiste. Farklı görüşten pek çok kişi Kavala’nın haksız bir ceza aldığında birleşiyor. Haliyle Kavala, Türkiye’de, adaletsiz sistemin sembollerinden biri oldu. Silivri Cezaevi’ndeki Osman Kavala ile yaşadığı süreci konuştuk. -Tutukluluğunuz 2000 günü aştı. Bulunduğunuz şartları biliyorum. Ama duygularınızı merak ediyorum. Üzgün müsünüz, kızgın mısınız, kırgın mısınız? Saydığınız bütün bu ruh hallerini yaşadım. Adaletsizliklere öfke duymamak mümkün değil. Sadece sizin başınıza gelenlere değil başkalarının maruz kaldıklarına da. Cezaevi hukuksuzluğun yol açtığı eziyetleri daha canlı biçimde hissetmeme yol açtı. Toplumun bir bölümünün olanları onaylaması, onaylamayanların bir kısmının da ses çıkarmaya çekiniyor olması da üzücü. Umudumu canlı tutarak ruh sağlığımı korumaya gayret ediyorum. -66 yaşındasınız. Sağlık durumunuz nasıl? Hastalıklarınız varsa hapishane koşullarında bunların tıbbi takibini yapabiliyor musunuz? Şimdilik sağlık durumum yerinde gibi. Birkaç defa kontrol için hastaneye gittim. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet -MASAK raporu gibi pek çok delil sizin Gezi eylemlerini finanse etmediğinizi doğruluyor. Buna rağmen Hükümet sizin Gezi'nin arkasında olduğunda ısrarcı. Hatta sizinle Gezi'yi eşitliyor. İktidarın Kavala takıntısının nedeni sizce ne? Benimle ilgili güçlü önyargıların olduğu bir gerçek, ancak Gezi ile birlikte düşünüldüğünde cezalandırılmamın takıntıdan ibaret olmadığını, bir işlevi de olduğunu düşünüyorum. Benim Sorosçu ilan edilip hapiste tutulmam Gezi protestolarının arkasında dış güçler olduğu şeklindeki protestoları kriminalize etmeye yönelik propagandaya dayanak olarak da kullanılıyor. Malum, dış güçlerin iktidarı devirmeye çalıştıkları söylemi oldukça yaygınlaştı. Bir de tabii Gezi’ye katılmış, Gezi’yi desteklemiş sivil toplum aktivistlerine ve iş insanlarına bir daha böyle bir davranışta bulunmamaları mesajı verilmiş oluyor. -FETÖ ile hesaplaşmanın ardından birçok kumpas davası bitirildi. Ama Balyoz, 28 Şubat gibi davalarla birlikte sizin davanız sürdü. Gezi hakkındaki pekçok suçlama gibi, sizin Gezi'nin arkasında olduğunuz iddiasını ilk olarak FETÖ bağlantılı eski KOM Daire Başkanı raporunda yazmıştı. FETÖ'nün başlattığı operasyonu iktidara yakın yargının sürdürmesini nasıl değerlendiriyorsunuz? Ben başlangıçta iki suçlamayla tutuklandım. Biri Gezi, diğeri 15 Temmuz darbe girişimine destek olmakla ilgiliydi. Bunun casusluk suçlamasıyla birleştirildiği ikinci iddianamede benim darbeye hazırlık için FETÖ sorumlularıyla toplantılar yaptığımın tespit edilmiş olduğu yazılı. Tespit edilmiş! Gezi iddianamesinin, dediğiniz gibi, FETÖ üyeleriyle suçlanan KOM dairesi yetkililerinin hazırladığı raporu temel almış olduğu herkesin bildiği bir gerçek. Savcıların bu kadar rahatlıkla asılsız ve birbirleriyle çelişen iddialarda bulunabilmeleri ancak siyasi etkiyle ve siyasi korumayla açıklanabilir. Bu tür davranışların gösterdiği gerçek, iktidarın 17-25 Aralık öncesi yaşanmış hukuksuzluklardan rahatsız olmadığı, amaçlarına uygun bulduğu durumlarda bunlardan faydalanmakta sakınca görmediği. Gülenci yapılanmanın etkin olduğu dönemde yargı, emniyet mensupları ve medya tarafından başlatılan, yargının siyasi amaçlar için kullanılması darbe girişiminden sonra ilan edilen OHAL’in de yardımıyla kurumsal bir hal aldı, OHAL ikliminin sürdürülmesiyle yargıda hukuk ilkelerinin göz ardı edilmesi normal hale geldi. -Telefonlarınızın 2012 ortasından itibaren, yani Gezi'den bir yıl önce dinlenmeye başlandığı anlaşılıyor. Osman Kavala'yı neden takibe aldılar sizce? Bildiğiniz gibi KCK davalarıyla ilgili iddianameler de FETÖ’cülükle suçlanan yargı ve emniyet mensuplarınca hazırlanmıştı. Sanırım o sıralarda, gene iltisak türü iddialarla, HDP ile ilişkili olanları da içine alarak bir suçlama ağı hazırlanıyordu. Dinlemelerin bu amaçla başlatıldığını tahmin ediyorum. -Bir an sizin yönettiğiniz Anadolu Kültür'ün harcadığı paralardan şüphe edelim. Gezi'nin olduğu 2012 yılında 2 milyon harcanmış. Bu parayla ne yaptınız? Bu fon Anadolu Kültür’ün Gezi öncesinde de sonrasında da yürüttüğü faaliyetlerin benzerleri için harcandı. Tophane’de bir sanat ve tartışma merkezi olan Depo’da, Diyarbakır’da ve başka Anadolu kentlerinde düzenlenen kültür etkinliklerini, ülkemizin doğu ve batı bölgelerinden genç sanatçıların birlikte üretim yapmalarını desteklemek amacıyla. Anadolu Kültür’ün hesapları birkaç defa incelendi, herhangi bir açık, şüphe çekecek bir harcama kalemi bulunmadı. -Diyelim ki Osman Kavala Gezi Parkı'nın AVM olmasına karşı çıkmak için bütün servetini bu olayı protesto edenlere harcasaydı, eylemlerde de en önde yer alsaydı bu suç muydu? Çalışma ofisimin yakındığından dolayı protestolar sırasında Gezi Parkı’na sık sık gittim. Bunu da ifadelerimde belirttim. Eğer parkta düzenlenecek konser türü bir etkinlik için benden destek istenecek olsaydı yardımcı olamaya çalışırdım, bunu da saklamak ihtiyacı hissetmezdim. Bugüne kadar gizli tuttuğum hiçbir faaliyetim olmadı. Ancak, Gezi’nin finansörü suçlaması yapılırken Soros’un fonlarını kullanarak çeşitli örgütleri protestolara katılmaya yönlendirdiğim, protestocuların ihtiyaçlarını karşılayarak onları eyleme teşvik ettiğim kastediliyor. Bunlar protestolara katılan yurttaşlarımızı itibarsızlaştırmaya, Gezi protestolarıyla ilgili şaibe yaratmaya yönelik çirkin iddialar. Bu nedenle bana yöneltilen Gezi’nin finansörü olduğum suçlamasındaki kötü kastın, ideolojik amacın anlaşılmasının önemli olduğunu düşünüyorum. Şunu da ekleyeyim. Bildiğim kadarıyla Açık Toplum Vakfı’nın hiçbir protestoya, kitlesel eyleme fon desteği olmadı. Böyle bir talebin vuku bulmuş olduğunu da sanmıyorum. -Davanızda parmağı olan İrfan Fidan Anayasa Mahkemesi'nde. Hasan Yılmaz Bakan Yardımcısı. Sizce Kavala-Gezi operasyonunun ödülünü mü aldılar? Bunu tahliyenizi talep eden yargı mensuplarının sürülmesini hesaba katarak da yanıtlayabilirsiniz… Ödüllendirme gibi görünen bu yeni görevlendirmelerin Gezi operasyonu ile ilgili olup olmadığı konusunda tahminde bulunamıyorum. Ancak, İrfan Fidan’ın Anayasa Mahkemesi üyeliğine gelmesi için teamüllere aykırı olarak çok kısa bir süre Yargıtay üyeliği yapması, bu en üst yargı kurumunu başka bir amaç için araçsallaştırmak anlamına geliyor. Yargıtay’ın saygınlığına ihtimam gösterilmediği anlamına gelen bu işlemin hukuk dışı saiklerle gerçekleştirildiği açık. -Gezi davası Ergenekon-Balyoz gibi kumpas davalarını andırıyor. Osman Kavala'nın o davalardaki duruşunu farklı kesimler farklı anlatıyor. Hatırlatmak ister misiniz? Biliyorsunuz Hrant bazı güvenlik görevlilerinin bilgisi dahilinde gerçekleştiği şüphesi uyandıran bir cinayete kurban gitmişti. Susurluk kazasında ortaya dökülen, kamu görevlileriyle gayri meşru faaliyetler yürütenler arasındaki ilişkilerin üzerine gidildiğine dair tatmin edici bir gelişme olmamıştı. Böyle bir ortamda, Ergenekon’la ilgili olarak ilk tutuklananlar arasında JİTEM ile ilişkileri olduğu düşünülen kişilerin bulunması, başlangıçta bende de bu davanın bir temizlenmeye yol açabileceği izlenimini yaratmıştı. Bu beklentiyle, bu davanın güvenlik kurumlarında karanlık ilişkileri aydınlatması için derinleştirilmesi çağrısı yapan bir bildiriyi ben de imzaladım. O dönemde Gülenci yapılanmanın Emniyet içinde örgütlü olduğunu biliyordum, ancak yargıda etkili olduğunu tahmin etmiyordum. İlerleyen süreçte soruşturma ve tutuklamaların tamamen iktidara ya da Gülen cemaatine muhalif olarak görülen gazetecilere, sivil toplum kuruluşlarına yönelik olarak genişlemesi bakışımın değişmesine neden oldu. Arama yapıldığını duyunca eşimle birlikte Türkân Saylan’ın evinin önüne koştuk. Sonra hukukçu dostum Haluk İnanıcı ile birlikte Express dergisinin Haziran 2009 sayısında yayınlanan “Ergenekon ve Hukukun Ölçütleri” başlıklı yazıyı kaleme aldık. Bu davadaki ağır hukuksuzluklara dikkat çekmeye çalıştık. Bu deneyimin ve bir bilim insanı olarak son derece güvendiğim Sayın Çetin Doğan’ın damadı Dani Rodrik’ten öğrendiklerim sayesinde, başından itibaren Balyoz davasını inandırıcı bulmadım. Yapılan manipülasyonlarla ilgili tanıdıklarımı, gazetecileri uyarmaya çalıştım. Davanın sonuçlandığı günün ertesinde hükmü eleştiren ve davanın yeniden görülmesi gerektiğini vurgulayan bir yazı yazdım, Radikal gazetesinde yayınlandı. Bu vesileyle yargıdaki Gülenci yapılanma ile ilgili son derece zihin açıcı uyarılar yapmış olan yargıç Orhan Gazi Ertekin’in adını da anmak isterim. -Osman Kavala, 'seni başkan yaptırmayacağız' sloganını yaratmasının bedelini ödüyor deniyor. Sloganı ifade eden Demirtaş da hapiste. Bu sloganı siz mi ürettiniz? Benim o dönem HDP’nin seçim kampanyasına herhangi bir katkım olmadı. Sanırım bu sloganın telif hakkı Sırrı Süreyya Önder’e ait. Bana yakıştırılmasının nedeni, ilk ortaya atılmasından itibaren başkanlık sisteminin demokrasimiz için zararlı olacağını defaten ifade etmiş olmam. O sırada bir taraftan İmralı’ya HDP heyetleri giderken Meclis’te de yeni bir anayasa hazırlanması için komisyon çalışmaları yürütülüyor, sivil toplum kuruluşlarının görüşleri alınıyordu. Özgürlükçü Anayasa adı altında Anayasa çalışmalarına katkıda bulunmaya gayret ediyorduk. Bu çalışmaları değersiz hale getiren başkanlık sistemi önerisinin toplumsal mutabakat ile anayasa hazırlanması perspektifini ortadan kaldıracağını, bunun da ülkemiz demokrasisi için büyük bir kayıp olacağını savunduk. Bu adımın yaratacağı siyasi partiler arasındaki ayrışmanın PKK’nın silahlı eylemlere son vermesi ile başlatılan çözüm sürecini de olumsuz etkileyeceği konusunda görüşlerimizi kamuoyu ile de HDP’de diyaloğumuz olan siyasetçilerle de paylaştık. Bu konuda benim adım da verilerek İmralı’da yapılan konuşmalar İmralı zabıtlarında yayınlanmıştı. Çözüm süreci büyük kayıplarla sona erince iktidar yanlısı köşe yazarları Demirtaş’ı başkanlık sistemine karşı çıkarak bu sonuca yol açmakla suçladılar; benim ve arkadaşlarımın da bunda sorumluluğu olduğunu iddia ettiler. Seni başkan yaptırmayacağız sloganını icat edenin ben olduğum iddiası, bana karşı da düşman hukukunun uygulanmasına yönelik bir çağrı işlevi gördü. -Pelikan grubu olarak bilinen yapının yayınları neredeyse iki yıl boyunca sizin tutuklamanızı çağıran haberler yaptı. Bugün bu yapı başka nedenlerle gündemde. Sizce iktidar içinde bazı fraksiyonlar Kavala'nın tutuklanmasında öne çıktı mı? Tutuklanmamdan takriben bir yıl öncesinde birdenbire başta Hilal Kaplan olmak üzere iktidar yanlısı köşe yazarları beni hedef gösteren yazılar kaleme aldılar ve bunlar uzun süre devam etti. Tutuklanmamdan kısa süre önce de Pelikancılar olarak bilinen grubun kurduğu Boğaziçi Küresel adlı yapılanmanın internet sayfasında karanlık işler çevirdiğimi iddia eden, çeşitli oklarla önemli bilgiler içerdiği izlenimi yaratan uzun yazılar yayınlandı. Tutuklanmamdan sonra da Henri Barkey’le 93 saat telefonla konuşmuş olduğum gibi uydurma haberler bu gazetelerde manşet oldu. Bunlara İçişleri Bakanı’nın suçlayıcı açıklamalarını da eklemek gerekir. Terör faaliyetlerini finanse ettiğimin ortaya çıkarılmış olduğunu iddia etmişti. Bir yurt dışı gezisinde de Fethullah Gülen’e mektup yollamış olduğumu söylemiş. Malum MHP Genel Başkanı da sık sık beni Sorosçu olarak suçlayan açıklamalarda bulunuyor. Bu kolektif tavırdan dolayı hapiste tutulmamın fraksiyonlar üstü, hatta partiler üstü bir hedef haline geldiğini anlıyorum. Ama bu kapsamlı operasyonun mutfağında sözünü ettiğiniz grubun üyeleri olabilir. -Casusluk suçlamalarından beraat ettiniz ancak iktidar sizi sürekli Batılı kimi devletlerin ajanıymış gibi anlatıyor. Sizce Kavala, iktidarın Batı ile pazarlığının bir kozu olabilir mi? Devletler kendi yurttaşlarının güvenliğini sağlayabilmek için terörist örgütlerle dahi pazarlık yaparlar, yapmalıdırlar. Ancak ben şimdiye kadar bir hükümetin başka bir devletin vatandaşını kurtarmak için o devletin yetkilileriyle pazarlığa oturduğunu duymadım. Böyle bir niyetin oldukça yadırgatıcı olacağına eminim. -Biliyorum, çok söylediniz ama 2000. gününde bir kez daha soralım. Soros'un adıyla sizin adınızı iktidar sürekli yan yana anıyor. Kavala'nın Soros'la ilişkisini bir kez daha anlatmak ister misiniz? Açık Toplum Vakfı kurulmadan önce irtibat ofisinin danışma kurulunda daha sonra da Vakfın yönetim kurulunda görev yaptım. George Soros ülkemizi ziyaret etiğinde diğer üyelerle birlikte kendisiyle düzenlenen toplantılara katıldım. Vakfı temsilen Soros’la iletişim içinde olmak, geldiğinde yetkililerle yaptığı görüşmelerde kendisine refakat etmek Yönetim Kurulu Başkanı’nın işiydi. Böyle bir konumum olmadığı için Soros’la diğer yönetim kurulu üyelerinden farklı, özel bir ilişkim de olmadı. -Can Paker, Soros'la sizden çok daha yakın bir ilişkiye sahipti. Fethullah Gülen'le de hep yakın oldu. Onun ölene kadar Saray'da olmasını, sizin aynı anda hapiste bulunmasını nasıl açıklıyorsunuz? Bu durum, Soros’dan söz edilmesinin, bana yöneltilen Sorosçuluk suçlamasının, tamamen propaganda amaçlı olduğunu gösteriyor. Zaten, malum, Gezi protestolarını bir kalkışma olarak planladığı ve finanse ettiği iddia edilen Soros’un ismi iddianamede şüpheliler arasında bulunmuyor. FETÖ üyeliğiyle suçlanan KOM dairesi görevlilerinin hazırlamış olduğu bu kurgunun Gezi protestoları sırasında Cumhurbaşkanı tarafından ciddiye alınmamış olduğu da açık. Gerçekten böyle bir şeyden şüphelenilmiş olsaydı MİT devrede olurdu, Cumhurbaşkanı’nı uyarırdı. Bu durum Gezi protestoları sırasında ya da hemen sonrasında kamuoyuna açıklanırdı. Gezi protestoları sonrasında Soros’un Erdoğan’ın danışmanlarıyla normal şekilde görüştüğünü biliyoruz. Ancak, 15 Temmuz’dan sonra durum değişti. Yeni bir bulgu ortaya çıktığı için değil, hükümeti devirmek isteyen dış güçler söylemi resmî görüş haline geldiği için. Bu yönde herhangi bir delilin bulunmadığı ortamda halk ayaklanmalarını desteklediğine dair yaygın inanıştan dolayı Soros’un isminin kullanılması elverişli bulundu. Böylece yargıda ve emniyette Gülenciler tasfiye edildikten sonra onların hazırlamış olduğu delile dayanmayan mantık dışı kurgudan faydalanılmasına karar verildi. -Can Atalay belki de TİP milletvekili olarak dışarıya çıkacak. Tayfun Kahraman'ı CHP'nin aday göstermesini Gezi'yi destekleyen pekçok kişi bekledi ama olmadı. Siz neden bir partiden aday adayı olmayı düşünmediniz? Bu arkadaşlar benden daha genç ve burada yaptığımız futbol maçlarında gözlemlediğim gibi benden çok daha fazla enerjiye, mücadele azmine sahipler. Zengin birikimleri, hedefleri ve savundukları ilkelerle Meclis çalışmalarına değer katacak nitelikteler. Ben eskiden beri sivil toplum alanında çalışmayı seçtim, çıktığımda daha önce yaptıklarıma devam etmek istiyorum. -Şöyle bir duyumumuz var. Size Erdoğan'a bir mektup yazmanızı öneren, aracılık yapmak isteyenler olmuş. Bu doğru mu? Bunlar kimdi? Doğruysa ne yanıt verdiniz? İlk tutuklanmamda birkaç kişinin durumumla ilgili Cumhurbaşkanı’nı ziyaret etmesinin faydası olacağına dair bir düşünceyi iletmişlerdi. Bunu anlamlı bulmamıştım. -Erdoğan'ın Soros'la görüştüğünü biliyoruz. Peki Erdoğan'la daha önce hiç diyaloğunuz oldu mu? Sizi tanır mı? 2005 yılında bir grup arkadaşla bir metin yayınlayıp PKK’ya yeniden başlattığı silahlı eylemlere son vermesi, hükümete de demokratik siyaset alanının önünü açması çağrısında bulunmuştuk. Bu çağrı sonrasında, Gençay Gürsoy’un sözcüsü olduğu bir heyetle, Diyarbakır ziyaretinden önce Erdoğan ve çalışma arkadaşlarıyla bir görüşme yaptık. Olumlu izlenimlerle ayrıldığımız bu toplantı sırasında kendisiyle kısa bir diyaloğum olmuştu. -Kuşkusuz bu bir siyasi dava. Öyleyse soralım: Bu dava nasıl kapanır? Hiç kuşkusuz, bu utanç verici karar bozulacak. Ancak bunun ne zaman olacağını siyasi gelişmeler belirleyecek.",https://www.cumhuriyet.com.tr/yazarlar/baris-terkoglu/hic-kuskusuz-bu-utanc-verici-karar-bozulacak-2075563
Barış Terkoğlu,Kardeşi kardeşe düşüren Yalı Partisi,11 Mayıs 2023 Perşembe,"Karındaştan gelmiş, aynı karından doğuyor. Kimi zaman ise yaşamak için birbirini boğuyor. Herkesten aynı soruyu duyuyorum: Ali Yeşildağ’ı gördün mü? Malum, Erdoğan’ın “kuraldışı işlerini” yapan, yazdığım Yalı Partisi’nden hatırladığınız Yeşildağ ailesi birbirine düşmüş, Ali Yeşildağ ifşalara başlamıştı. Ben ise Kazancı ailesindeki 14 yıllık bölünmeyi tanıyanlardan dinliyordum. Kazancılar, başta jeneratör üretimi olmak üzere farklı iş kollarında olsalar da son dönemde, onları en çok enerjideki işleriyle tanıyoruz. Aksa markasını neredeyse hepimiz biliyoruz. Kazancı Holding’in büyük hissedarı baba Ali Metin Kazancı. Çocukları Cemil ve Mehmet ise piyasada tanınan küçük hissedarlar. 2010 yılında, Cemil-Mehmet Kazancı ayrışması, ekonomi haberlerine düşmüştü. Mehmet Kazancı’nın kazada ölen oğlunun hastane odasında başlayan tartışma, halka arzda kopan ipler, gazetelerde yer buldu. Ama kimse, Türkiye’nin en zenginlerinden olan bu ailedeki kopuşu, pek anlamlandıramadı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Geçenlerde Yalı Partisi hikâyesini yazınca, ekonomi dünyasını tanıyan bir dostum, “Şimdi anladın mı?” dedi. Meğer aile içi meseleyi Türkiye meselesi haline getiren şey, yaşadığımız dönemle son derece ilgiliymiş. Şöyle anlatayım... Türkiye’de son dönemde AKP’nin yamacında, şehir hastanelerinden enerji dağıtımına, otoyollardan köprülere “İhale kazandı” haberleriyle okuduğumuz bir sermaye sınıfı var. CHP lideri, bunları “beşli çete” diye tarif etse de sayılarının beşten çok olduğunu, arkalarındaki gücün ise “bir” olduğunu biliyoruz. Meğer, aileden dışlanan Mehmet Kazancı, öncesinde bu sermaye sınıfı tarafından aforoz edilmiş. Zira devletin hepimizin cebinden verdiği ihalelerde, iktidarın almasını uygun gördükleri varmış. Parmakla gösterilen bu gruplar, ihaleleri, kimi zaman gerçek değerinin altında alıyor, “aradaki farkı bölüşerek” iktidardaki bazılarına da kazandırıyormuş. Mehmet Kazancı ise girdiği her enerji dağıtım ihalesini “Ben alacağım” diyerek fiyat yükselttiği için, bu sermaye grubu tarafından sevilmiyormuş. Bir keresinde, Samsun Elektrik Dağıtım ihalesinde, açık artırmada, iktidara yakın şirkete para kaybettirdiği için, bizzat Erdoğan tarafından kulakları çekilmiş. Hatta bir gün, beşli çetenin meşhurlarından bir işadamı, Mehmet Kazancı’ya, işadamları arasında bir ihale konsorsiyumu kurarak, bütün ihaleleri işadamları arasında paylaşmayı, ihalelerin bitiş fiyatını kontrol etmeyi önermiş. Gelgelelim “ihale mafyası” önerisi reddedilmiş. Aile içindeki rekabetle büyüyen kavganın sonunda, “Erdoğan seni istemiyor” denilerek Mehmet Kazancı kapının önüne konmuş. Şirketteki bütün yetkileri yönetim kurulu kararıyla alınmış. Öyle ki karar kapıdaki bekçiye bile tebliğ edilmiş. Mehmet Kazancı, kendi holdinginin kapısından içeri giremez olmuş. Bu kadar değil... Bir başka yaralı patron Mehmet Emin Karamehmet’le MMEKA şirketini kurarak enerji piyasasına giren Kazancı’nın hikâyesi orada bitmemiş. 2010 yılında, 4 ay içinde, BEDAŞ’a 2.99 milyar dolara, Gediz’e 1.92 milyar dolar, Başkent Doğalgaz Dağıtım’a 1.2 milyar dolar, AYEDAŞ’a 1.81 milyar dolar teklif veren holding tez zamanda dağılmış. Neden mi? Toros Elektrik ihalesinde herkesin ortasında inanılmaz bir olay yaşanmış. Mehmet Kazancı ihalede fiyat yükseltirken ortağı Karamehmet’ten ısrarlı bir telefon almış. “Tehdit ediliyorum ihaleden çekil” diyen Karamehmet’in sözleriyle grup önce ihaleden çekilmiş. Sonra ortaklık dağılmış. İşin ilginci, sonrasında yeniden dağıtılan ihaleler çok daha uygun fiyatla verilmiş. Kulüp başkanlığı seçimlerine aynı odak tarafından yapılan müdahaleler mi dersiniz, yoksa muhalefet partilerinin içine sokmaya çalıştıkları adamlar mı? Hani soğan neden 30 lira, Türkiye’de et neden Avrupa’dan bile pahalı diyoruz ya... İstanbul Havalimanı Çin’dekinin üç katına mal oluyor. Erdoğan’ın yaptığı Yavuz Sultan Selim Köprüsü, Fatih Sultan Mehmet Köprüsü’nün 25 katına, Boğaziçi Köprüsü’nün 143 katına yapılıyor. Aradaki fark, işte bu ihale mafyası üzerinden, aynı avuçta toplanıyor. Aktarılan bizim vergilerimiz, harcanan bizim paramız. İhalelerdeki garantinin kaynağı olan Hazine de bizim. Yalı Partisi; mafyasıyla, satılmış gazetecileriyle, din ve milliyetçilik sömürüsüyle, milleti soyan ihale rejimini devam ettirmek için savaşıyor. Temizlik isteyenlerin yapacağı şey ise belli: İçine fesat karışmış bütün ihaleleri iptal etmek, sorumlularını yargı önüne çıkarmak, kamunun cebinden çalınan haksız serveti geri almak... Türkiye, asıl seçimi, bunu başarabilirse kazanacak! Şimdi kardeşi kardeşe düşman eden düzeni anladınız mı? Balzac’ın yazdığı gibi, akrabanızı öldürmek mirası size kalıyorsa zevkli bir iş olabilir. Yeter ki arkanızda malları bölüştüren daha büyük bir “abi” olsun!",https://www.cumhuriyet.com.tr/yazarlar/baris-terkoglu/kardesi-kardese-dusuren-yali-partisi-2079842
Barış Terkoğlu,Oylar işte böyle çalınıyor,25 Mayıs 2023 Perşembe,"Bir yalanın örtüsü ancak gerçeği bilenler tarafından yırtılabilir. Eski TUİK başkanı, şimdi İYİ Parti Genel Başkan Başdanışmanı Birol Aydemir bir çalışma yaptı. Yöntem şuna dayanıyor: Türkiye’de her bölgede; ortalama seçime katılım, geçersiz oy ve Erdoğan’a oy verme davranışı var. Aydemir, bunları tespit etmiş. Ardından katılımın sıra dışı şekilde yüksek, geçersiz oyların olağandışı düşük, Erdoğan’ın oylarının anormal yüksek olduğu sandıkları incelemiş. Kimi yoruma göre 19 bin, kimi yoruma göre 22 bin sandıkta tuhaflık var. Bu sandıkların çoğunluğu; Şanlıurfa, Malatya, Erzincan, Siirt, Tokat, Maraş, Adıyaman, Hatay gibi illerde toplanmış. Örneğin Şırnak-İdil’de, 1068 nolu sandıkta, katılım oranı yüzde 99.6. Geçersiz oy sıfır olurken Erdoğan’a yüzde 99.6 oy çıkmış. Peki bu tür sandıklarda ne kadar seçmen var? Yaklaşık 6 milyon. Erdoğan’a giden anormal oy sayısı ise 775 bin ile 836 bin arası. Bu, yüzde bir buçukluk oy demek. Sadece bu kadar değil... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Aydemir’in çalışması MHP oylarına dair de bir şey söylüyor. Toplam 10 bin 785 sandıkta, MHP’nin oy oranı, bulunduğu bölgeden en az 10 puan önde çıkmış. Bu sandıklardaki seçmen sayısı, toplamın yüzde 4.18’i. Şüpheli oylar, MHP’ye, 0.66 puan kazandırıyor. Mesela Urfa’da MHP’nin oyu yüzde 9.29. Ancak Harran ilçesindeki 1102 numaralı sandıkta, MHP’nin oyu yüzde 100. Erdoğan da bu sandıkta blok oy almış. Ortada bir tuhaflık olduğu açık. Bu kadar değil... Örneğin Malatya Battalgazi’de, 1050 nolu sandıkta, CHP’nin 161 oyu var. Gelgelelim, Kılıçdaroğlu’na yazılan oy sadece 1. Muharrem İnce’ye ise 228. Bu da bazı oyların başka adaya kaydırıldığı şüphesini doğuruyor. Sayılar küçümsenecek gibi değil. Kılıçdaroğlu’nun oyunun CHP-İYİ Parti toplamından en az 5 puan düşük olduğu 4 bin 318 sandık var. CHP-İYİ Parti-Emek ve Özgürlük İttifakı’nın toplamından en az 5 puan düşük olduğu tam 6 bin 469 sandık bulunuyor. Aydemir’in önümüze koyduğu tablo bize bir şey söylüyor. Muhalefet, halen tüm sandıklara en az bir görevli yerleştirmeyi başaramıyor. “Islak imzalı tutanaklara hâkim olmak” ile “sandıklara sahip çıkmak” arasında büyük fark var. Her sandıkta en az bir görevlinin, oy kullanmayı başından sonuna takip ettiği, tutanakların hazırlanmasını denetlediği, YSK’ye veri girişini takip ettiği bir sistem olmadan seçimler asla güvenilir olamayacak. Kimi kamu görevlileri, ağalar, çeteler eliyle; kimi seçmene baskıyla; kimi hileyle sandıkları teslim almaya çalışanlar var. İşte tam da bu anda, Süleyman Soylu’nun “Oy ve Ötesi”ni hedef alması dikkatinizi çekti mi? Gönüllülerin sandığa sokulmamaları çağrısında bulundu. Neden mi? Bugünlerde çıkan bir kitap sebebini anlatıyor. Seçil Türkkan’ın “Sandıkları Korumak” kitabı (İletişim Yayınları), gönüllü olarak sandıkları koruyan vatandaşların hikâyelerini kendi ağızlarından aktarıyor. Mesela avukat Deniz Güneş, İstanbul’dan kalkıp gittiği Urfa’da, yaşadıklarını anlatıyor: “Kartlarının üzerinde AK Parti gözlemcisi yazan üç kadın birlikte sandık perdesinin arkasına geçiyor. 20-30 kadar mühürlü ve işin ilginci sandık kurulu mührü de olan kullanılmış oy buluyorlar perdenin arkasında, AK Partili sandık görevlisi herkesin gözü önünde bu oyları sandığa atıyor. Camdan dışarı baktığımda, silahlı kişilerin okulun çevresini sardıklarını gördüm.” Silah çekilenler, dayak yiyenler, salondan çıkarılanlar... İnsan hikâyeleri, muhalefetin her sandığa sahip çıkamadığını açıkça gösteriyor. Bundan faydalanan iktidar ise eski düzenin sürmesini istiyor. Sandık güvenliğini sağlamakla yükümlü bakanlığın başındaki Süleyman Soylu’nun, “Sandığa sokmayın” çağrısının nedeni de işte bu. Sokulmasın ki toplu oy kullanılsın, sokulmasın ki hileli sayım olsun, sokulmasın ki tehditle sandığa oy girsin! İşin ilginci, bugünün AKP vekili Mehmet Ali Çelebi, önceki seçimde muhalefetin sandık güvenliğini sağlıyordu, yukarıda anlatılanları o dönem bizzat kendisi anlatıyordu. Demokrasiyi, akşam evde seçim sonuçlarını izleyenler değil, onun için mücadele edenler kazanacak.",https://www.cumhuriyet.com.tr/yazarlar/baris-terkoglu/oylar-iste-boyle-caliniyor-2084416
Barış Terkoğlu,Erdoğan’ın ‘Tayyo iki’ gömleği,13 Mart 2023 Pazartesi,"Siyaset, kuvvetle yapılıyor. Örgüt, kitleselleşme, cephe kurmak ise güç biriktirmenin yolu. Strateji; kendi safını büyütürken karşıdakileri küçültme üzerine kurgulanıyor. İktidar, Hizbullah’ın yasal partisi HÜDA PAR’ı kendisine kattı. Böylece Kürt İslamcılığı ile MHP’li ülkücüler, bir çizgide buluşmuş oldu. İkinci savaş ise Milli Görüş üzerinde yaşandı. Saadet Partisi’nin Millet İttifakı’nda olmasına teessüf eden AKP, Fatih Erbakan üzerinden Yeniden Refah hamlesi yaptı. Haliyle siyasetin ana konusu; “Milli Görüş, daha doğru deyişle Erbakan’ın siyasi mirası, Erdoğan’a destek vermeli mi?” oldu. Peki Erbakan yaşasa Erdoğan’a destek verir miydi? Sorunun basit bir cevabı var: Hayır! Evet, Erbakan, CHP ile karşılıklı siyaset yaptı. Merkez sağ ile kavga etti. Asker ile zaman zaman gerildi. Ancak siyasi hayatının en ağır sözlerini tartışmasız Erdoğan’a ve AKP’ye söyledi. Erbakan, iktidar olduktan sonra, Erdoğan’ın asıl yüzünü gösterdiğini söylüyordu. Erdoğan için, “George Bush’u ziyaret etti, ‘Büyük İsrail Projesi’ eş başkanlığını aldı” diyecekti. Erbakan, ABD’de Erdoğan’a giydirilen fahri doktora üniformasını gösterip, “Kendisine yeni gömleğini giydirdiler. Bu gömleğin adı ‘Tayyo İki’. Dikkat edin göğsünde birtakım işaretler var. Tefsirini yaparsam ağlarsınız” diyordu. Erbakan’ın kastettiği Erdoğan’ın göğsündeki haç işaretleriydi. Erdoğan’ın geldiği noktayı “Ben 30 sene okuttum, elin oğlu 3 günde halletti” sözleriyle anlatacaktı. Ömrü Erdoğan iktidarının ilk 10 yılını görmeye yetti... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Tayyip gitmiş dış mihrakların baltasına, Sevr baltasına sap olmuş”, “AKP’ye oy vermek, cehenneme bilet almak gibidir”, “AKP’yi kuran, kurduran Siyonizm’dir!”, “(Irak tezkeresi için) Bir insanın yedi sülalesi alnını secdeden kaldırmasa, böyle bir vebali affettiremez”, “Saadet Partisi varken Milli Görüşçüyüm diye kurulan başka partiler palyaçodur”, “Irkçı emperyalizm, AKP’yi kendisine hizmet etmesi için kurdurdu”, “Bak Tayyip! İmam hatip mezunuyum diyorsun, namaz kılıyorsun, namazda ne okuyorsan tersini yapıyorsun”, “Sen ne iktisatçısısın; senin iktisatla ne alakan var, tarım zaten yok olmuş, hayvancılığı yok etmişsin, milli hiçbir müessese bırakmamışsın”, “Sen ezilenleri daha çok ezmek için geldin, sen sadece işbirlikçilere hizmet ediyorsun”, “Türkiye bölünsün mü, bölünmesin mi? Bölünsün istiyorsan oyunu AKP’ye ver”. Erbakan’ın AKP ile ilgili sözleri hep böyleydi! Son gününe kadar çizgisini bozmadı. Ölümünden sadece iki ay önce, kendisini dinleyenlere şunları söylemişti: “Bana diyorlar ki; evlatlarınız iktidarda, iyi kötü idare ediyorlar. Sen bunlara, aferin desen etrafında pervane olurlar.” Erbakan, neden bunu yapmadığını şöyle açıklıyordu: “AKP’yi rujluyor, pudralıyor, bize İslama hizmet eden bir parti gibi göstermek için ne lazımsa yapıyorlar.” Meselenin bir ayrıntısı var... Erbakan bu konuşmayı Trabzon’da yapıyordu. Bu sırada, AKP Trabzon il başkanı da dinlemeye gelmişti. Ona döndü: “Bana bak evladım, sen bu AKP’de ne arıyorsun?” dedi. “Senin AKP dediğin sonunda Düyunu Umumiye tahsildarı. Bunun arkasından nasıl gidersin be evladım yahu. Kendine gel, ne olduğunu gör” nasihatiyle bitirdi. Sanmayın ki Erdoğan da onu sevdi. Erbakan’ın kayıp trilyon davasındaki cezasını ona karşı sistematik olarak kullandı. Örneğin Baykal’ı, Erbakan’a benzeterek eleştiriyordu: “Önce bu milletin vergisinden sana verilen paranın bir trilyonunu nerede harcadığının hesabını ver. Anayasa Mahkemesi seni mahkûm etti. Senden önce başka bir siyasi de böyle yapmıştı.” Kastettiği tabii ki Erbakan’dı. Üstelik... Erbakan’ı FETÖ’cülere bile şikâyet etti. 16 Temmuz 2007’de, STV’de Erbakan için şunları söyledi: “Sen bir taraftan sandalyeyle dolaşacaksın, bir taraftan hastane raporları, şunlar, bunlar çıkarıp göndereceksin, ondan sonra da bu siyasi mücadelenin içerisinde bir şeyler toplayabilir miyim, prim yapabilir miyim, bunun gayreti içerisine gireceksin.” Mitinglerde hedefi yine Erbakan’dı: “Cennetten yer parselliyor. Bazılarını cehenneme gönderiyor. Allah’ın avukatlığını kim verdi sana? Biz böylelerini çok iyi biliriz. Yollarımızı niye ayırdığımızı milletimiz de iyi biliyor.” Zaman içinde, “tek adam, otoriter lider, politbüro, ailesini siyasete karıştırdı” gibi eleştiriler de yaptı. Bir gün aynı sözlerin kendisine karşı kullanılacağını düşünmedi. Kısacası, Erbakan için CHP bir rakip, farklı bir yoldu. Eleştirse de hiçbir zaman anlaşamasa da aynı masada oldu. Hatta koalisyon ortaklığı yaptı. Erdoğan, onun için “Tayyo İki” dediği bir gömleksizdi! Bugün yaşasa, oğluna dönüp “Eğer onu desteklersen 21 yılın günahlarına ortak olacaksın” derdi! Haini çoğu zaman bir yerlerde ararız. Oysa Joseph Conrad’ın dediği gibi, insan yalnızca kendi vicdanına ihanet edebilir.",https://www.cumhuriyet.com.tr/yazarlar/baris-terkoglu/erdoganin-tayyo-iki-gomlegi-2060370
Barış Terkoğlu,Ne seks ne Versace konumuz ikiyüzlülük sadece,27 Mart 2023 Pazartesi,"“Teşkilatımızın yüzde 60’ı karşı” diyordu. Bir günde yön değiştirip Erdoğan’a ikna oldu. Böylece, yırtılmış Milli Görüş gömleğine, Erbakan yaması yapıldı. Türk tarihinin en radikal sağ ittifakı kurulmuş oldu. “Oldubitti”den sonra telefonum çaldı. Arkadaşım “Erbakan’ın tarikatı”nı soruyordu. Alışkanlıkla, Necmettin Erbakan’ın Gümüşhanevi Dergâhı’na bağlılığını söyleyerek yanıt verdim. Ama arkadaşımın sorduğu meğer Fatih Erbakan’dı. Bir zamanlar Adnan Oktar cemaati ile takıldığını söylediğimde inanamadı. Öyle ya... Fatih Erbakan, Cumhur İttifakı’na katılım şartını, kadınların özgürlüğünün budanmasına bağlamıştı. Bunu da “ailenin korunması” gerekçesine dayandırıyordu. Gelgelelim, Oktarcılar, halihazırda yargılanmış, yerel mahkemede binlerce yıl cezaya çarptırılmıştı. Karara göre, en büyük suçları, yıllarca kadına ve çocuğa karşı işlemişlerdi. Mahkemede konuşulanlara bakarsanız, bir seks tarikatıyla karşı karşıyaydık. Peki Fatih Erbakan? Sunucu Jülide Ateş, ona sorduğunda, Oktar’ın müridi olmadığını söyledi. Ardından “Şunu da ifade etmek isterim tabii” diyerek Oktarcıların çalışmalarından ne kadar faydalandıklarını, ilişkilerinin ne kadar iyi olduğunu anlattı. “2017’den, 2018’den sonra tabii ki tasvip edemeyeceğimiz bir noktaya gelindi” diyerek koptuğu tarihi verdi. Erbakan’a inanırsanız 2018’e kadar başka, 2018’den sonra başka bir Oktar vardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Sahi gerçek ne? İki yıl önce bu köşede yazılanları hatırlıyor musunuz? TCDD Genel Müdürlüğü’ne Murat Atik atanmıştı. Ben ise Atik’in Oktar’ın en yakın müritlerinden olduğunu anlatmıştım. Sıradan bir memur güvenlik soruşturmalarına takılırken polisin adresini bastığı, telefonlarını dinlediği Atik’e TCDD emanet edilmişti. Oktarcıların finans bölümündeki Atik, grubun yöneticilerinden İbrahim Tuncer’e bağlıydı. Atik, yazdıklarımdan sonra “görevden affını” istedi. Neden hatırlattın derseniz, size 90’lı ve 2000’li yılların gazetelerindeki magazin haberleriyle yanıt vereceğim... 14 Eylül 1999 tarihli Hürriyet gazetesi, “genç Erbakan”ın arkadaşlarını şöyle tanıtıyor: “Adnan Hoca’nın müritlerinden İbrahim Tuncer ve Murat Atik de Erbakan’ın oğlu Fatih’in yakın arkadaşları olarak tanınıyor.” Gazete, o gün, Erbakan’ın arkadaşlarının ağzından ilişkiyi de aktarmış: “Tuncer ve Atik, ‘Adnan Hoca, Erbakan’ı sever ve sayar. Erbakan da Adnan Hoca’yı sever’ demişler, Fatih için de ‘Adnan Hoca’nın öğrencisi değil, ancak Adnan Hoca, Fatih’i sever. Fatih de Adnan Hoca’yı sever. Aralarında bir sevgi bağı var’ diye konuşmuşlardı.” Aradan 3 yıl geçmiş. Yıl 2002. Erbakan-Oktar ilişkisi yeniden gazetede. Erbakan’ın spor Mercedes’le hız tutkusu, lüks Versace kıyafet merakı yine gazetelere konu olmuş. Hürriyet, Erbakan stilini şöyle anlatmış: “Adnan Hocacılar ile olan arkadaşlığıyla tanınan Fatih Erbakan’ın, giyim kuşamından, alışkanlıklarına kadar birçok davranışında da bu ilişkisinin etkisi olduğu belirtiliyor.” Gençlik hevesi diyebilirsiniz... Fakat 2010’dan sonra da Erbakan-Oktar “sevgi bağı” sürdü. Bu ilişki, Oktar’ın yargılandığı davaya da girdi. Erbakan’ın Adnan Oktar’ın kanalı A9 TV’yi övdüğü, sadık izleyicisi olduğunu anlattığı görüntüleri biliyorsunuz. Etrafına dekolteli müritlerini toplayan Oktar da “Fatih Erbakan, Saadet Partisi’ni şahlandıracak bir koç yiğittir, partinin başında görmek istiyoruz” diyerek onu takdim ediyordu. Fatih Erbakan, Necmettin Erbakan’ın mirasının paylaşım kavgasıyla da gündeme gelmiş, ablası tarafından dava edilmişti. Fatih Erbakan, bu davada da kolu her yere uzanan Oktar’dan yardım istedi. Bir zamanlar canciğer kuzu sarmasıydılar. Ne zaman ki Oktar’ın kapısını polis çaldı, “tasvip etmezdikçi” oldular. Bizi ilgilendiren ise jöleli saçlar, pahalı arabalar, lüks kıyafetlerin gölgesinde yaşanan sıra dışı yatak hikâyeleri değil. Bugün kadınlara karşı suçlardan cezalandırılan bir tarikata, arkadaşlarının ifadesiyle “sevgi bağıyla bağlı” siyasetçinin, ittifak pazarlığını, kadın haklarından başlatması. Erdoğan’ın iktidar küsuratını tamamlamak için, bu kirli anlaşmaya kimsenin itiraz etmemesi. Fatih Erbakan’ın hayatında görmediğimiz ahlak çizgisinin, seçim protokolüyle, milyonlarca kadına zincir olmasının ikiyüzlülüğü. Türkiye sağının en radikal ittifakı, rejimi Talibanlaştırmayı vaat ederken ülkeyi seçime zorluyor. Bize ahlak diye satılan bu kirli örtüyü giyinecek miyiz, yoksa onu parçalayıp özgürleşecek miyiz?",https://www.cumhuriyet.com.tr/yazarlar/baris-terkoglu/ne-seks-ne-versace-konumuz-ikiyuzluluk-sadece-2065089
Barış Terkoğlu,Üniversite hocasını ağlatan video,20 Şubat 2023 Pazartesi,"Antakya’da duvarları çatlamış, sıvaları dökülmüş bir bina. Depremi yaşamış, belli. Yine de yıkılmamış. Bir kadın, binanın merdivenlerinde anlatıyor: “Burası 45 yıllık. ODTÜ’lü hocalarımız buraya güçlendirme yapmıştı. Onlara çok teşekkür ediyorum. Çünkü en az 50 kişinin hayatını kurtardılar. İçindekilerin ikisi de oğlum. O günden beri dua ediyorum. Ülkenin sadece iyi inşaatçılara, hocalara ihtiyacı var. Çok teşekkür ediyorum hocam, çok...” Sosyal medyada izledim o görüntüyü. Ayakta kalan binadaki kadının teşekkür ettiği Hoca, Prof. Dr. Güney Özcebe’ydi. Güney Hoca, 1974’de ODTÜ İnşaat Mühendisliği’ne girmiş. 82’de Kanada’ya yüksek eğitime gitmiş. Orada depreme dayanıklı binalar üzerine çalışmış. 1987’de Türkiye’ye döndükten sonra ODTÜ’de hocalık yapmış. İnşaat mühendisliği bölüm başkanlığına kadar yükselmiş. 2013’ten beri TED Üniversitesi Mühendislik Fakültesi dekanlığı yapıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bugün 66 yaşında halen öğrenci yetiştiriyor. Güney Hoca’yı aradım. Görmüştü, “Videoyu izlediğimde ağladım, 55 kişiyi kurtarmışız, keşke hep birlikte 80 milyonu kurtarsak” dedi. “Ben değil, biz yaptık, bir ekiptik, gurur duyuyorum” sözleriyle devam etti. Üniversite bu değil mi zaten? “Üniversite, ülkenin çok önemli bir sorununa çare bulmaya çalışmış, bulmuş, uygulamış ve ispatlamış. Daha ne yapsın!” diyor Güney Hoca. Projenin hikâyesini baştan anlattı... Gölcük depreminden sonra arayış başlamış. Kuruluşlar, deprem araştırmalarına fonlar ayırmış. Biri ulusal biri uluslararası kuruluştan, çalışmasına fon buldu Güney Hoca. NATO’nun sivil dairesi olan Barış ve Güvenlik için Bilim Projesi ve TÜBİTAK destekledi. ODTÜ İnşaat Laboratuvarı’nda çalışmalar başladı. Çalışmanın amacı belliydi. Türkiye gerçeklerine uygun şekilde, binaların deprem güvenliğini sağlayacak bir yöntem geliştirmek ve mümkünse uygulamak. Güney Hoca, harcanacak paranın dışındaki sorunu şöyle anlatıyor: “Uygulamada bina boşaltılıyordu. İnsanların 8-10 ay başka yere taşınması gerekiyordu. Bu da insanlara maliyet yaratıyordu. Biz de ‘İnsanları rahatsız etmeden nasıl bir güçlendirme yöntemi yaparız’ diye düşündük.” Buldukları formülün uygulanabilir, ekonomik, koruyucu ve hızlı olması önemliydi. Zira tarihin tozlu sayfalarına terk etmek için çalışmak istemiyorlardı. Sonunda uygulamayı geliştirdiler. Lifli karbon polimerleri (LP) ile güçlendirme yaparak binaları depreme dayanıklı hale getirme yöntemini modellediler. Hafif ama güçlü olan bu malzeme ile insanlar oturdukları binaları terk etmeden korunaklı bir eve sahip olabilecekti. Uygulama sırasında insanların evde yaşamının devam ettiğini gösteren fotoğraflar. “Çalışmayı bitirdiğimizde elimizde 50 bin Avro’muz kalmıştı” diyor Güney Hoca. Bu parayı ne yapacaklardı? Karar verdiler. Bir örnekle uygulamaya çalışacaklardı. Antakya’da içinde oturanların korktuğu ancak dönüştürmeye güçlerinin yetmediği, kolonları içler acısı haldeki dokuz katlı bir binada karar kıldılar. Güney Hoca, uygulamaya başlama öyküsünü anlatıyor: “50 bin Avro ile o binadaki tüm ileri malzemeleri aldık. Hibrit bir yöntem kullandık. Dışarıdan betonarme payandalarla, içeriden karbon fiberle dolgu duvarların güçlendirilmesi yöntemiyle yaptık.” 2008 yılının ekim ayında başlayan çalışma, 5-6 ayda bitmiş. Sadece iki ayda, bina içine hızlı bir şekilde, karbon fiberle takviye yapılmış. Kalan sürede dış cephe güçlendirmesi tamamlanmış. İnsanlar binalarında uyumaya uyanmaya devam etmiş. Güney Hoca görülmeyen bir yanını da söylüyor: “İşin sosyal boyutu da var. İşçiler için inşaat süresince kebapçılara sipariş vermek durumunda kalmadık. Bina sakinleri, kendi yaptıkları programla, her gün Antakya mutfağından yemekler hazırladılar.” Yapılan çalışma 2009’da yayımlanmış. YÖK’ün Tez Merkezi’nde, “Orta-katlı bir betonarme binanın lifli karbon polimerleri kullanılarak güçlendirilmesi: Gerçek hayattan bir uygulama” başlığıyla okunabiliyor. Peki neden uygulanmadı? Güney Hoca, Erdoğan’ın “Güçlendirmekten değil, yenilemekten yanayım” konuşmasına işaret ederek yanıtını veriyor: “Bir siyasi, ‘Ben güçlendirmeye güvenmiyorum kentsel dönüşüm yaptıracağım’ dedi. Böyle dendikten sonra böyle bir metodolojinin uygulanabilmesi mümkün değil. Bu ülke o andan sonra rantın peşinden koştu. Bostancı yenilenirken Zeytinburnu’na dokunulmadı. Nerede rant yüksekse oraya gidildi. Parası olmayanlar yalnız bırakıldı. Onlar da her gece deprem korkusuyla yatağa giriyor.” Güney Hoca, depremle mücadelenin, savunma gibi milli bir devlet politikası olması taraftarı. “Bugünkü yatırım belki 100 sene sonra işe yarayacak, oy getirecek bir iş değil” diyor. Hükümetlerin bu nedenle imar affı gibi oy getirecek düzenlemelerin peşinde koştuğunu anlatıyor. Güney Hoca’nın ODTÜ’lü mühendislerle birlikte geliştirdiği ve uyguladığı yöntemle güçlendirilen bina ayakta kaldı. Sağındaki ve solundakiler ise oturanlara mezar oldu. Güney Hoca, “Benim işim mühendis olarak çözüm bulmak” derken Türkiye’den umudunu kesmiyor. “Halen üniversitede insan yetiştirme derdindeyim. Bugün 10 kişi yarın 100 olur. Bizlerin yetiştirdiği kuşaklar doğru lafları söylemeye devam edecekler” diye tamamlıyor sözünü. Ders alır mıyız? Kendi bilim insanlarımızın kendi insanımızın gerçeğine göre ürettiği çözümü uygular mıyız? Mühendislik öğrencilerini eve gönderip Diyanet kurslarını açık tutan, üniversiteleri tasfiye edip deprem kurumlarının başına imamları atayan hükümetle olmayacağı açık. “Hayat ucuz” derdik. Daha kötüsü varmış. Şimdi yaşamak bile lüks oldu. Medeniyetin beton olmadığını anladığımız gün, nefes almak bu kadar zor olmayacak.",https://www.cumhuriyet.com.tr/yazarlar/baris-terkoglu/universite-hocasini-aglatan-video-2053385
Barış Terkoğlu,AFAD’ın başındakiler halimizi anlatıyor,09 Şubat 2023 Perşembe,"Ölüyoruz, yaralanıyoruz, içimiz yanıyor. Keşke her acıdan öğrensek. Devlet, afetlerle mücadele eden bir kurum yarattı, yönetmeyi ona verdi. AFAD, Maraş depreminde üstüne düşeni yaptı mı? Gelen çığlıklara bakarsanız, hayır. İçişleri Bakanı Soylu’ya bağlı AFAD, tek işi afetle mücadeleyi neden yapamıyor? Ekranda AFAD adına en çok onu görüyorsunuz. Adı Orhan Tatar. Tatar, AFAD’ın deprem ve risk azaltma genel müdürü. Tatar, Sivas Cumhuriyet Üniversitesi Jeoloji Mühendisliği Bölümü’nde profesör. Bir deprem bilimci. Belli ki yeterliliği nedeniyle ön planda. Görmemiz gereken İsmail Palakoğlu. Sosyal medyanın gündeminde o vardı. Palakoğlu, depremden sonra, afetin mağdurlarını kurtaracak organizasyonun başında. Palakoğlu, Afetlere Müdahale Genel Müdürü. Yani depremden sonra, enkaz altındakiler de kurtulanlar da Palakoğlu’nun görev alanında. Gelgelelim, liyakati bu değil. Özgeçmişi bunu gösteriyor: Afşin İmam Hatip Lisesi, Ankara Üniversitesi İlahiyat Fakültesi, Tasavvuf Anabilim Dalı Yüksek Lisans, Türkiye Diyanet Vakfı Genel Müdürlüğü, Diyanet İşleri Başkanlığı... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Afetzedeler için dua okuyabilecek Palakoğlu, 15 Mart 2018 tarihinde AFAD başkan yardımcısı olarak atanmış. Yetmemiş, depremden günler önce, 11 Ocak 2023’te, Afetlere Müdahale Genel Müdürlüğü’ne getirilmiş. Bu kadar değil... Palakoğlu’nun birimi, AFAD Genel Başkan Yardımcısı Hamza Taşdelen’e bağlı. Bir süre vekâleten AFAD başkanlığı yaptı, ama hayır, onun da konuyla bir ilgisi yok. Taşdelen, özel sektör kökenli bir siyaset bilimci. 2007’den sonra, e-Devlet projelerinde çalışırken, 2012’de girdiği iktidar yanlısı SETA ile başka bir yol açılmış. 2014’te Basın Yayın Enformasyon Genel Müdürlüğü’ne atanmış. Oradan da 2016’da AFAD’a yol almış. Afet işlerinde bir yetkinliğe sahip değil. Halimizi anlatmaya bunlar da yetmiyor. Bir başka kritik müdürlüğün, “Barınma ve Yapım İşleri Genel Müdürlüğü”nün başında ise Nehar Poçan var. Acil Yardım ve Altyapı Hasarları Dairesi’nden Geçici Barınma ve Lojistik Depo Yönetimi Dairesi’ne kadar onun emrinde. Evet, Poçan inşaat mühendisi ama onu başka bir nedenle hatırlıyoruz. T24’ten Gökçer Tahincioğlu’nun, 7 Eylül 2019 tarihli haberine göre, İçişleri Bakanı Süleyman Soylu’nun müşaviri olan Poçan, Çevre ve Şehircilik Bakanı Murat Kurum’un eniştesiydi. Poçan, müşavirlikten alınıp Emniyet Genel Müdürlüğü (EGM) İnşaat ve Emlak Dairesi Başkanlığı’na atanmıştı. Öyle ki Poçan’ın memuriyet kıdemi bu göreve yetmediği için atama vekâleten yapılmıştı. İşte bu ayrıcalığa sahip Poçan, Soylu imzasıyla AFAD’a müdür yapıldı. Bugünkü AFAD Başkanı Yunus Sezer, valilikten geldi. Deprem Müdürlüğü’nün de Barınma Müdürlüğü’nün de bağlı olduğu, kritik Başkan Yardımcısı Uğur Sezer, Mülkiye müfettişliğinden bu göreve getirildi. Onu da başka bir nedenle konuştuk. İçişleri Bakanı Soylu’ya yakın Uğur Sezer, CHP lideri Kemal Kılıçdaroğlu, şehit cenazesinde linç edilirken Çubuk kaymakamıydı. Tolga Şardan, onun hızlı yükselişini şöyle anlattı: “Olayın ardından Çubuk’tan bakanlık merkez kadrosuna çekilen Sezer, önce birinci sınıf mülki idare amiri sınıfına yükseltildi. Peşi sıra Mülkiye müfettişi kadrosuna atanan Sezer, son aşamada Soylu’nun danışmanı oldu.” Sezer, işte bu hikâyenin sonunda geçen ay AFAD’a geldi. Liste uzuyor. Devlet öyle bir haldeki, İçişleri Bakanlığı’na bağlı AFAD’ın bir önceki doktor başkanı, Tanzanya’ya büyükelçi atandı. Herkesin her işe verildiği, hiç kimsenin hiçbir işten anlamadığı bu öyküde, kaderimizi kendimiz yazıyoruz. Birikimin ve liyakatin yerine “adamı olmayı” koydukça ülkenin kolonlarına balyoz vuruyoruz. Kötü günümüzde yanımızda olacak AFAD’ı bile eş dostla doldurunca hepimiz enkazın altında kalıyoruz. Acılarımızdan da öğrendiğimiz gün, bir daha binalar da insanlar da olması gereken yerde olacak.",https://www.cumhuriyet.com.tr/yazarlar/baris-terkoglu/afadin-basindakiler-halimizi-anlatiyor-2049758
Barış Terkoğlu,Ölüler de diriler de Diyanet’e kaldı,16 Şubat 2023 Perşembe,"Bakmayın dost göründüklerine. İnanmayın hoş sözlerine. Devleti, sırtına yapışmış kenenin, kanı sevdiği gibi seviyorlar. Depremin enkazı ortada. Biz ise aynı kavganın içindeyiz. Bahçeli de Soylu da depremde canını dişine takanlara “devlet düşmanı” diyor. Suçları büyük: Zor zamanda milletlerine el uzatarak, sırtını dönenlerin kayıtsızlığını herkese gösterdiler! Yine de sormadan edemiyorum... Küçücük bebeği enkaz altındayken “Devlet nerede” diye bağıranlar mı devlet düşmanı? Yoksa devletin imkânlarını eşine dostuna dağıtıp zor gününde vatandaşını ayazda bırakanlar mı? Devletin olmadığı yerde enkaz kaldıran, çorba dağıtan, hırkayı giydiren mi devlet düşmanı? Yoksa yıllarca depreme hazırlanan askerin kolunu kesen, kurumların başına “adamlarını” dolduran, milletin vergilerini yandaş müteahhitlere dağıtanlar mı? İşte bu soruları sorarken geride kalan çocuklarımızın acılı yüzlerine baktım. Şimdi nasıl yaşayacaklar, nasıl yeniden başlayacaklar, bu acıya kabuğu nasıl bağlatacaklar anlamak için Aile Bakanlığı’nın sayfasını açtım. Evet, bakanlıkta tam da bu meseleye hazırlanan bir daire var: Göç, Afet ve Acil Durumlarda Psikososyal Destek Dairesi. Neler mi yapıyor? Afet sonrası ortaya çıkabilecek psikolojik bozuklukların önlenmesi, ilişkilerin yeniden kurulması/geliştirilmesi, etkilenenlerin “normal” yaşamlarına geri dönmesi. Psikolojinin en zor alanlarından biriyle ilgili. Bizi depremden sonra iyileştirecek bir görev. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Böyle önemli bir dairenin başında kim var diye baktım: Osman Etyemez. Merak ettim. Bakanlık görevlilerini arayıp özgeçmişini sordum. Bazıları tanımıyordu. Bazıları ise bilgi vermek istemiyordu. Nedense, böyle önemli bir dairenin başındaki ismin tecrübesi, bakanlığın sitesinde de yoktu. Arama motoruna yazınca tahmin ettiğim gibi, Diyanet personeli çıkıyordu. Karaman İl Müftülüğü’nden Ankara İl Müftülüğü’nde murakıplığa, sonrasında Aile Bakanlığı Göç, Afet ve Acil Durumlarda Psikososyal Daire Başkanlığı’na uzanan bir hikâyesi vardı. Ankara Müftülüğü Personel Daire Başkanlığı’nı aradım. Onlar da eski murakıp Etyemez’in, Aile Bakanlığı’na geçtiğini söyledi. Afet sonrası kalanlara psikolojik destek verecek dairenin başında, eski bir Diyanet denetçisi vardı! Peki göreve nasıl geldi? Aslında ipucu olabilecek bir ayrıntı vardı. Osman Etyemez, çeşitli dini etkinliklerde, Kuran okuyordu. Konya Ereğli’de yıllar önceki tilaveti, yerel medyada şöyle tanıtılıyordu: “Ak Parti Konya Milletvekili Halil Etyemez’in siyasi danışmanı Osman Etyemez’in tilaveti dinleyenler tarafından sükûnetle takip edildi.” Gerçekten siyasi danışman mı bilmem. Ama AKP Konya Milletvekili Halil Etyemez ile belli ki soyadı dışında bir ilişki vardı. İşin ilginç yanı, Halil Etyemez, TBMM’de “Aile, Çalışma ve Sosyal İşler Komisyonu üyesi”ydi. Yani “Aile İşleri” ile pek ilgiliydi. Bu kadar değil... Osman Etyemez, Aile Bakanlığı’ndaki işine başladığında, Halil Etyemez, “Hayırlı olsun” ziyareti yapmış, sosyal medya hesabından paylaşmıştı. Siyaset kulislerinde dolaşıp “bu nasıl atama” diye sordum. Aldığım yanıt eksiği tamamladı: “Halil Etyemez ile Osman Etyemez akraba. Bakana bu kadro için ricacı oldu. Kadrosu uymuyordu. Kitabına uydurup Diyanet’ten Aile Bakanlığı’ndaki Afet İşleri ile ilgili dairenin başına aldırdı.” Telefonu kapatınca sorumlu Halil Etyemez’i aradım. “Osman Etyemez akrabam ama birinci dereceden değil” dedi. Kendisinin, Etyemez’in bu göreve gelmesinde payı olmadığını söyledi. “Bir Diyanet personelinin, önemli bir uzmanlık gerektiren, afetzedelere destek verecek psikososyal daire başkanlığına getirilmesi hakkında ne düşündüğünü sordum.” “Yorum yok” dedi. Günlerce, Afetlere Müdahale Genel Müdürü İsmail Palakoğlu’nun Diyanetçi olmasını konuşmuştuk. Enkazdan kurtulanları iyileştirecek isim de Diyanetçiydi. Devlete en büyük zararı, yüksek koltuklara oturmak için, eşi dostu dolduranlar veriyor. Devleti, “Nerede bu devlet” diye soranlar değil, elindeki balyozla kurumları parçalayanlar yıkıyor. Devleti, görev beklemeden milletini ayağa kaldıranlar değil, layık olanların yerine yandaşlarını oturtarak milletini sahipsiz bırakanlar parçalıyor. Devletin dili olsa konuşsa. Belki sırtına çıkarak yükselenleri gösterecek. Düşman arayanlara “Uzağa bakmayın” diyecek.",https://www.cumhuriyet.com.tr/yazarlar/baris-terkoglu/oluler-de-diriler-de-diyanete-kaldi-2052199
Barış Terkoğlu,Siz buna hazırlık mı diyorsunuz,23 Şubat 2023 Perşembe,"Çok konuşuyorlar. Ama hiçbir şey anlatmıyorlar. Haliyle ağızdan çıkan hiçbir yaraya ilaç olmuyor. İçişleri Bakanı bir türlü anlaşılamayan sözlerinin tamamında şunları söyledi: ""Bizim aslında hazırlığımız İstanbul depremiydi. İstanbul depremiyle karşı karşıya kalırsak, bu İstanbul depreminde milletimize nasıl ulaşırız, nasıl yardımcı oluruzu, bütün değerlendirme döneminde de, arkadaşlarımızla konuşmalarımızda yaptığımız bütün toplantılarda da, hep hedeflememize burayı koyduk. Fakat Kahramanmaraş hattı da yani Doğu Anadolu fay hattı da, İzmir de bizim için önemli alanlardan bir tanesiydi."" ""Milletimize nasıl ulaşırız"" diyordu. Ancak sözlerinin devamında, neden bir türlü ulaşamadıklarını da söylüyordu: ""Depremin şiddeti, yaygınlığı, hava ve yol şartları müdahalede etkili oldu"". Depremi biliyoruz. Ancak asıl mesele yollar. Anadolu Ajansı’na konuşan Karayolları Genel Müdürlüğü yetkilileri yolların durumunu şöyle açıklamış: ""Yolların durumu çok kötü. Deprem büyük hasara yol açmış. Yolların tümünde tahribat var."" DS 4 Lükse Atılan Paris İmzası Zarif ve dikkat çekici bir tarz DS Otomobil Şimdi Keşfet Yolları kim yaptı konusuna girmeyeceğim. Daha başka bir detay var. Zira durum, ""depreme hiçbir hazırlık yapmadıklarını"" ortaya koyuyor. Şöyle anlatayım… Geçen günlerde, sivil havacılıktan bir grup havacıyla birlikteydim. Konu elbette depremdi. Oturup çalışmışlar, depreme havadan müdahale üzerine bir proje oluşturmuşlardı. Üstelik yıllarca uğraşmışlar, birçok kamu kurumuna iletmişlerdi. İşin esası, onların da çalışması İstanbul üzerine yoğunlaşmıştı. Olası İstanbul depreminde, karadan hızlı ulaşımın imkansız hale geleceğini söylüyorlardı. En akılcı yol, başta helikopter olmak üzere, hava araçlarıydı. Başta kurtarma ekibi ve doktor, havadan taşınabilirdi. Böylece depremden sonraki kritik 48 saat, en hızlı şekilde değerlendirilebilirdi. Elbette sadece İstanbul için değil, bütün Türkiye için de bu geçerli… Diyeceksiniz ki herhalde deprem hazırlığı yapanlar, bunu önceden düşünmüş, gereğini yapmışlardır. Hiç de öyle değil. Gerçekten de Ulaştırma Bakanlığı’na bağlı Sivil Havacılık Genel Müdürlüğü, deprem bölgesine havadan müdahaleyi düşünmüş. Bunun için hava araçları sahibi olan tam 142 şirkete yazı yazmış. ""Önceden hazırlık"" diyoruz ya… Peki ne zaman? Depremden sonra! Bahsettiğim resmi yazıda, 6 Şubat tarihinde deprem olduğu söylendikten sonra şu anlatılıyor: ""Bahse konu depreme ilişkin arama/kurtarma çalışmaları kapsamında söz konusu bölgelere acil müdahale ekiplerinin, ihtiyaç ve yardım malzemelerinin ulaştırılmasını temin etmek üzere ilgili kamu kurum ve kuruluşlarınca gerekli koordinasyon sağlanmakta olup, işletmeniz filosunda yer alan hava araçları (uçuşa elverişlilik durumuna bakılmaksızın) ile deprem bölgelerine destek verilip verilemeyeceğine ilişkin durumlarının belirlenebilmesi amacıyla yazımız Ek'inde yer alan tablonun doldurularak 06.02.2023 saat 17.30'a kadar uodops@shgm.gov.tr adresine gönderilmesi gerekmektedir."" Yani depremden önce, çoktan yapılması gereken şey, depremden sonra akıl edilmiş. Yazıda 6 Şubat akşamına kadar ""liste gönderin"" diyor. Ama bu sizi yanıltmasın. Konuştuğum şirket yetkilisi, kendilerine yazının ertesi gün, yani 7 Şubat’ta ulaştığını söyledi. Bunu da gösterdi. Hemen cevap verdiklerini ifade etti. Yani o kadar hızlılardı ki, insanlar enkaz altındayken, helikopterle mi yardım etsek sorusunun yanıtı için 24 saatten fazla beklendi! Bu kadar değil… Konuştuğum bir sivil havacılık şirketi yetkilisi, yazıyı yazdıktan sonra görevlendirme için beklediklerini, ancak ne arayanın ne soranın olduğunu söyledi. ""Yardım için helikopter uçurmaya hazırız"" yanıtı alındığı halde, kimse kurtarma ekipleri başta olmak üzere yardımları havadan ulaştırmak için adım atmamıştı. Sadece bu değil… Depremin ardından İskenderun Limanı’nda günler süren yangını hatırlıyorsunuz. Rusya Acil Durumlar Bakanlığı, Rusya'ya ait Be-200 tipi amfibi uçaklarının müdahale ettiğini duyurmuştu. Hepimizin kafasında yine aynı soru vardı: THK uçakları varken neden Rusya’dan uçak geldi? Neyse ki bu soruları sorarken, THK uçakları, İskenderun’daki yangına, geç de olsa müdahale etti. Öyle ya, hükümetin “hantal, hurda uçamaz, motorları çalışmıyor” dediği uçaklar, günler süren orman yangınlarının ardından oluşan kamuoyu tepkisiyle, geçen yaz yeniden devreye sokulmuştu. Meğer o uçakların da deprem sonrası yangına müdahalesi kolay olmamış. Zira yazın bitişiyle, Orman Bakanlığı ile THK arasındaki sözleşme son bulmuş. Uçakların pilotları da evlerine gönderilmiş. Uçaklardan ikisi Ankara’ya ikisi Marmaris’e çekilmiş. ""Hazırız"" diyen THK’nın yangın uçaklarının müdahalesi, ancak bürokrasi aşıldıktan sonra gerçekleşebilmiş. Kısacası, bir deprem ülkesinde yaşıyoruz. Buna rağmen fay hatlarının üzerine plansız şehirler kuruyoruz. Yetmiyor, binalardan çalan müteahhitlere göz yumuyoruz. Her yıl afet planlarını güncelleyen TSK’yi dışlamamız bir yana… Elimizdeki olanaklara rağmen, depremden sonra hızlı bir müdahale planımız bile yok. Hazırlık dediğiniz, depremden sonra değil, önce olur. Deprem bölgesine müdahaleyi, ancak depremden sonra düşünüyoruz, çuvallıyoruz. İstifa edecek kadar onuruna düşkün yöneticiyi haliyle bulamıyoruz. Konuşmak havaya söz fırlatmaktan daha fazlası demek. Kelimeler anlaşılamıyorsa belki de hayatta karşılığı olmadığı içindir.",https://www.cumhuriyet.com.tr/yazarlar/baris-terkoglu/siz-buna-hazirlik-mi-diyorsunuz-2054406
Barış Terkoğlu,Dolandırıcılık dosyasındaki elçilik belgesi,30 Mart 2023 Perşembe,"Biliyorum, unutuldu gitti. Ama hikâye akıp gitmeye devam ediyor. İşte gazetecinin fikri takibi burada devreye giriyor. Öyleyse hatırlatayım... ABD’de, New York Güney Bölgesi Federal Mahkemesi’ndeki davanın detaylarını anlatmıştım. Arizona merkezli Kaplan Grup tarafından, dolandırıcılık suçlamasıyla açılan davanın hedefinde, ASAP Lojistik isimli şirketin yanı sıra şirketin İcra Kurulu Başkanı Debbie (Deborah) Cross adında ABD’li bir iş kadını vardı. Şikâyetçilerin verdiği dilekçede, Türkiye’nin Washington Büyükelçisi -eski AKP milletvekili Murat Mercan’a yönelik de ithamlar yer almıştı. Şikâyetçilere göre Cross, kendisini MKE temsilcisi olarak tanıtarak mühimmat satma vaadiyle ABD’de dolandırıcılık yapıyor, başta büyükelçi olmak üzere çeşitli resmi bağlantılarını kullanıyordu. Dilekçede “Türkiye’nin ABD büyükelçisine birkaç milyon dolarlık ödeme yaptığına ilişkin bilgi ve inanç vardır” ifadeleriyle, Mercan’a ağır bir suçlamada bulunulmuştu. Mercan’ın Cross ile fotoğrafları da buna delil olmuştu. Yazılarımın ardından Mercan’la telefonla konuştum, yolsuzlukla suçlanmaktan haliyle rahatsızdı. Hukuki adım atacağını söylüyordu. Suçlamaların hedefindeki Cross ile de bir söyleşi yaptım. O da dolandırıcı değil mağdur olduğunu anlatıyordu. Ensar Vakfı Beşiktaş İlçe Başkanı İlker Küçüker tarafından kandırıldığı iddiasındaydı. Küçüker’in kendisini MKE (Makine Kimya Endüstrisi) temsilcisi olarak tanıttığını, şirketine piyasadan çok ucuza mermi teklif ettiğini ancak sonradan vermediğini iddia etti. MKE’nin aynı isimlere açtığı davayı da ortaya çıkarmıştım. MKE, kendi silahlarını Güney Kore’de satma yetkisine sahip olan Küçüker’in sahte belge hazırlayarak ABD’de müşteri topladığını iddia ediyordu. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet İki dava birbiriyle örtüşüyor, bütün parçalar tamamlanınca bir gerçek ortaya çıkıyordu: Küçüker’in Nisan 2022’ye kadar MKE’nin Güney Kore temsilcisi olduğu ve MKE’ye ait olmayan silahları MKE’ninmiş gibi dünyaya pazarladığı. Cross’un anlattığına göre Sırbistan’daki bir silah fabrikasında üretilen mermiler, sanki MKE’ninmiş gibi, sahtecilikte kullanılmaya çalışılmıştı. Yazılarımın ardından bir açıklama da devlet kurumu DEİK’ten geldi. Onlar da Küçüker’in özgeçmişinde yazan DEİK görevinin sahte olduğunu söylüyordu. Kısacası hem devlet hem kurumları hem unvanları; uluslararası bir sahtecilik ve dolandırıcılıkta kullanılmıştı. Aylar geçti... ABD’deki dosyanın kapağını yeniden açtım. Acaba Murat Mercan beklenen adımı atmış mıydı? Gerçekten de dosyaya, 16 Eylül 2022 tarihinde, Türkiye Büyükelçiliği antetli bir evrak girmiş. Evrakta Mercan’ın imzası var. “Her şeyden önce iddialar gerçekdışı” diyen Mercan, yazdıklarımı işaret ederek “Şikâyetin kamuya açıklanmasının ardından, olay medya spekülasyonlarının konusu haline geldi” diyerek rahatsızlığını belirtiyordu. Diplomatik dokunulmazlığını hatırlatan Mercan, bu nedenle dava kapsamında yargılanamayacağını, ABD mahkemelerinin kendisi üzerinde bir yargı yetkisi olmadığını ifade ediyordu. Talebini ise şöyle aktarıyordu: “Bu fıkranın (suçlamanın yapıldığı 125. madde) kamuya açık olan orijinal şikâyetten ve mahkemenin davacılardan kabul edebileceği değiştirilmiş herhangi bir şikâyetten çıkarılmasını saygılarımla arz ederim.” Mahkeme hâkimi Paul Oetken, Mercan’ın talebini şikâyetçi Kaplan Grup’a aynı gün iletmiş. ABD yasalarına göre, delilsiz bir suçlamanın şikâyet eden tarafa zarar vereceğini, şirkete hatırlatmış. Kısacası, Mercan hakkındaki ithamları geri çekip çekmeme konusunda, karar vermesini istemiş. Bu arada, Mercan’ın bu yazışmada büyükelçilik antetli kâğıt kullanması dikkat çekiyor. Zira suçlama elçiliğe yönelik değil, Mercan’ın şahsına yönelik. Bu yöntem doğru mu? Sorduğum Dışişleri uzmanları, bir büyükelçinin, Dışişleri Bakanlığı’nı, suçlamalar hakkında bilgilendirme yükümlülüğü olduğunu, izin alması gerektiğini söylediler. Ancak bu durumda, Dışişleri’nin izniyle, diplomatik dokunulmazlığı hatırlatan antetli kâğıtla yanıt verebileceğini anlattılar. Bu gelenekler şimdi sürüyor mu, bilmiyorum. Belki de Mercan, Dışişleri Bakanlığı’nı, söz konusu dava konusunda bilgilendirmiş, resmi yanıt vermesi istenmişti. Washington Elçiliği kaynakları da bunu teyit etti. Her halükârda, büyükelçiye yönelik şahsi bir ithamda, resmi evrakla yanıt görmek şaşırtıcıydı. Peki Kaplan Grup ne yaptı? Hâkim, yanıt için 14 gün süre vermişti. Sürenin dolmasına bir gün kala, Kaplan Grup’un dilekçesi dosyaya girmiş görünüyor. Hemen açıp, Mercan’a yönelik suçlamaların yer aldığı 125. maddeye baktım. Dilekçe güncellenirken bu kısım değiştirilmemişti. Doğal olarak Kaplan Grup, “İddialarımızın arkasındayız” diyordu. 17 Mart 2023’te sundukları dilekçede dahi, Cross’a, büyükelçilik bağlantılı suçlamada bulunuyorlardı. Bu arada, benim Cross’la yaptığım röportaja da atıf vardı. Konuştuğum elçilik kaynakları da, Kaplan Grup’un geri adım atmadığını, sadece Cross’un “Büyükelçiye yönelik suçlamalardan vazgeçin” talebi olduğunu teyit etti. Ne olacak, göreceğiz... Hafıza aklın ısrarlı eylemi, hatırlamak hastalıklarımızın ilacı değil mi zaten!",https://www.cumhuriyet.com.tr/yazarlar/baris-terkoglu/dolandiricilik-dosyasindaki-elcilik-belgesi-2066243
Barış Terkoğlu,Maradonacı hareket engellenemez,02 Mart 2023 Perşembe,"Başakşehir Stadı’nda ""Başkomutan Erdoğan"" pankartı açılıyor. Ayağa kalkıp alkışlıyorlar. Fenerbahçe, ""istifa"" deyince tribünleri boşaltıyorlar. Arda, Rıdvan, Burak’a referandumda ""evet"" dedirtiyorlar. Beşiktaş, ""hayır"" deyince tehdit ediyorlar. Mesele futbola siyaset sokmak değil. Siyaseti kimin yaptığı. Millet kendisini savunmak için konuştuğunda, politikayı milletin elinden almak istiyorlar. Bahçeli’nin geçmiş mesajı elden ele dolaştı ama fazlası da var. Partinin arşivinde dolaşınca, hikaye ilginç hale geliyor. Erdoğan, ilk kez istifaya davet edilmedi. 2011 yılında, Galatasaray’ın stadyum açılışında, bizzat tribündeyken, taraftarın hedefi oldu. Öfkeyle kalkıp maçı terk etti. 25 Ocak 2011 günü, Bahçeli, taraftara şöyle sahip çıktı: ""Rahatlıkla söyleyebiliriz ki, Başbakan Erdoğan ve hükümeti her alanda olduğu gibi sporda da gedikler açmaya çalışmış, hükümet etme gücüyle siyasetin merkezine çekmek için her şirret yolu denemiştir. (…) Tribünde alacaklı gibi oturan Başbakan Erdoğan, Galatasaray taraftarı kardeşlerimizin tepkisini soğukkanlılıkla ve olgunlukla karşılamak yerine stadyumu terk etmiş ve sinirlerine yine hâkim olamamıştır. (…) Bu zihniyet sahipleri için demokrasi ve ifade özgürlüğü yalnızca kendilerinin anladığı ve dilediği şekilde olmalıdır. Başbakan’ı övmeyen, minnet duymayan, şükran gösterileri yapmayan ve sözüm ona lütfettiği yardımlardan dolayı el etek öpmeyen kim varsa organize işlerin bir parçasıdır!"" İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tarih 25 Ağustos 2011. Ankara Ülkü Ocakları’nın düzenlediği iftar yemeğinde konuşuyor. Söz, Fenerbahçe’nin şike kumpasıyla, UEFA maçlarından çıkarılmasına geliyor. Muhalefetteki Bahçeli, sorumluyu şöyle ilan ediyor: ""Futbol Federasyonu’nun kriz yönetmedeki beceriksizliği, siyasi müdahalelerle içinin boşatılması ve rant paylaşım merkezi haline gelmesi bugünkü yıkımın fitilini ateşlemiştir. Ülkemiz, AKP’nin yönetimi altında uluslararası alanda tartışmalı ve kuşkulu bir alana itilmiştir."" Bahçeli, bu duruşunu sürdürdü. Erdoğan’ın, Fenerbahçe ve Beşiktaş taraftarını muhalif olduğu için cezalandırdığını, hakkıyla savunmadığını söylüyordu. Gezi günlerinde, 1 Temmuz 2013’te, Meclis’te şunları söyledi: ""Özellikle Çarşı Grubu’nun muhalif duruşunu bahane ederek en başta Beşiktaş’a ve yöneticilerle sürtüşme gerekçesiyle Fenerbahçe’ye şaşı ve duyarsız yaklaşmamalıdır."" Futbol sadece skorla anılmıyor. Kavgaları da var. 2013 yılında, Beşiktaş ve Fenerbahçe maçında, çıkan olayların sorumlusu, muhalefetteki Bahçeli’ye göre taraftar değildi. 23 Eylül 2013’te, ""Hiç kimse Beşiktaş veya Galatasaray taraftarlarını ya da kulüp yönetimlerini suçlamamalıdır"" dedikten sonra devam ediyordu: ""AKP’nin tribünleri terbiye etme, taraftarları sindirme ve kulüpleri kuşatma utanmazlıkları durmazsa (…) doğabilecek fatura herkes için ağır olacaktır."" 2014 yılının Ocak ayına gelindiğinde, Erdoğan-FETÖ kavgası kamuoyunun önüne taşmıştı. Ancak MHP, o günlerde, FETÖ bağlantılı savcıların operasyonlarını destekliyordu. FETÖ, Erdoğan’la hesaplaşmasını gizli ses kayıtlarına dökmüştü. Onlardan biri de Beşiktaş’la ilgiliydi. Erdoğan, kayıtlarda, Beşiktaş Yönetimi’nin, kendisine muhalif eylemlere katılan Çarşı Grubuna destek vermesini eleştiriyordu. Beşiktaş’a bunun bedelini ödeteceğini söylüyordu. Tam da şimdiki gibi! İşte yer yer küfürlü kayıtlardan sonra, yine MHP sahneye çıktı. Genel Sekreter İsmet Büyükataman, 18 Mart 2014’te, Erdoğan’a zehir zemberek bir cevap verdi: ""Kör inatla izansızca her türlü değere hakaret ve küfür edenlerin Ebu Cehil’den hiçbir farkı yoktur. Tayyip Erdoğan artık şek ve şüphe kalmamıştır ki; küfrün babasıdır, bu devrin Ebu Cehil’idir. (…) Erdoğan; seyyar küfürbazdan, sahte kabadayıdan farksızdır. Bu ses kaydı, rezil sövgülerini telefonda sürdürdüğünün apaçık delilidir. (…) Spor sahalarında kendine yönelik en ufak eleştiriyi dahi baskı ile örtme telaşına kapılan Başbakan (…) Başarısız oldukça çılgına dönen, kızaran yüzü, köpükler saçan ağzı ile milletçe ruh dünyamızı kirleten konuşmalarına, küfürlerine yenilerini eklemektedir."" Bahçeli de Ataman gibi düşünüyordu. 10 gün sonra ekledi: ""Fenerbahçe’yi ele geçirmek için olmadık ayak oyunlarına başvuran bu Başbakan’dır. Beşiktaş Başkanının nezdinde tüm futbolseverlere küfürler yağdıran bu Başbakan’dır."" Bahçeli, 1 ay sonra, Fenerbahçe’nin şampiyonluğunu bile, Erdoğan karşıtı mesajlarla kutluyordu: ""İnanıyorum ki şampiyonluk adalete yeni bir fener yakacak, haksızlıklarla ve hukuksuzluklarla mücadelede yeni bir heyecan uyandıracaktır."" Trabzonspor-Fenerbahçe, Ankaragücü-Diyarbakırspor maçlarında stadyum karışmıştı. 26 Nisan 2016’da konuşan Bahçeli’ye göre sorumlu, AKP’ydi: ""Hepimizi telaşlandıran bu olumsuzlukların geri planında 14 yıllık AKP iktidarının affı mümkün olmayan hataları, hezeyanları ve hasmane tutumları başlıca belirleyicidir. Millet neredeyse birbirine düşürülmüştür."" Fenerbahçelisi, Beşiktaşlısı, Galatasaraylısı, diğerleri… Her kökten, her inançtan, her dünyadan… Yağmur demiyor, çamur demiyor, kar demiyor… Aynı heyecan, aynı coşku, aynı bağlılıkla mücadele ediyor. Küçücük parasını, azıcık nefesini, kocaman yüreğini bağlandığı renklere harcıyor. 10 yıl önce neredeyse bugün de orada duruyor. Yanyana geldiğinde ise korkularından arınıp sözünü söylüyor. Gelgelelim, kürsüdekiler tribünlerdekiler kadar omurgalı duramıyor. Muhalifken başka, iktidarda başka oluyor. Dünkü kutsalına bugün küfür ederken, dün yerlebir ettiğini bugün sırtında taşıyor. Yalnız skoru değil, dünyayı da değiştirmeye çalışan Maradona, kendisini saflarına çağıran  düzen siyasetçilerine nasıl cevap vermişti: ""Elimi insanların cebine sokmam. Politikacıların hırsız olduğu aşikar. Yoksa o kadar malı mülkü nasıl edinebilirlerdi?”",https://www.cumhuriyet.com.tr/yazarlar/baris-terkoglu/maradonaci-hareket-engellenemez-2056698
Barış Terkoğlu,Sahi ne oldu sarıklı amirale,20 Mart 2023 Pazartesi,"Ne sen boşuna ıslanıyorsun. Ne de yağmur boşuna yağıyor. Doğada bir damlanın bile sebebi var. Bir dönem FETÖ ile kolkola olan Nurcu cemaatler, haftasonu, sırayla, AKP’ye desteğini açıkladı. FETÖ’den sonra, ""Cemaatler siyasete girmesin"" diyen iktidar ise, destek kendisine olunca alkışladı. Okuyunca ""Tabii böyle olacak"" dedim! Neden mi? Anlatayım… Üniformasının üstünde cübbe ve sarık vardı. Makam aracıyla geldiği dergah görünümlü cemaat evinde fotoğrafları çekilmişti. Görüntüsü medyaya düştü. Günlerce tartıştık. Aklımızda ""sarıklı amiral"" olarak kaldı. Tuğamiralin adı Mehmet Sarı’ydı. Erdoğan, ""TSK'nin disipliniyle bağdaşmayacak fotoğraf veren askere olumlu bakmadık, bakmayız"" demiş, ""Milli Savunma Bakanlığımız kendi üzerine düşeni mutlaka yapacaktır"" diye devam etmişti. ""Gereği yapıldı mı?"" derseniz, görüntüye tepki gösteren emekli 104 askerin gözaltına alınıp yargılandığını, sarıklı amiralin ise bir herhangi bir cezayla yüzleşmeden YAŞ’ta emekli edildiğini hatırlatırım. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Peki sonra? Sonrasını hiçbirimiz takip etmedik. Meğer, devlet, sarıklı-cübbeli amirali bırakmış, ""Kimliği nasıl deşifre oldu?""nun peşine düşmüş. Hatta FETÖ’nün hedefindeki Atatürkçü bir asker bu nedenle açığa alınmış, yargılanıyor. Şöyle söyleyeyim… Hatırlayın, sarıklı amiralin önce dergahtaki fotoğrafları sosyal medyaya sızmıştı. Belli ki dergahtan birileri çekmiş, paylaşmıştı. ""Kim bu amiral?"" diye tartışılırken, amiralin TSK sitesindeki vesikalık fotoğrafı da sosyal medyaya düştü. Böylece Mehmet Sarı olduğu netleşti. Vesikalık fotoğraf, açık bir bilgisayardan telefonla çekilmiş gibi görünüyordu. Fotoğrafın üstündeki linkte ise, belli belirsiz, TSK sisteminde hangi hesaptan açıldığı görünüyordu. TSK’de ""Kim deşifre etti?"" soruşturması başladı. Bu hesap üzerinden bilgisayara bağlananlar sorgulanarak, TCG Kınalıada Gemisi Komutanı Yarbay F.K. ismi tespit edildi. Suçlamaya göre, Yarbay F.K., sarıklı amiral medyaya düştükten sonra, söz konusu ismin Mehmet Sarı olduğunu görmüş, TSK sistemindeki fotoğrafını sınıfının Whatsapp grubunda paylaşmıştı.  Oradan biri de sosyal medyaya sızdırmıştı. Peki dergahta görülen amiralin kim olduğunu açıklamak suç mu? Öyle ya sarıklı amiralin yaptığı, Cumhurbaşkanı’nın bile ""olumlu bakmıyoruz"" dediği bir olaydı. TSK Disiplin Kanunu ve İç Hizmet Kanununa aykırıydı. Üstelik Mehmet Sarı makam aracıyla bu ziyaretleri yapmıştı. Ancak buna rağmen Yarbay F.K., adeta damgalanarak, Karadeniz’de katılacağı kritik tatbikat öncesinde, görevinden alındı. Kendisine idari ceza verildi ve pasif bir göreve atandı. Bunlar olurken, Yarbay F.K., 15 Temmuz darbe girişiminden sonra FETÖ mücadelesi için kurulan bir şubede çalışıyordu. Aktif rol alıyordu. Halen de firardaki FETÖ’cü eski askerler tarafından sosyal medyada hedef alınıyor, tehdit ediliyordu. Bitmedi… Bu kez de, TSK’nin ceza vermek yerine emekli ettiği sarıklı amiral, Yarbay F.K.’nın peşine düştü. F.K.’yı savcılığa şikayet etti. Milli Savunma Bakanlığı (MSB), soruşturma izni verdi. Sarıklı amiral Mehmet Sarı, fotoğrafının, Yunanca hesaplarda yayınlanmış olmasını gerekçe göstererek, Yarbay F.K.’nın, casusluktan yargılanmasını talep etmişti. Yetmemiş, halkı kin ve düşmanlığa tahrikle suçlamıştı. Neyse ki Foça'daki savcılık, sadece ""emre itaatsizlikte ısrar"" ve ""kişisel verileri hukuka aykırı olarak ele geçirmek"" suçundan iddianame yazdı. F.K açığa alındı. Mahkeme sonucuna göre, askerlikten de atılması gündemde. Peki bütün bu soruşturma yargılama sürecinde neler oldu derseniz… Sarıklı amiralin haberi 25 Mart 2021’de Veryansın sitesinde yayınlandı. MSB uzun süre sessiz kaldı. Ta ki Cumhurbaşkanı 5 Nisan 2021’de konuşana kadar. Sonrasında hakkında disiplin soruşturması başladı. Ancak sonuçlandırılmadan emekli edildi. Bu soruşturma sırasında, Sarıklı Amiral’in 1987’de, askeri okuldayken, Fethullahçılar soruşturmasında da olduğu, ancak ceza almadığı anlaşıldı. Sarıklı amiral, bugün, Nurculuğun Kurdoğlu Grubu’ndan olduğunu söylüyordu. Emeklilikten sonra, Pakistan’a yapılan 2. MİLGEM gemisinin denize indiriliş töreninde görüldü.  Devlete iş yapan özel bir firma ile çalışıyordu. Resmi görevli gibi itibar görüyordu. Nihayetinde Nurcu sarıklı amiral, emekli edilip yoluna devam ederken, Atatürkçü-FETÖ karşıtı Yarbay F.K., onu deşifre ettiği iddiasıyla cezalandırılıyor. Şimdi bu tabloya bakıp söyleyin. Mustafa Kemal’in ordusunu “Nur Ordusu”na çevirmek istiyorlar! Said Nursi’nin ""kehanet""lerine dayanarak, yıllardır ""sarıklı bir asker"" bekliyorlar. Nurcu tarikatlar, AKP’yi desteklemesin de ne yapsın! Biliyoruz diyoruz ama unutuyoruz. Dünyayı anlamak bir sebebin peşinden koşmaktır.",https://www.cumhuriyet.com.tr/yazarlar/baris-terkoglu/sahi-ne-oldu-sarikli-amirale-2062766
Barış Terkoğlu,"Savcı bey, geliyorum, bu yazıyı da ekleyin",13 Nisan 2023 Perşembe,"Ne garip… ""Hukuk"" diyoruz. Kötü de olsa eşitliğe dayanıyor. Kısa ile uzun, siyah ile beyaz, erkek ile kadın aynı kanuna tabii oluyor. Peki sahiden öyle mi? Dün, Selahattin Demirtaş, 6 buçuk yıldır tutuklu yargılanmasına isyan ediyor, yargının yukarıdan talimatla iş yaptığını anlatıyordu. Benimse önümde aynı cümleleri kurduğum başka bir dosya vardı. Hatırladınız mı? Size bu köşede anlatmıştım. Hrant Dink suikastından Reina katliamına kadar kritik iddianameleri yazan, FETÖ davalarındaki önemli rolüyle bilinen savcı hakkında HSK’de bir soruşturma açılmıştı. Savcı, yaptığı savunmada, “asıl mesele” diyerek adeta içinde olduğu ilişkileri ifşa etmişti: “İstanbul Cumhuriyet Başsavcısı Ş.Y. ve vekili M.Y’nin göreve başladıktan çok kısa süre sonra bazı soruşturmalardaki hukuka aykırı, yasal olmayan taleplerin tarafımca reddedilmesidir.” Kapatılan dosya örneklerini anlatan savcı, konuşma gerekçesini şöyle anlatıyordu: “Bütün bunları kayda geçmesi için, bu kişilerin ve eylemlerinin soruşturulması için suç duyurusu mahiyetinde anlatıyorum.” Anlatan devletin savcısıydı. “Hatırlı kişiler kurtarılıyor” diyordu. Yaşadıklarını örnek veriyordu. Ne Adalet Bakanlığı’ndan ne de HSK’den çıt çıkmadı. Aksine... “Belki de bu yazıyı da birkaç saat sonra, aynı adliyeden çıkmış kararlarla, yasaklayacaklar!” diye bitirmiştim. Hakikaten yasaklandı. Siz bu yazıyı okurken ben, savcının “Dosya kapatılıyor” dediği adliyede, bir başka savcıya ifade veriyor olacağım. Öyleyse durmak yok, yola devam! Şimdi bir başka yönünü anlatacağım... Konu biraz siyaset, biraz yargı, biraz casusluk... Aslında olayı daha önce farklı medyalarda okudunuz. İlk olarak hükümete yakın Sabah haberleştirdi. BOTAŞ çalışanlarının adının karıştığı casusluk soruşturmasından söz ediyorum. Davada sanıklara, BOTAŞ’ın sırlarını, Rus Gazprom’a satma suçlaması yapılıyordu. Gazprom bunu ne yapacak diyor olabilirsiniz. Savcılığın yanıtı basit. Malum, Gazprom, BOTAŞ’a kullandığımız gazı satıyor. Satıcı, alıcının elindeki avucundakini bilince, masaya avantajlı oturuyor. Belki pahalıya satıyor, belki başka koşullarını kabul ettiriyordu. Devamı var... O dosyadaki sıra dışı olayları da Murat Ağırel yazmıştı. Dosyanın 6 sanığı vardı. Ama asıl mesele olmayan 7. kişi Mert G. idi. Mert G., operasyondan bir gün önce, yurtdışına kaçmıştı. Neden mi hatırlattım? HSK’ye ifade veren savcı ile bu dosyanın ilk savcısı aynı da ondan! Haliyle, hemen, savcının HSK’ye verdiği ifadeyi açıp, “Acaba bu konuda bir ifşada bulunmuş mu?” diye baktım. Evet, şunu söylemiş: “Gözaltı kararlarından bir gün önce yurtdışına kaçan şüpheli Mert G. hakkında tutuklamaya dönük yakalama kararı çıkarttım. Başsavcı vekili M.Y. göreve başladıktan kısa bir süre sonra şüpheli Mert G. hakkındaki yakalama kararını kaldırmamı, şüpheli hakkında kovuşturmaya yer olmadığına dair karar vermemi, Başsavcı Ş.Y’nin istediğini tarafıma iletti.” Peki sonra? Savcı, elindeki delilleri göstererek reddettiğini anlatmış. Devamında neler olduğunu ise şöyle ifade ediyor: “Buna rağmen defalarca aynı konudaki hukuksuz ve haksız taleplerin yenilenmesi, ABD’ye kaçan şüphelinin ifadesinin bulunduğu şehrin konsolosluğunda alınması gibi CMK’de yer almayan garip usullü taleplerin ısrarla tekrarlanması ve bu konularda yazılı talimat verilmesinden kaçınılması nedeni ile başsavcı vekili M.Y. ile aramızda yaşanan tartışma sonrasında, başsavcı Ş.Y. tarafından yapılan işbölümü ile Terör Suçları Soruşturma Bürosu’ndan alındım.” Diyeceksiniz ki savcı gitti de Mert G’nin akıbeti ne oldu? Savcı onu da anlatmış: “Soruşturma benden alındıktan kısa bir süre sonra, casusluk ve rüşvet suçlarından hakkında soruşturma yürütülen şüpheli Mert G. hakkında, ifadesi bile alınmadan lehine yeni bir delil elde edilmeden, aleyhindeki tespitlere ve suç ortaklarının ikrar, ifade ve iddialarına rağmen, kovuşturmaya yer olmadığına dair karar verilmiştir.” Herhangi biri değil. Dosyanın savcısı, Türkiye’nin doğalgaz sırlarını sattığından şüphelendiğini söylediği ismin, başsavcı ve vekili eliyle kurtarıldığını söylüyor. Olan biten de hadiseyi doğruluyor. Adeta itiraf gibi savunması devletin önünde duruyor. Ama kimse kılını kıpırdatmıyor. Mert G’nin “hatırlı” olmasının nedeninin babası olduğunu öğrenince, “Ah şu babalar” demekten kendimi alamadım! Hepsi bir yana savcının ifadesini aktaran ben, aynı savcıların talimatıyla siz bu yazıyı okurken ifade vereceğim, belli ki yargılanacağım. Eksik kalmasın diye, “Bu yazıyı da ekleyin” diyeceğim. Adalet için vicdan yeterdi. Koca adalet sarayları inşa ettik. Sonunda duvarlarının altında kendimiz kaldık.",https://www.cumhuriyet.com.tr/yazarlar/baris-terkoglu/savci-bey-geliyorum-bu-yaziyi-da-ekleyin-2070899
Barış Terkoğlu,Erdoğan gitsin partisi,06 Nisan 2023 Perşembe,"Eski kuşakların yükü, yeni gelenlerin üstüne biner. Bir duygu sanırsın. Oysa karamsarlık, senden öncekinin sırtına bıraktığı ağırlıktır. Umut ise çıplak ellerinle kaldırabileceğine inandığın an başlar. Rusya’da 1917’nin birleştirici sloganıydı: Çar gitsin! Çar gitti. Yeni düzenden Bolşevik iktidarı çıktı. İran’da 1978’in sloganı ise: Şah gitsin! Şah gitti. Düzenden molla iktidarı çıktı. Teşbihte hata olmaz, 2023’ün en güçlü politik duygusunu, “Erdoğan gitsin” sözü tarif ediyor. Elbette herkesin farklı yaraları, farklı nedenleri, farklı beklentileri var. Tam da bu nedenle, seçimlerin sonucunu, muhalefetin, “Erdoğan Gitsin Partisi”nin bütün eğilimlerini bir arada tutma becerisi belirleyecek. İrade yoksa imkân sahipsizdir. Peki imkân var mı? Anketler bize, sonucu değil ama eğilimleri anlatıyor. Derya Kömürcü’nün başında olduğu Yöneylem’in dün çıkan anketini, bunu görmek için elime aldım. Her ay ilk baktığım soru “Türkiye nasıl yönetiliyor”du. Depremle, ekonomik krizle, işsizlikle boğuşan toplumun; iktidarla ilişkisini gösteriyordu. Ankete göre, nisan ayına geldiğimizde, “İyi yönetiliyoruz” diyen seçmen oranı yüzde 33.6. “Kötü yönetiliyoruz” diyen ise 56.6. Arada kalanlar yüzde 9. Haliyle bu tablo, “Tamam” diyenlerle “Devam” diyenlerin beslendiği kaynağın büyüklüğünü gösteriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu kadar değil... Partilerden önce yine merak ettiğim diğer soru “Erdoğan’a oy verir misiniz?”di. “Asla” diyenler yüzde 54.7, “Kesinlikle” diyenler 37.9’du. Kararsızların dışında, bu tablo da “Erdoğan Gitsin Partisi”nin gücünü resmediyor. Diyeceksiniz ki öyleyse sonuç belli. Aslında değil... Şöyle anlatayım: Yöneylem, mevcut cumhurbaşkanı adaylarının oy oranlarını da ölçmeye çalışmış. Kararsızlar oransal olarak dağıtıldıktan sonra, Kılıçdaroğlu’nu 46.4, Erdoğan’ı 41.6, İnce’yi 9.1, Oğan’ı 2.9 görmüş. Bu, seçimin ikinci tura kalması demek. İkinci turda, kararsızlar hariç, Kılıçdaroğlu 51.5, Erdoğan 41.9 oy alıyor. Kararsızlar dağıtıldığında, Kılıçdaroğlu’nun oyu 55.1’e, Erdoğan’ın oyu 44.9’a çıkıyor. Haliyle, seçimlerin kaderini, çoklu muhalefetin rekabeti ya da ittifakı tayin ediyor. İlk kez görüyorum, Yöneylem, Muharrem İnce analizi de yapmış. Kuşkusuz İnce, “iktidarın memnun, muhalefetin tatmin etmediği” bir kitleyi arkasında topluyor. Genel seçmene, “Muharrem İnce ikinci tura kalabilir mi” sorusu sorulduğunda, yüzde 75.7’lik bir kitle “kalamaz”, 18.4 ise “Kalabilir” demiş. Bu normal. Erdoğan’a ya da Kılıçdaroğlu’na oy verenler, genellikle kendi adaylarının seçimi sürükleyeceğini düşünüyor. Gelgelelim, asıl kritik soru, Muharrem İnce’nin kazanamasa bile seçime etkisi. En yüksek oyu, yüzde 30.4 ile şu yanıt almış: “Seçimlerin ikinci tura kalmasına yol açar, Kemal Kılıçdaroğlu’nun ilk turda kazanmasını engeller”. Yanıt, daha çok, Kılıçdaroğlu’na oy verecek kitlenin Muharrem İnce’ye bakışını gösteriyor. Yüzde 50’den fazla seçmen, çeşitli nedenlerle, “Hiçbir etkisi olmaz” dese de İnce’nin olası en büyük etkisinin, seçimin ilk turda bitmemesini sağlamak olduğunu anlatıyor. İnce seçimi kazanamasa da ikinci tura taşıyabileceği sonucu çıkıyor ya... Peki İnce’ye oy verenler ikinci turda ne yapacak? Yöneylem’in analizine göre, bu seçmenin yüzde 60.7’si ikinci turda Kılıçdaroğlu’na oy verecek. 17.4’ü ise Erdoğan’ı destekleyecek. Kalanlar, kararsız ve sandığa gitmeyecekler. Haliyle, bugün seçim olsa, iki tur arasındaki iki haftada, muhalefet İnce’ye oy verenleri yanında tutmaya çalışacak. Gazeteyi sondan başa doğru okumak gibi... İlk soruya sonda baktık. O da Meclis seçimi. Anket, kararsızlar dağıtıldıktan sonra, AKP’nin yüzde 35, CHP’nin 27.6, İYİ Parti’nin 9.5, HDP’nin 9.3, MHP’nin 6.3, Memleket’in 4.5, TİP’in 3.3, Refah’ın 1.1., Zafer’in 1, DEVA’nın 0.9 oyu olduğunu söylüyor. Bu tablo, Meclis’in, her iki taraf için de kritik olduğunu gösteriyor. Birlikte liste oluşturanların kazandığı, dağınık olanların çok da olsa kaybettiği seçim sistemine bakarsanız, Meclis tablosu belirsizliğini koruyor. Yine de Cumhur İttifakı’nın Meclis çoğunluğunu alamayacağı görünüyor. Sonuç mu? Seçime 38 gün var. Hiçbir şey bitmedi. Aksine belki de yeni başlıyor. Bu tabloyu Erdoğan okuyorsa yapacağı şey belli. Kaybetmektense seçimi ikinci tura bırakacak imkânları sağlamak, Meclis’teki olası kazanımlarını ikinci tur için kullanmak. Kararsızları kimi rıza kimi sopayla ikna ederken, muhalefeti parçalamak, dağıtmak, sandığa küstürmek. Bunun için, elindeki devlet gücünden de toplumda kanaat oluşturabilecek kimi isimlerden de faydalanmak. İYİ Parti’ye saplanan kurşunları da Kılıçdaroğlu’nun ayağının altındaki seccadeyi de muhalefet içinde kırılma yaratacak kalemleri de kavganın parçası yapmak. Özcesi, “Erdoğan Gitsin Partisi”ni amaçsız, hedefsiz, hareketsiz bırakmak. Toplumdaki baskın eğilimin sandıkta sonuç vermesini engellemek. Muhalefetin ise Erdoğan’ın arzuladığını yapmaması yeterli... Umut bir yerden çıkar gelir sanırsın. Oysa umut, değiştirmeye inanmış aklın zihindeki ilk eylemidir. Şimdi bilinci, iradeye dönüştürme zamanı.",https://www.cumhuriyet.com.tr/yazarlar/baris-terkoglu/erdogan-gitsin-partisi-2068583
Barış Terkoğlu,Seçimi kazandıracak duygu,09 Mart 2023 Perşembe,"‘Sanmayın ki insanlar sadece Erdoğan ile Kılıçdaroğlu arasında seçim yapacak. Çok daha fazlası... Toplum, 21 yıldır yönetildiği gibi yönetilmeyi kabul etmekle reddetmek arasındaki dönüm noktasında. Dün, Emekçi Kadınlar Günü’ydü. 8 Mart’ta işsiz bırakılmış bir kadın gazeteciyle konuştum. Adı Melda Doğan. Milli Görüşçü bir aileden geliyor. Doğan, ODTÜ’den sonra King’s College’ı bitirmiş. İki dil biliyor. Aslında bu ilk işsiz kalışı değil. 2016-2022 aralığında TRT World’de çalışmıştı. Geçen yıl, kanalda, “yapay et” haberi yapmıştı. Dinci kesim ayağa kalkmış, “caiz değil” diyerek TRT’yi protesto etmişti. Doğan işinden ayrılmak zorunda kalmıştı. 6 aydır da serbest gazetecilik yapıyor. Bu kez işsiz kalma hikâyesi depremle ilgiliydi. Sordukça anlattı. Depremin ilk günü, gazetecilik refleksiyle, üstelik borç parayla bölgeye gitmiş, bir ay kalmıştı. İngilizce ve Fransızca yayın yapan 12 uluslararası kanala bağlanmış, depremi dünyaya duyurmuştu. Bu sırada, Ortadoğu merkezli bir haber kanalına iş yapmaya başlamıştı. Ta ki o güne kadar... Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Melda Doğan anlatıyor: “Erdoğan’ın seçim tarihini açıkladığı gün, Nurdağı’nda bir kampa gittik. Canlı yayın yapıyorduk. Yabancı bir muhabir ile birlikte çalışıyordum. Kamera arkasındaydım. Kamptakilerden görüş alıyorduk. Bir kadın şikâyet etti. Zorlukları söyledi. Hükümeti eleştirdi. Cumhurbaşkanının oraya geldiğinde kendilerini dinlemediğini anlattı.” Üzerinde “Yedi Başak Derneği” yazan bir önlükle, kampın sorumlusu olduğunu iddia eden bir adamın, yanlarında bittiğini anlatıyor. Adam, “Ben burada devleti temsil ediyorum”, “Burada devleti kötüleyemezsiniz”, “Provokasyon yapıyorsunuz”, “Çekim yapmak için benden izin alacaksınız” sözleriyle gazetecilere bağırıyordu. Yanında 7-8 kişi daha vardı. Doğan devam ediyor: “Basın mensubuyum, siz kimsiniz, ne hakla engelliyorsunuz diye itiraz edince, konuştuğum depremzede kadınları tehdit etmeye başladı. ‘Neyiniz eksik her şeyiniz var’ diye üstlerine yürüdü.” Kadın korkmuştu. Melda Doğan’ı kenara çekip, ricada bulundu: “Videomu siler misiniz? Zaten zor çadır buldum, yayımlanırsa bana konteyner ev vermezler.” Olayın büyümesi üzerine polis geldi. Polis gidince çekimlerine devam etmişler. Bu sırada, aynı ekipten bir kişinin gelip isimlerini sorduğunu hatırlıyor. İşleri bitince Gaziantep’e doğru yola çıktılar. Yirmi dakika geçmişti ki telefonu çaldı. Arayan, kanalın Türkiye temsilcisiydi. “Yukarıya” şikâyet edilmişlerdi. Doğan başından geçenleri anlattı. Meselenin kapandığını düşünüyordu. Ancak öyle olmadı. 3 gün sonra, kaldığı otele, kanalın temsilcisi geldi. Doğan sonrasını aktarıyor: “Kadın ağladı. Çok üzgünüm, senden çok memnunduk ama burası Türkiye, dedi. Cumhurbaşkanlığı İletişim Başkanlığı’ndan kanalın yurtdışındaki genel merkezini aramışlar. ‘Onu çalıştırmayın’ demişler.” Kanal, “emir büyük yerden” diyerek sözleşmesini sonlandırmıştı. Biletini alıp deprem bölgesinden ayrılmak zorunda kaldı. “Dindar ama kindar olmayan bir ailede büyüdüm” diyen Melda Doğan, konuşmamızda, cevabını bildiği soruları sıraladı: “Bu insanlar kimden cesaret alıyor? Bir telefonla devleti yönetenlere nasıl ulaşıyor? Millet çadır, yemek ve su derdindeyken bu ihtiyaçları gidermek yerine, altı üstü bir prodüktörü işsiz bırakmak için bu kadar çaba harcamanın sebebi ne?” İşin ilginci yalnız evi yıkılmış kadın değil... Melda Doğan da benimle konuşurken “Ailemin başına bir şey gelmesin” endişesi taşıyordu. İşte dedim, önümüzdeki seçim bu! Türkiye; sinirleri sıkışmış, kanı çekilmiş, kasları sıkılmış, tüyleri kabarmış bir insan gibi. Korkuyla korkularından kurtulmak, susmakla konuşmak, ihbarcılıkla dayanışmacılık, zorbalıkla insan onuru arasında bir seçim yapacak. Mührü el değil, bu duygu karmaşasının akla vuran gölgesi vuracak. Haliyle mesele pusulanın, sandığın, adaylığın çok ama çok ötesinde!",https://www.cumhuriyet.com.tr/yazarlar/baris-terkoglu/secimi-kazandiracak-duygu-2059108
Barış Terkoğlu,Umut artık halkın kendisi,06 Mart 2023 Pazartesi,"İlk düğme yanlış iliklenince son düğme hep boşta kalıyor. 6’lı masa 12 Şubat 2022 tarihinde ilk toplantısını yaptı. 28 Kasım 2022’de “Anayasa Değişiklik Önerisi”ni açıkladı. 30 Ocak 2023’te “Ortak Politikalar Metni”ni duyurdu. 3 Mart 2023’te İYİ Parti’nin ayrılığı ile “6’lı masa” adı fiilen son buldu. 2 Mart’taki fırtınalı toplantıya kadar 383 gün geçmişti. Bir kez bile cumhurbaşkanı adayını gündemine almadı. Halk konuşabilir, kitle örgütleri fikir sunabilir, medya-kanat önderleri tartışabilirdi. Aday, bugünkü gibi CHP lideri olsa dahi, hem toplum hem Kılıçdaroğlu buna hazırlanabilirdi. Oysa 6’lı masa bunu istemedi. “İsim yıpranır”, “iktidara yarar”, “muhalefeti böler” gibi gerekçelerle adaylık tartışması bir tabu haline getirildi. Zaten her konuda anlaşınca, aday isminin basit ve kolay bir ayrıntı haline geleceğini söylediler. Öyle olmadı. Adaylıkta anlaşamayınca, mutabakat da parçalandı. Siyaset öyle kilitlenmişti ki... 6’lı masa aday için Cumhur İttifakı’nı, Emek ve Özgürlük İttifakı 6’lı masayı, bunların dışındaki örgütler hepsini bekliyordu. Haliyle kimse alıp başını yürüyemedi. Toplumun tamamının sorunu olan cumhurbaşkanı adaylığı, 6 kişinin iki saatlik müzakeresine hapsoldu. Sıkışan gazların patlaması gibi, kırılma da orada yaşandı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kısacası, yanlış olan bir kişi ya da bir adaydan önce, 6’lı masanın izlediği yol ve yöntemdi. Yanlış iliklenen düğme, depremden krize her türlü badireyi yaşamış milyonlarca insanın umudu başta olmak üzere, yıpranmanın tillahını yaşattı. Kendisi masadan kalktı Peki şimdi ne olacak? Önce iktidardan başlayalım. Duyduğuma göre Cumhur İttifakı, vekil listelerini neredeyse tamamlamak üzere. Hangi bakanların aday olacağı dahi belirlenmiş. Öyle ki aradığım bir isim, “6’lı masa gündemimizde yok, biz propaganda hazırlığımızı yapıyoruz” dedi. Seçim şarkısı o mu bilmem, arkadan gelen ses, Sami Yusuf’un, Nesimi’nin sözlerine bestelediği “Ben bu cihana sığmazam”dı. Ardından CHP Genel Merkezi’ni aradım. Kimse resmi demeç vermeye istekli değildi. Kritik bir isim, “Bizden sadece bir kişi konuştu, o da Gürsel Tekin, Akşener geri dönmeli dedi” sözleriyle tavırlarını açıkladı. Ancak özel sohbetlerde konuşulanları not edebilirim... Evet, bugün Kılıçdaroğlu resmen açıklanacak. Yol haritası da topluma sunulacak. Öte yandan dün, ittifaktaki dört partinin CHP listelerinde nasıl yer bulacağı da genel merkezin gündemindeydi. İYİ Parti’nin geri dönüşüne ise “imkânsız” gözüyle bakılıyor. Saray’ın masayı karıştırdığı iddialarını sordum. “Saray’ın da beşli çetenin de devletin bazı birimlerinin de 6’lı masayı karıştırmaya çalıştığını biliyoruz. Ama biz, ‘krizi şu çıkardı’ demiyoruz. Meral Hanım kendisi masadan kalktı diye okuyoruz” yanıtını aldım. 2 Mart günü öncesinde, adayın gündeme gelmemesini ise “Bu bizim netliğimizin, şeffaflığımızın göstergesi. Kimseyle pazarlık yapmadık. Açık bir şekilde masada konuştuk” denildi. Millet İttifakı’yla kazanılan belediyelerdeki İYİ Partili görevlilerin çıkarılacağı iddiasına ise “Hayır, kimseye dokunulmayacak talimatı var” yanıtını aldım. Öte yandan açıklanacak haritaya göre Kılıçdaroğlu, parlamenter sisteme geçene kadar CHP genel başkanı olmaya devam edecek. AKP ile anlaşacaklar mı? Sonrasında İYİ Parti Genel Merkezi’nden Tolga Akalın’ı aradım. O da Kılıçdaroğlu ile Akşener arasında, 2 Mart’a kadar, adaylık meselesinin, tek kelime bile geçmediğini teyit etti. Belliydi, ancak Akşener’in bugünkü toplantıya katılmayacağını tekrar etti. “Ne yapacaksınız” sorusunu sordum. Akalın, “Aday çıkarma konusunda netiz, 3. Yol açacağız. İttifak şeklinde olup olmayacağı belli değil. Belki yüzde 7 barajı için demokratik şemsiye olacak bir zemin kurabiliriz” dedi. Adayın kim olacağı konusunda ise “Genel Başkanımız, ‘Başbakan olmak istiyorum’ derken, aslında iki belediye başkanının da önünü açmak için, hedeflerinden feragat etti. Hem anlaşılmasını hem örnek alınmasını istedi. Ama öyle olmadı. Bugün artık o feragat konusuz kaldı” ifadelerini kullandı. Konuştuğum İYİ Partililer, genel eğilimin Akşener’in adaylığı yönünde olduğunu gösteriyor. Ersan Şen konusunda ise Akalın, “Sadece nezaketen teşekkür görüşmesiydi” demekle yetindi. Akalın’a Erdoğan ile anlaşma ihtimallerini sordum. “Tarih okuyanlar, İttihatçılarla Hürriyet ve İtilafçıların asla bir araya gelmeyeceğini bilir. Siyasal İslamcılarla asla yan yana olmayız. ‘Erdoğan’la anlaşacaklar’ yorumu, gelinen süreçte CHP’de hâkim hale gelen, ‘İkinci Cumhuriyetçi’ kafanın etkisindekilerin fikri” diyerek sert bir yanıt verdi. Akalın’a olası ikinci turda ya da seçim sonrasında CHP ile tekrar yan yana gelme olasılığını da sordum: “Millet İttifakı’nın adını Akşener koydu. Biz yeniden parlamenter sisteme dönüşün mimarıyız. Dolayısıyla, ucube tek adam sistemini tasfiye edecek, demokratik hukuk devletini yeniden inşa edecek bir siyasi kararlılığı, bugün de yarın da muhafaza edeceğiz. Ama açık çekle konuşmak doğru değil. Bazı yeni şekillenmeleri de göreceğiz. Mesela CHP’nin HDP ile ilişkisi tavrımızda bazı değişmelere ya da esnemelere sebebiyet verebilir. Ama net olarak söyleyeyim, demokratik parlamenter sisteme dönüş için her türlü sorumluluğu İYİ Parti yerine getirecektir. 6’lı masada ürettiklerimiz bizim hâlâ sahip çıktığımız değerler.” Erdoğan’ın planı bozuldu Meselenin daha kritik bir yanı var. Akalın’ın anlattığına göre masadan kalkması İYİ Parti’yi rahatlattı. Söylediğine göre Erdoğan’ın ise hesabını bozdu: “Erdoğan, 21 yıldır Türkiye’yi istediği gibi konsolide ediyor. Hem kendisini hem karşısındakini belirliyor. Örneğin Uzan’ı sistemin dışına atarken, Numan Kurtulmuş’u ve Süleyman Soylu’yu yanına alıyor. Biz bir 3. yol açarak bu konsolidasyonu bozuyoruz. Kendi siyaset alanımızı genişletiyoruz. Şimdi, İYİ Parti’ye özellikle AKP-MHP’den gelecek oylardaki tereddüt ortadan kalkacak. İki adayı beğenmediği için sandıktan uzak duranları da sandığa çağıracak. Şimdi, İstanbul Sözleşmesi gibi, ittifak içinde net söyleyemediğimiz şeyleri daha rahat dile getirebiliriz. Seçmen ve söylem alanında siyaset zeminimiz genişledi. Bu saatten sonra, daha makul daha merkez; hem Cumhuriyet değerleriyle barışık hem kalkınmacı, halka doğru pozitif bir milliyetçi ve demokratlığı temsil eden 3. yol seçeneğini yaratarak Türkiye’yi kaostan çıkaracağımıza inanıyoruz.” Umut halkın elinde Tablo bu şekilde... Kesin olan, Cumhurbaşkanlığı pusulası, artık en az üç adaylı olacak. Emek ve Demokrasi İttifakı, Kılıçdaroğlu’nu destekleyecek. Meclis seçiminde; Gelecek, DEVA Partisi, Saadet Partisi; belki 40-45 adaya kadar çıkabilecek şekilde CHP listelerinde yer bulacak. İYİ Parti alternatif bir ittifak şemsiyesi oluşturacak. Bu çoklu yapı, olası ikinci turda ya da seçim sonrası muhtemel sistem değişikliğinde, ittifaklarını yeniden tanımlayacak. Haliyle köprüler öyle kolay yıkılmayacak! İnsan umudu sokakta bulmaz. Kendi elleriyle yaratır. Başarırsa da kaderi olur. 21 yılın sonunda Türkiye’yi enkaz haline getiren anlayıştan bizi artık halkın kendi aklı kurtaracak. Yeni yolları da o açacak, yeni masaları da o kuracak. Korkmayın, ilhamlarını yaşamdan alanlar için umut elle tutulacak yakınlıkta.",https://www.cumhuriyet.com.tr/yazarlar/baris-terkoglu/umut-artik-halkin-kendisi-2058015
Barış Terkoğlu,Depremin ortaya çıkardığı hastalık,27 Şubat 2023 Pazartesi,"Milletler de insanlar gibi hastalanırlar mı? Tedavi için ilaç ararlar mı? En çok pandemide konuştuk. Biriyle bütün hastalıklar suyun üstüne çıkıyordu. Bünyenin zayıf düşmesi tetikliyor, birikmiş rahatsızlıklar görünür oluyordu. Deprem, milletin yaşadığı en büyük felaketse o da bize bütün sorunlarımızı gösterdi. Ekonomik krizimiz, kurumlarımızın yıkılmış olması, hukuki çöküşümüz, mülteci politikalarındaki hatalar... Hatta Suriye meselesi bile... Baştan söyleyeyim, Türkiye, Erdoğan’ın yanlış Esad politikasının sonucu olarak afeti daha derinden hissetti. Hatta elinin kolunun bağlanmasının nedenlerinden biri de Suriye kriziydi. Şöyle anlatayım... Geçen hafta, eski asker Ahmet Zeki Üçok’la deprem meselesini konuştuk. Askerin depremlere müdahalesi konusunda çalışıyor, danışmanı olduğu İYİ Parti için bir politika oluşturmaya uğraşıyordu. En önemlisi elbette ilk 48 saatti. TSK’nin elinin kolunun nasıl bağlandığını anlattı. “2010 yılına kadar Türkiye’nin uyguladığı bir sistem vardı, bundan vazgeçildi” diyen Üçok, TSK’nin devre dışı bırakılarak bütün yetkilerin AFAD’da toplandığını anlattı. “Emir komuta zinciri, Ankara’dan Adıyaman’a ulaşıncaya kadar ne yazık ki iki gün geçti” diyen Üçok, ilginç bir iddiada bulundu: “Benim şöyle bir duyumum var. 2. Ordu Komutanı, bir an önce depreme müdahale etmemiz lazım demiş. Beklemede kalalım denilince üzüntüden ağlamış.” Stoklarla Sınırlı Fırsatlar Yüzlerce Ürün Vivense Şimdi Satın Al AKP’nin FETÖ ile birlikte gerçekleştirdiği kumpaslar sürecinde, EMASYA Protokolü’nü ve buna bağlı olarak DAFYAR’ı (Doğal Afet Yardım Planları) iptal ettiğini hatırlattı. Üçok, DAFYAR’ın önemini şöyle anlattı: “TSK’nin bölük komutanlığı seviyesine kadar, her türlü afette, hiçbir yerden emir beklemeksizin neler yapacağının planıdır. Her askeri birlik, kendi güvenliğini sağladıktan sonra, hemen mahallinde hangi adrese gideceği, hangi bölgede çadır, fırın, hastane kuracağı, nerenin güvenliğini ele alacağı, kamyon, TIR, kepçe, vinç gibi hangi sivil araçların birliğin emrine gireceği ve nerelerde kullanılacağı, arama kurtarmaya kimlerin hangi araçlarla katılacağı, intikal planları...” Üçok, depremden sonra, Hulusi Akar’ın da liyakatinin tartışmaya açılması kanısında: “Akar tümgeneralken, devre arkadaşlarıyla beraber terfi edememiş bir askerken bir yıl sonra, sonuncu sıradan korgeneral olmuş. Herkes TSK geleneklerine göre emekli olmasını beklerken; kendisinden başarılı, kıdemli ve liyakatli olan altı korgeneral, Balyoz-Ergenekon-Askeri Casusluk gibi kumpas davaları ile emekli edilince, önü açılıp orgeneral olmuş. O da yetmemiş, Genelkurmay başkanı yapılmış birisi. Hal böyle olunca da emrindeki askerlerin 251 vatandaşımızı şehit ettiği, Cumhuriyet tarihimizin en başarısız Genelkurmay başkanı olarak tarihe geçti. Ama iktidar, ne yazık ki bu başarısızlıkları görmezden gelip kendisini milli savunma bakanı yaptı. Depremde de kötü sınav vererek Cumhuriyet tarihimizin en başarısız milli savunma bakanı olmaya aday olmuştur.” Üçok, Akar’ın açıklamasının bir kandırmaca olduğu kanısında: “Bakanın açıklaması çok uzun ama ilk 48 saatte sahaya sürdüğü askeri birliklerin sayısı çok kısa. Sadece iki tugay, beş uçak, iki helikopter, üç çıkarma gemisi ve iki fırkateynden ibaret. 2. Ordu’nun hangi birliklerinin katıldığını bile sayamamış.” Deprem bölgesinde her ilde en az 5 bin civarında asker olduğunu düşünürsek en az 50 bin asker mevcut. Ama Akar’ın ilk açıklamasına göre 3 bin 500 asker, bütün deprem bölgesinde göreve çıktı. Üçok’un yaptığı hesaba göre TSK’deki mevcut askeri personelin üçte biri Suriye ve Irak operasyonlarında. Üçok, “Bu birliklerimiz en muharip ve hareket kabiliyetine sahip birliklerimiz. Şüphesiz ki ülke sınırları içinde olsalardı daha etkin olarak deprem felaketine müdahale edebilirlerdi. Buradan çıkan sonuç, Suriye meselesinin çözümlenmesinin ne kadar hayati olduğu” diyor. Deprem bize bir kez daha gösterdi ki Suriye krizi çözülmeden, Şam’la barışmadan, iki ülke sınırını askeri sorunlardan kurtarmadan, afetlere müdahale etmek bile zor. Adım atılmazsa millet de komutanlar da daha çok ağlayacak! “İnsanın başı ağrımayagörsün, bütün organlar acıdan payını alır” diyor Cervantes. Bir hastalıktan kurtulunca, bütün vücudumuzu acılardan kurtaracağız.",https://www.cumhuriyet.com.tr/yazarlar/baris-terkoglu/depremin-ortaya-cikardigi-hastalik-2055614
Barış Terkoğlu,‘Fay yasası’ yerine ‘Türk yasası’,13 Şubat 2023 Pazartesi,"Rant alanları yaratıp inşaata açıyorlar. Müteahhitlere “Buyur” diyorlar. Yaptığı işe imzayı basıyorlar. Pastadan büyük parçayı alıyorlar. Yalnız bir gün yanlarında olacakları yurttaşı enkazda bırakıyorlar. Sonra da “Kader” diye kafa sallıyorlar. Önümde bir mektup duruyor. Jeoloji Mühendisleri Odası Başkanı Hüseyin Alan 2 Mart 2021’de yazmış. Cumhurbaşkanı ve AFAD dahil birçok kuruma göndermiş. Mektubun başlığı şöyle: Kahramanmaraş’ın Depremselliği. Mektubun ekinde bir de bilimsel rapor var. Maraş’taki yüksek deprem riskini tanımlıyor: “Maraş, doğrudan diri fay hatları veya zonları üzerine oturmaktadır.” Devlete net bir uyarıda da bulunuyor: “Kahramanmaraş ilimizin deprem zararlarından etkilenmesinin önlenmesi amacıyla bir dizi çalışmayı acilen başlatmak gerekli.” Maraş’taki depremden iki sene önce yazılan mektupta, yıkılan binaların durumu önceden tanımlanmış: “Kahramanmaraş’ta birçok yerleşim alanı, zayıf mühendislik özelliklerine sahip zemin birimleri üzerine oturuyor.” Mektup, “kentin gelişim ve yerleşim stratejilerinin yeniden belirlenmesi” önerisinde bulunuyor. Buna göre Maraş’ta, diri fay hatlarının haritasına göre şehir yeniden planlanmalı. Mevcut binalar gözden geçirilerek kentsel dönüşüm çalışması yapılmalı. Maraş’ta deprem planı hazırlanmalı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mektupta, Meclis’e de öneride bulunulmuş. “Yurttaşların can ve mal güvenliklerinin sağlanması”, “faydaki alanlar için yapı sınırlaması getirilmesi” için “fay yasası” teklif edilmiş. Jeoloji mühendisleri, elini taşın altına koyarak “Destek vermeye hazırız” diye bitirmiş. Mektubun ekindeki rapor ise bugünü daha net anlatıyor. Maraş’ta depremler tarihine yer veriliyor, Maraş’ı tehdit eden fay hatları haritada gösteriliyor. 6 Şubat’tan iki sene önce, neyle karşı karşıya olduğumuz söyleniyor: “Tarihsel deprem kayıtları, olasılıkla Kahramanmaraş içerisinden, geçmişte yüzey faylanması oluştuğunu göstermektedir. Bu nedenle, Kahramanmaraş, olabilecek büyük bir depremde de yüzey faylanması tehlikesi altındadır. (…) Kahramanmaraş’ın 6.5’ten büyük depremde hem depremin yaratacağı şiddetli sarsıntı hem de yüzey faylanması tehlikesi nedeniyle hasar alması beklenmektedir. Bu durumda en akıllıca yaklaşım, yapıların deprem sarsıntısını karşılayacak biçimde kurallara uygun hale getirilmesidir.” O kadar ki... 7.7’lik depremin merkez üssü Pazarcık’tı. İki yıl önce yazılan rapor tam da burayı işaret etmiş: “Doğu Anadolu Fayı’nın Pazarcık ya da Türkoğlu segmenti, 1513 yılından bu yana yıkıcı deprem üretmemiş, 7.4 büyüklüğüne varacak bir deprem üretme kapasitesine sahip bir faydır.” Buna rağmen ne mi oldu? Jeoloji Mühendisleri Odası ile konuştum. Kimse uyarılarına kulak asmamış. “Üstümüze düşeni yaparız” dedikleri halde kimse göreve de çağırmamış. Olası deprem, yeri ve büyüklüğü bile iki sene öncesinden öngörülürken hiçbir şey yapmadan beklenmiş. Yetmemiş, “İmara açılmasın” denilen yerlere yeni binalar yapılmış. Dahası var... Başında Türk kelimesi olan TMMOB’nin jeoloji mühendisleri, hükümete bu işleri hızlandıracak “fay yasası” önermişti ya... “Kamu kurumu niteliğindeki meslek kuruluşu” olması nedeniyle, kanunla “Türk” adını alan TMMOB’nin isminden, hükümet rahatsız oldu. Erdoğan talimat verdi. Depremden 3.5 ay önce, 27 Ekim’de adalet bakanı, TMMOB’den Türk adının çıkarılması için yasal çalışma yaptıklarını açıkladı. “Fay yasası” bekleyen, görevi gereği hükümetin yanlış uygulamalarını eleştiren TMMOB, “Türk yasası” ile karşı karşıya kaldı. Türk yurttaşlarının enkaza gömülüşünü izlerken karşı söz söyleyeni Türklükten çıkarmak, müteahhit sınıfının partisinin doğasına uygun bir seçimdi. Kılıçlarının ucundaki kadersizlere boyun eğdirmek için, kaderin adını kullanıyorlar. İnsan kendi yazgısını kendi yazdığı gün, mezarlıklar sadece zamanı gelmiş ölümlerin mekânı olacak.",https://www.cumhuriyet.com.tr/yazarlar/baris-terkoglu/fay-yasasi-yerine-turk-yasasi-2051196
Barış Terkoğlu,Hâkime rüşvet nasıl verilir,12 Ocak 2023 Perşembe,"Denize ağı atıyorsun. Hep küçük balıklar takılıyor. Büyüklere sanki biri haber vermiş. Ağdaki koca deliği bularak geçip gidiyorlar. Daha önce bu köşede okudunuz. Aslında Barış Pehlivan’la hazırladığımız Cendere kitabında, ondan F.S. diye bahsederek yazmıştık. Sonra davası görüldü. Karar verildi. Olay bütün basına şöyle düştü: “AKP Kocaeli Milletvekili Emine Zeybek’in eşi eski savcı Faruk Sarıoğlu, uyuşturucu dosyasında rüşvet verilmesine aracılık etmekten 2 yıl 6 ay hapis cezasına çarptırıldı.” Rüşvet teklif eden avukat Oktay Bağatır da ceza alırken birlikte çalıştığı Avukat Nejdet Altan ise beraat etmişti. Dosya aslında bir savcıdan, bir milletvekilinden, bir rüşvet hikâyesinden daha derine uzanıyordu. Şöyle anlatayım... Erzurum polisi, 24 Ocak 2019’da bir TIR’ın gizli bölmelerinde, 1 ton 535 kilogram eroin ele geçirmişti. Anadolu Ajansı, “Cumhuriyet tarihinin tek seferde ele geçirilen en büyük eroin miktarı” diye duyurmuştu. Şüpheliler tutuklandı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İddianameyi hazırlayan kişi, eski askeri savcı Melih Yıldırım’dı. Her şey savcı Yıldırım’ın, Erzurum Adliyesi’nde görevli bir başka savcı olan Faruk Sarıoğlu’nu şikâyetiyle başladı. Sarıoğlu, savcı Yıldırım’ın lojmandaki evinin kapısı çalmış, ziyarete gelmişti. Devamını kitapta şöyle anlattık: “Kendisini İstanbul’dan tanıdığı bir yargı mensubunun aradığını söyleyen Faruk Sarıoğlu, gizli yürüyen uyuşturucu dosyasının içindeki bilgileri kendisine vermesini istedi. Bunun karşılığında Yıldırım’a nakit olarak kaç milyon dolar isterse verileceğini söyledi. Sarıoğlu, paranın Yıldırım’ın istediği kişiye, istediği yerde teslim edilebileceğini ifade etti. Endişe etmemesini, teklifi yapanların çok güçlü olduğunu, ‘önemli kişilerin bilgisi dahilinde’ bu teklifin yapıldığını söyledi. Savcı Sarıoğlu, yakında Erzurum’da göreve başlayacak bir hâkimden de bahsediyordu.” Sarıoğlu’nun ceza aldığı rüşvet hikâyesi bu kadar değil... Sarıoğlu’nun “Yakında Erzurum’da göreve başlayacak” dediği hâkim, asıl büyük balıktı. O kişi, uyuşturucu baronu Zindaşti’yi, Külliye’den gelen bir telefonla bırakan Cevdet Özcan’dı. Hatırlayın, Cumhurbaşkanı Başdanışmanı Burhan Kuzu, Özcan ile görüşerek Zindaşti’yi serbest bıraktırmış, bu nedenle kendisi de sanık olmuştu. Ancak yargılanamadan öldü. İnanılmaz değil mi! Erzurum’da Cumhuriyet tarihinin en büyük uyuşturucu operasyonu yapılıyor. Dosyayı takip eden savcıya AKP’nin kritik isminin eşi olan savcı rüşvet teklif ediyor. Tesadüf bu ya, dosyaya bakacak Erzurum 1. Ağır Ceza Mahkemesi’ne, İstanbul’da uyuşturucu baronlarını, Cumhurbaşkanlığı’ndan gelen telefonla bırakan hâkim, sözde sürgünle atanıyor. HSK yazdıklarımızın ardından hatasını kabul etti. Özcan, davadan el çektirildi. Sarıoğlu hakkında da soruşturma yapıldı. Geçen 23 Kasım’da, Yargıtay 5. Ceza Dairesi tarafından rüşvet cezası verildi. İşte yeni gelişme bununla ilgili... Yargıtay 5. Ceza Dairesi, verdiği kararın ardından gerekçeli kararını açıkladı. Ve bu sayede olaydaki akıl almaz detayları öğrenme şansımız oldu. Önce kendisine rüşvet teklif edilen Savcı Melih Yıldırım’ın anlatımları... Savcı Yıldırım, uyuşturucu operasyonunu yaptıktan sonra yaşadığı hikâyeyi anlatmış. Bu anlatım Zindaşti’nin nasıl serbest kaldığına dair bilgilerimizi hem teyit ediyor hem de yeni ayrıntılar veriyor: “Bu tutuklama olayının ardından yaklaşık bir hafta sonra aynı adliyede görev yapan cumhuriyet savcısı Faruk Sarıoğlu beni telefonla arayıp odasına çay içmeye davet etti. (...) Faruk Sarıoğlu odasında oturduğumuz sırada bana, Mehmet Zeki Fidan isimli şüphelinin avukatlarının ben ifade almadan önce kendisine eski görev yeri olan İstanbul’da çalışan bir savcının selamı ile geldiklerini ve olayı kısaca anlatıp ‘bu işler İstanbul, Ankara gibi yerlerde olsa kolayca hallederdik ancak Erzurum’da olduğu için sıkıntı yaşıyoruz’ dediklerini, ayrıca ‘İranlı uyuşturucu sanığı Zindaşti denilen şahsı hapisten kendilerinin çıkardığını ve tahliyesi karşılığında sulh ceza hâkimine 3.5 milyon dolar verdiklerini, bu parayı verdiklerinde arkalarında iz bırakmadıklarını, hâkime bir adet 10 TL’lik banknot teslim ettiklerini, bu banknotun üzerindeki seri numarasının bir şifre olduğunu, hâkimin bu banknotu Kapalı Çarşıda bir kuyumcuya teslim ederek üzerindeki şifre karşılığında bahse konu miktarı aldığını’ anlattıklarını bana söyledi.” Daha önce Zindaşti’yi serbest bırakan hâkime 3.5 milyon dolar rüşvet verildiğini okumuştuk. Ancak Sarıoğlu’nun Melih Yıldırım’a anlattıkları, bu işin nasıl yapıldığını açığa çıkarmış. Üstelik banknottaki şifreyle para alan hâkim, ne tesadüf ise rüşveti verenlerin baktığı bir başka dosyaya, tarihi uyuşturucu davasına atanmış. Yargıtay’ın uzun gerekçeli kararında bütün detaylar var... Savcı Melih Yıldırım, Sarıoğlu ile ikinci ve üçüncü karşılaşmalarını da ifadesinde aktarmış. İkinci karşılaşma, Sarıoğlu’nun, Yıldırım’ın odasını ziyaret etmesiyle olmuş: “Odama geldi ve makam koltuğuma daha yakın olan bir mesafeye oturup dosya ile ilgili soru sormaya tevessül etti ancak kendisini geçiştirip odamdan gönderdim.” Üçüncü karşılaşma ise Yıldırım lojmandaki evindeyken Sarıoğlu’nun çat kapı gelmesiyle yaşanmış. Sarıoğlu’nun teklifini Yıldırım şöyle aktarıyor: “Senden şüphelileri tahliye etmeni veya dava açmamanı istemiyorlar. Ancak Saruhan, Hacı ve kamyon şoförü olan üç şüphelinin ifade tutanağını istiyorlar. Bunlar zaten önemli evraklar değil, yarın öbür gün dava açıldığında gizlilikleri kalkacak. Senin verdiğin bile belli olmaz. Bunun karşılığında ne kadar ne istiyorsan verecekler. Benden bunu iletmemi istediler.” Bu yaşananlar üzerine savcı Melih Yıldırım, kendisine rüşvet teklif eden savcı Faruk Sarıoğlu’ndan şikâyetçi olduğunu söylüyor. Kararda, savcı Melih Yıldırım’ın konuyu çeşitli aşamalarda bildirdiği savcı, başsavcı vekili ve başsavcının ifadesi de var. Onlar da Savcı Melih Yıldırım’ın çeşitli aşamalarda gelip kendilerine anlattıklarını doğruluyor. İlginç bir detay... Ceza alan Sarıoğlu inkâr eder diye düşünerek Savcı Melih Yıldırım parmak iziyle sözlerini kanıtlamak için ilginç bir şey yapmış: “Kapıyı açtığımda zile bastığını gördüğüm aklıma geldi. Bu zili buzdolabı poşeti ile söküp eve aldım.” Sadece savcının anlatımları değil. AKP’li vekil eşi olan savcı Faruk Sarıoğlu’nun, Erzurum Adliyesi’nde yer alan odasının bulunduğu koridora ait, 30 Ocak 2019 tarihindeki güvenlik kamera görüntüleri incelenmiş. Bu kayıtlarda uyuşturucu davasında rüşvet teklif eden avukatın giriş çıkışları tespit edilmiş. Öte yandan... Faruk Sarıoğlu’nun kullandığı cep telefonunda, HSK Başmüfettişliği tarafından bilirkişi incelemesi yaptırılmış. Savcı Sarıoğlu’nun avukatlarla olağandışı görüşmeleri delil olmuş. Gerekçeli kararda bütün parçalar birleştirilerek şu değerlendirme yapılmış: “Sanık Faruk Sarıoğlu’nun savunmalarının aksine, diğer sanıkların odasına iki kez gelip gitmeleri durumunun söz konusu olmaması, önceden tanımadığını belirtmesine rağmen olay günü sanık Nejdet Altan’ı iki kez aradığının sabit olması, diğer sanıkların ziyaretleri nedeniyle kısa süre odasında bulunduklarını söylemesine rağmen sanık Nejdet’in 12.57’de, sanık Oktay’ın ise 14.59’da odasına gelip 15.40 saatine kadar odasında bulunmaları ve ardından hep birlikte odadan ayrılıp, sanık Faruk’un tek başına saat 17.27’de tekrar odasına geri dönmesi karşısında diğer sanıklarla birlikte geçirilen sürenin kısa sayılamayacak olması hususları birlikte değerlendirildiğinde, sanık Faruk Sarıoğlu’nun savunmalarının bu yönüyle de samimi olmadığı değerlendirilmiştir.” Mahkeme kararından geriye, Türkiye adına şu utanç verici satırlar kaldı: “Sanıklardan Oktay’ın sohbet esnasında İstanbul’da uyuşturucu madde ticareti suçlarıyla ilgili baktıkları soruşturma ve davalarda başarılı olduklarına, milletvekilleri, bakanlar ve devlet bürokratlarından birçok tanıkları olduğuna ve bunlar aracılığıyla devlet bürokrasisinde birçok işi halledebileceklerine, kamuoyu tarafından da bilinen birçok soruşturma ve davayı müvekkilleri lehine sonuçlandırdıklarına dair anlatımlarda bulunduğu...” Savcı Sarıoğlu’nun AKP milletvekili Emine Zeybek’le evlenmesi ne ifade eder bilmem... Ancak gerekçeli karardaki satırlar sayesinde, “Torbacıların bacağını kırın” diyen siyasetin, baronları nasıl kurtardığını da öğrenmiş olduk! Ah kovaya attığın küçük balık ağzını açsa da konuşsa! Kim bilir, belki de ne karada ne suda, adaletin insan eliyle dağıtılmadığını anlatır. Sen de ağda delik aramaktan kurtulursun.",https://www.cumhuriyet.com.tr/yazarlar/baris-terkoglu/hakime-rusvet-nasil-verilir-2020711
Barış Terkoğlu,İmamoğlu kavgası başka bir yere gidiyor,02 Ocak 2023 Pazartesi,"Teraziye aynı yükü koyuyorsun. Rengine, şekline, kokusuna bakıp her seferinde farklı tartıyor. Sonunda buna adalet diyorsun. Süleyman Soylu ile Ekrem İmamoğlu arasındaki kavga, Soylu’nun yardımcısı İsmail Çataklı’da kilitlendi. Öyle ya, İBB’de işe başlayanların adli sicil kaydında bir sorun görünmüyordu. Gelgelelim, Soylu, çalışanların akrabalarına kadar tarama yaptırtmış, yüzlercesini terörist ilan etmişti. İçişleri Bakanı, İmamoğlu’na terör soruşturması açtırtacak hatta görevden aldırmaya gidecek kadar ileri gitti. Soylu’nun kendi yardımcısının ağabeyinin FETÖ iltisaklı çıkması, bu nedenle “Camdan evin varsa komşunun evine taş atma” dedirtti. Üstelik, herkesi peşin peşin terörist ilan eden Soylu, yaptığı basın toplantısında havaya bakarak “Varsa bir suçu gelir ifade verir” diyerek hukuku hatırlıyordu. Gelelim asıl meseleye... Peki İsmail Çataklı’nın ağabeyinin belgesi var mı? T24’te Tolga Şardan, üç gün önce iltisakın dayanağını yazdı. Osman Çataklı hakkındaki iddia şöyle: “FETÖ ile irtibatlı olduğu belirlenen ve örgüte finansal destek sağlayan Bank Asya’da hesabının bulunduğu, örgüt lideri Fethullah Gülen’in ve örgüte üye diğer kişilerin çeşitli basın-yayın ve sosyal paylaşım siteleri aracılığı ile örgüte finansal destek sağlamak amacıyla yapılan çağrılardan sonra arttıran hesap olarak değerlendirilenler listesinde isminin geçtiği...” Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Şardan’ın yazısından sonra Bank Asya hesap listesini taradım. Hayır, elbette bana özel bir liste değil bu. Hatırlayın, FETÖ-Erdoğan kavgası başladıktan sonra, örgüt lideri Gülen, hükümetin hedefindeki Bank Asya’ya para yatırma çağrısı yapmıştı. Gülen’e destek verenler Bank Asya’da para biriktirmeye başladı. Bunun üzerine soruşturmalara Bank Asya kriteri geldi. Bank Asya hesapları incelenerek bu süreçte Gülen’in sözünü dinleyenlerin listesi oluşturuldu. İşte bu liste, soruşturma dosyalarına girmesi sayesinde alenileşti. Peki o listede İsmail Çataklı’nın, 1971 doğumlu ağabeyi Osman Çataklı var mı? Evet var... Baktığınızda, o listede 592 bin 453 liradan 824 bin 518 liraya hesap değişimi görünüyor. Kolluğu yöneten Soylu’da da elbette bu liste var. Yani Soylu işi başından beri biliyor. Binlerce kişinin peşine bu nedenle düşülürken İsmail Çataklı’nın ağabeyi hakkındaki bu bilgi sümenaltı edildi. Ama iş sıradan bir İBB çalışanına gelince görümcesinin bağlantıları bile İçişleri’nin radarına girdi. Ağabeyi yüzünden İsmail Çataklı FETÖ’cü ilan edilemez elbette. En fazla, konu ağabeyi olunca FETÖ’ye göz yumduğu söylenebilir. Yine de bir şey var ki bakan yardımcısı değil İBB şirketinde garson olsa bakanlığın iltisak listesinde belki de İsmail Çataklı da olacaktı. Gelelim ikinci konuya... İmamoğlu’na, ahmak davasında iki yılın üstünde ceza verilmesi telkinini kabul etmeyince sürülen hâkim Hüseyin Zengin’in hikâyesini anlatmıştım. 6 Kasım tarihli o yazıda, daha fazlasını öğrenmek için bir öneride bulunmuştum: “Hâkimlerin siyasi cinayet işlediği bu senaryoda, muhalefetin rıza göstermekten daha fazla yapabilecekleri var. En basiti, HSK’de Millet İttifakı’nın üç üyesi var. Bu yazı bile, konu üzerine müfettiş görevlendirilmesi için gerekçe yapılabilir. İddiaları inceleyen müfettişler, sürecin tüm aktörleri ile görüşebilir.” Önerim gerçekleşmedi. HSK, Hüseyin Zengin’in baskı altında kalması sürecini aydınlatmaya, hepimizin bildiği nedenlerle yanaşmadı. HSK’ye muhalefet kontenjanından seçilen üyeler ise “hepimiz gibi” süreci izledi! Peki HSK müfettişleri, hâkim Hüseyin Zengin’e sorsa Zengin ne diyecekti? İşte hâkim Zengin’e yakın bir kaynağa bunu sordum. Meğer Zengin, hakkında inceleme yapılacağını öngörerek süreci anlatmaya hazırlanmış. Daha önceki yazdıklarıma ek olarak söyleyecekleri arasında bir ifade dikkatimi çekti: “Anadolu Adliyesi Başsavcısı İ.U. bana, Ekrem İmamoğlu’na ceza verirsen biz istinaf mahkemesini de çözdük. Tüm istinafların başkanı M.B. cezayı onatacak. Yargıtay sürecini de çözmek için çalışıyoruz. Yani senin kararın üst mahkemelerde de onaylanacağı için sorun yaşamayacaksın.” Hani, İmamoğlu’nun ahmak davası İstinaf’a gidiyor, birileri “Orada bozulur herhalde” diyor ya... Hüseyin Zengin’e yapılan telkine bakarsanız sadece yerel mahkeme değil, yukarısı da ayarlanmış! İmamoğlu’na ceza isteyen savcı Furkan Okudan’a, cezadan sonra terfi gibi bir görev verilmesi, ayarlama işini neredeyse gözümüze sokuyor. Elindeki tartının ayarı bir kere bozulmayagörsün. Pireyi deve yapıp yorgan da yaktırır, pire kadar iğne deliğinden deveyi de geçirir. Bir gün, bozduğun kantar seni de tartarsa adaletin ne olduğunu belki de o gün anlarsın.",https://www.cumhuriyet.com.tr/yazarlar/baris-terkoglu/imamoglu-kavgasi-baska-bir-yere-gidiyor-2017509
Barış Terkoğlu,Ateş cinayetinde çözülen düğüm,02 Şubat 2023 Perşembe,"Eski Ülkü Ocakları Başkanı Sinan Ateş, 30 Aralık’ta, Ankara’nın ortasında, güpegündüz öldürüldü. Suikasti o günden beri konuşuyoruz. Ne kadar inkâr etseler de Ateş, siyasi bir cinayete kurban gitti. MHP içinde bir ekip tarafından hain ilan edilmiş, hedefe konmuştu. Haliyle bir torbacıya ihale edilen katledilmenin ucu, çok başka yerlere uzanıyordu. Tetikçi Eray Özyağcı halen firari. Ancak geçtiğimiz günlerde tutuklanan kritik bir isim var: Tolgahan Demirbaş. Kamuoyu, Ülkü Ocakları Genel Merkez Eski Yöneticisi olan Demirbaş’ın adını, tetikçi Eray Özyağcı’yı, cinayetin ardından kaçırdığı suçlamasıyla konuşmuştu. Tolgahan Demirbaş’ın cinayetin hemen ardından, MHP milletvekili Olcay Kılavuz’un bulunduğu evden gözaltına alındığı ve birilerinin müdahalesiyle serbest bırakıldığı gündeme gelmiş, MHP bunu yalanlamıştı. Demirbaş’a yönelik ikinci adım, Ankara Cumhuriyet Savcılığı’nın ifadeye çağırması, ardından serbest bırakılmasıyla atıldı. Çekirge üçüncüde sıçrayamadı... Demirbaş, cinayetten neredeyse bir ay sonra, geçen hafta tutuklandı. MHP’den gelen açıklamalarda ise özellikle Demirbaş’a sahip çıkılması dikkat çekiyordu. Olcay Kılavuz’a ve Semih Yalçın’a yakınlığıyla bilinen Demirbaş, cinayetin siyasi ayağındaki kritik halka gibi görünüyor. Haliyle, devletin cinayeti çözmeye çalışan kanadı onun üstüne yoğunlaşırken soruşturmanın yukarıya doğru uzanmamasını isteyen bir başka taraf ise Demirbaş’ı kurtarmaya çalışıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Peki Tolgahan Demirbaş’la ilgili deliller neler? Ankara’da soruşturmayı yürütenler bu soruya “çok” yanıtını veriyor. Ancak bugün size kulislerden değil, soruşturma dosyasının içindeki somut bilgilerden bahsedeceğim. Önce bir kafeden söz edeyim: Marco Pascha. Kafe Kayseri merkezli. Ankara’daki şubeleriyle büyümüş. Sahibi olan Aytaç Ataç ise 11 yıldır buranın başında. Ataç’ın, Ankara Gölbaşı’nda şirketi Selçuklu AŞ. adına kayıtlı, 74 dönümlük bir arazisi var. Gözlerden uzak bir çiftliği bulunuyor. Aytaç Ataç, Sinan Ateş cinayetinde gözaltına alındığında, kimse neler olduğunu anlamadı. Ta ki 23 Ocak’ta Emniyet’te verdiği ifadeye kadar... Anlattığına göre Tolgahan Demirbaş ile 8 senedir arkadaştı. Ataç, “Tolgahan Demirbaş’ı eski Ülkü Ocakları başkan yardımcısı olarak bilirim” diye anlatıyor. Demirbaş, Ataç’ın kafesine nargileye geliyor, çiftliği, sahibi Aytaç Ataç olmadan da kullanıyor. Sinan Ateş’in katledildiği 30 Aralık günü, cinayetten 2.5 saat önce, saat 11 civarında, Demirbaş, Ataç’ı aradı. “Bugün çiftliğe gidecek misin” diye sordu. Ataç, “Gitmeyeceğim” dedi. Ataç, saldırıyla ilgisi olmadığını, cinayeti sosyal medyadan öğrendiğini iddia ediyor. Cinayet sonrasında Ataç ile Demirbaş arasında bir konuşma olmuş. Ataç, Demirbaş’ı arayarak Sinan Ateş’e saldırıyı sormuş. Demirbaş, bilgisi olmadığını söyleyerek kapatmış. Birkaç gün sonra da aynı diyalog geçmiş. Peki gerçekten öyle miydi? Aytaç Ataç (sağda) Yanıtı için, size tutuklanan bir başka isimden, Çağlar Zorlu’dan bahsedeyim. Diyeceksiniz ki Çağlar Zorlu, Aytaç Ataç, Tolgahan Demirbaş arasında nasıl bir ilişki var? Ataç, Çağlar Zorlu’yu nasıl tanıdığını polise şöyle anlattı: “Çağlar Zorlu’yu, 2-3 yıl kadar önce, Kayseri’den bir arkadaşım vasıtasıyla tanıdım. Çağlar’ı bana tanıştıran arkadaşım, MİT’te memur olarak görev yaptığını söylemişti. Daha sonra Çağlar’ın Kömür İşletmeleri’nde çalıştığını öğrendim. 2022 yılının ocak veya şubat ayında, kafeme müşteri olarak geldiklerinde, aynı masada oturduğumuz için tanıştırdım.” Bu üç kişinin tanışıklığının, Sinan Ateş cinayetiyle ne ilgisi var? Bunu da Ataç kendisi söylesin: “2022 yılının mart ayında, Tolgahan ve Çağlar yanımda oturduklarında, Tolgahan, Çağlar’a, ‘bir adres bulmamız lazım, yardımcı olabilir misin’ dedi. Çağlar da ‘yardımcı olabilirim’ dedi.” Kimin adresini istemiş olduğunu tahmin ediyorsanız, doğru bildiniz. Ataç kendisi söylesin: “Çağlar daha sonra kafeye geldiğinde, Tolgahan’ın kendisinden istemiş olduğu adresin, Sinan Ateş’in adresi olduğunu bana söyledi.” Sanırım anlaşıldı. Polisin ve savcılığın elindeki bilgiye göre, Ülkü Ocakları Yöneticisi Tolgahan Demirbaş, cinayetten 9 ay önce, Sinan Ateş’in peşindeydi. Devletin imkânlarıyla takip etmeye çalışıyordu. Çağlar Zorlu’dan yardım istedi. O da etti. Ataç, 23 Ocak’ta sevk edildiği savcılıkta, daha kritik bir ayrıntıyı itiraf etti: “Çağlar, bana, ‘Abi bunlar benden konum istiyorlar, bir arkadaşın (Sinan Ateş) kulağını çekeceklermiş, yardım istiyorlar’ dedi.” Ataç’ın anlattığına göre, Tolgahan Demirbaş, Çağlar Zorlu’ya, Sinan Ateş’in telefonunu göndermişti. Cep telefonu sinyallerinin verdiği konum bilgilerinden takip edeceklerdi. Peki, neden Çağlar Zorlu’dan istediler? Avukatı, mahkemede şöyle açıkladı: “Müvekkilim eski bir MİT çalışanı olduğu için böyle bir talepte bulunuyorlar, açıkçası bunu kullanmak için yardım istiyorlar.” Peki verdi mi? Zorlu, konum bilgilerini vermiş. Ancak kendisinin anlattığına göre, Sinan Ateş’in öldürüleceğini bilmiyormuş, hatta numaranın onun olduğunu bile bilmiyormuş, konum bilgilerini de uyduruyormuş.” Bir telefon konuşması da Ataç ile Zorlu arasında oldu. Zorlu şöyle anlattı: “Olayın olduğu gün, Aytaç Bey beni saat 13.30-14.00 sıralarında telefonla aradı. ‘Sinan Ateş öldürüldü, sana bir şeyler sorulmuştu ya, onların hepsini sil’ dedi.” Zorlu’nun ifadesi gösteriyor ki, cinayetin hemen ardından Ataç, Demirbaş ile Zorlu arasındaki mesajları, yani cinayet delillerini ortadan kaldırmak istemiş. Aytaç Ataç ise aradığını kabul ediyor. Ancak “Sil” dediğini kabul etmiyor: “Tolgahan ile görüşmelerini bildiğim için dikkat et’ dedim”. Aklınızda kaldı, biliyorum. Cinayet günü, Tolgahan Demirbaş’ın, Aytaç Ataç’ı araması, çiftliğin boş olup olmadığını sorması... Yoksa cinayetin tetikçiliğini yapan, halen de bulunamayan Eray Özyağcı, ilk olarak o çiftliğe mi götürüldü? Aytaç Ataç, 23 Ocak günü, savcıya şunu söyledi: “Tolgahan, olay günü benim çiftliğime gittiğini ancak orada atış yaptığını, mangal yakmak istediğini söyledi.” Cinayetten önce “Çiftlik boş mu” diye soran Tolgahan Demirbaş, cinayetin ardından çiftliğe gitmiş. Eldeki veriler, tetikçinin de o çiftliğe götürülmüş olabileceğini gösteriyor. Hatırlayın, önceki saldırı, mart ayında, aynı odak tarafından, Mersin’de Sinan Ateş’e yakın olan Çağrı Ünel’e yapılmıştı. Saldırganlar Ünel’i Ziraat Bankası’nın önünde sıkıştırmıştı. Belli ki orada da telefon sinyalinden konum tespiti yapıldı! Gördüklerimden rahatça söyleyebilirim ki Demirbaş’ı koruyan bir güç var! Artık tablo çok net. “Dava arkadaşlarımız” diye konuşmaya başlayanlar, Sinan Ateş’i aylardır neden takip ettirdiklerini, eski MİT’çilerden neden yardım istediklerini, “kulak çekme” derken neyi kastettiklerini, gözlerden uzaktaki çiftlikte kimlerle “mangal yaktıklarını” itiraf ederlerse, görünen köyün önündeki sis uçup gitmiş olacak!",https://www.cumhuriyet.com.tr/yazarlar/baris-terkoglu/ates-cinayetinde-cozulen-dugum-2027430
Barış Terkoğlu,On maddede yanıt: Erdoğan aday olabilir mi?,30 Ocak 2023 Pazartesi,"Cumhuriyet erdemli insanların rejimidir. Kanun yoksa, keyfiyet kural olmuşsa, erdemli insanlar rejimi yerini korkuya dayanan despotizme bırakmıştır. Geçen hafta, Erdoğan’ın 3. kez neden aday olamayacağını anlattım. Perşembe günü, Mülkiye Dergisi’nde yayınlanan bir yazıya atıf yaptım. Söz konusu makale, Meclis Başkanı Mustafa Şentop’un, Erdoğan’ın adaylığını destekleyen tezlerine yanıt veriyordu. Şentop, içeriğe yanıt vermek yerine, yazarın kimliğinin peşine düştü. ""Bize cevap vermek için faili meçhul bazı makaleler yazdırıyorlar"" dedi. Şentop’a kalırsa bu konuyu hiç konuşmamalıyız. Öyle ki geçen yıl şunu söylemişti: ""Bu konuyu gündeme getiren arkadaşlar, milletvekilleri boylarını aşan sularda yüzüyorlar. Bu hukukçuların yapacağı bir tartışma"". Yani hukukçu değilseniz, Cumhurbaşkanı’nın adaylığı hakkında konuşamazsınız. Bu tartışmayı toplumdan kaçırmak o kadar yanlış ki… Bakıyorum, ""kronometre sıfırlandı"" diyerek aday olabileceğini anlatan Erdoğan’ın kendisi hukukçu değil. Cumhurbaşkanlığı Hükümet Sistemi’ni öneren yasa teklifini açıyorum. En üstte Binali Yıldırım’ın imzası var. O da teklifteki çoğu kişi gibi, hukukçu değil, mühendis. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Haliyle Anayasa, sadece hukukçuların konuşacağı bir konu değil. Öyle olsa, Anayasa suçlarını, sadece suç işlediğinin farkında olan hukukçular işlerdi! Gelelim asıl meseleye… Hukukçuların da aralarında olduğu çoğunluk, Cumhurbaşkanı’nın 3. kez aday olamayacağında birleşiyor. Neden mi? Bir: Anayasada açık ifade var: “Cumhurbaşkanının görev süresi beş yıldır. Bir kimse en fazla iki defa Cumhurbaşkanı seçilebilir.” Kimseye istisna vermemiş. Haliyle ikinci kez Cumhurbaşkanlığı yapan Erdoğan da süresinin sonuna geldi. İki: Kanunlar, kalemin mürekkebi değildir. Bir ruhu vardır. Bütün dünyada, cumhurbaşkanlarına görev sınırı konmasının nedeni belli. İktidarın kişinin mülkü olmasını engellemek, demokrasiyi korumak için… Geç demokrasiye geçen Afrika’da bile, 2005’ten beri 32 ülkede Cumhurbaşkanı’nın görev süresi iki dönem. Öyleyse ""ilki sayılmaz"" diyerek sınırları delmek; kanunun maksadına, ruhuna, niyetine de aykırı. Üç: Başından tartışma hiç olmayabilirdi. Nasıl mı? Abdullah Gül meselesindeki gibi. Gül seçildikten sonra çıkan yasa (2007), yeniden seçimini tartışmalı hale getirmişti. AKP 2012’de, durumunu netleştiren bir yasa daha çıkardı. AYM kısmen iptal kısmen kabul etse de Gül’ün görev süresi de adaylığı da resmen kanuna bağlandı. AKP, 2017’deki yasa değişikliğinde ya da sonrasında, görevde olan Erdoğan’a özel bir istisnai madde koysa, bugün bunu tartışmayacaktık. Dört: Yine de tartışmayı bitirmenin bir yolu vardı. Anayasa, erken seçim kararını Meclis’in alması halinde, Erdoğan’a yeniden adaylık hakkı veriyordu. Muhalefet de ""6 Nisan’dan önce erken seçime evet"" diyerek buna kapı açtı. Gelgelelim, AKP kabul etmedi. Bu kapı da kapandı. Beş: Perşembe söz ettim. Şentop; 3. kez adaylığın kapısını açmak için, yasadaki açık ifadeleri bıraktı. Komisyon raporuna ve kanun tekniğine daldı. Sokağa çıkıp sorun. Referandumda sandığa giden halktan hiç kimse ama hiç kimse, komisyon raporuna ya da kanunun gerekçesine oy vermedi. Kanuna verdi. Haliyle, kanun yazan kalemi tutan kişi bile olsa, kimsenin yorumu, gerekçesi Anayasa’nın üstüne konamaz. Altı: Savunu şu: 2017’den önceki Cumhurbaşkanı başka, sonraki başka. İki dönem kuralı 2017’de değil, 2007’de geldi. O günden bu yana değişmedi. 2017’de Cumhurbaşkanı’nın yönetici yetkileri arttı. Ama ne adı ne Anayasa’daki yeri, ne statüsü değişti. Yani Cumhurbaşkanlığı’nda süreklilik var. Haliyle Erdoğan 2018’den beri değil, 2014’den beri Cumhurbaşkanı. Yedi: 2017’de ""Cumhurbaşkanlığı"" kaldırılıp mesela ""Başkanlık"" getirilebilirdi. Bütün Anayasa buna göre yenilenirdi. Erdoğan da 2018’de ""1. Başkan Erdoğan"" olur, şimdi de 2. seçimine girerdi. Ama yapılmadı. Haliyle yetkiler farklı olsa da eskisi de yenisi de aynı Cumhurbaşkanı. Örnek olsun, Cumhurbaşkanı’nın suç işlemesi durumunda yargılanması aynı şekilde duruyor. Mahkemelere bakıyorum. 2018’den önce vatandaşlara açılmış Cumhurbaşkanı’na hakaret davaları, ""o Cumhurbaşkanlığı ilga oldu"" diyerek düşürülmemiş. Yargılamalar süreklilik içinde devam etmiş. Sekiz: Bir ayrıntı daha... 2017 değişiklikleri, eski kurumlar üzerine bina edildi. ""Sistem değişiyor"" diyenlere karşı, ""sadece fiili durum legalleşiyor"" denildi. Bakın o gün Anayasa’yı değiştiren komisyonun başındaki Mustafa Şentop ne yazmış: ""2007’den itibaren Türkiye’de özü itibariyle yarı başkanlık sistemine geçildiğini…"". Bakın, ""getirin yasayı"" diyerek sistemi değiştiren adımı atan Devlet Bahçeli, o gün ne demiş: ""Fili durumun hukuki boyut kazanabilmesinin süratle yol ve yöntemlerinin aranması."" Yani, sistem yenilenip Erdoğan ""sıfır kronometreli aday"" olmadı. Fiili olarak değişmiş sisteme göre düzenleme yapıldı. Dokuz: Bir de YSK var. Evet YSK, Erdoğan’ın kontrolünde. Ancak geçen yıl bir vatandaş CİMER’e ""Erdoğan aday olabilir mi"" diye sordu. CİMER, soruyu YSK’ya gönderdi. YSK’dan gelen yanıt yasayı hatırlatıyordu: ""Bir kimse en fazla iki defa Cumhurbaşkanı seçilebilir."" Çünkü Anayasa’da bu yazıyordu. Anayasa’da yazandan fazlasını YSK söyleyemez. Söylerse suç işler. On: Geçmiş geleceğin habercisidir. Diyelim yarın kurulacak yeni Meclis, Cumhurbaşkanı’na yeni yetkiler verdi. Ya da bazı yetkileri geri almaya karar verdi. Bu durumda ne olacak? Kronometre bir daha mı sıfırlanacak? Bu, ""bi daha bi daha"" diyerek, Anayasa’nın istismarıdır. Bir kişinin sonsuz iktidarı için Cumhuriyet’in sonunun hazırlanmasıdır. Nihayetinde, Erdoğan’ın aday olamayacağını söylemek, kişisel bir hesaplaşma değil, Cumhuriyet’in savunusudur. Erdemli insanların rejiminin ilk zaferi, kendi korkularını yendiği gün kazanılacak.",https://www.cumhuriyet.com.tr/yazarlar/baris-terkoglu/on-maddede-yanit-erdogan-aday-olabilir-mi-2026392
Barış Terkoğlu,İmamoğlu’nu kurtaracak imam,05 Ocak 2023 Perşembe,"Ne çok günah var. Ömrün boyu kaçsan da seni gelip buluyor. Bizim imam efendiye sorarsan, sana günah dediğini kendisine helal sayıyor. Dünyanın dengesi işte o an bozuluyor. İstenilen kararı vermeyince sürülen hâkimi konuştuk. Üst mahkemenin nasıl ayarlandığını konuştuk. Ceza isteyen savcının siyasi ilişkilerini konuştuk. Dün, İBB’deki basın açıklamasında gündeme geldi, İmamoğlu’na ceza veren hâkime verilen zırhlı aracı ve korumaları bile konuştuk. Ne kaldı derseniz, ilginç bir ayrıntı daha var... Konu “ahmak” biliyorsunuz. İmamoğlu o sözü Soylu’ya değil de YSK üyelerine söyledi diyen mahkeme, “kamu görevlisine hakaret”ten, tam 2 yıl 7 ay 15 gün hapis cezası verdi. Üstüne de siyasi yasak getirdi. Yargı ağır diye şikâyet ediyorduk, uzun kararını hemen yazdı. Orada dikkat çeken bir kısım vardı. “Ahmak sözcüğüyle ilgili içtihat bulamadık” diyen mahkeme, kelimenin “aptal, budala, ve geri zekâlı” anlamlarında kullanıldığını söyleyerek cezayı açıkladı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşte burada ilginç bir detay var. Devletin tepesinde bu aralar bir “içtihat rüzgârı” esiyor. Zira, aranan “içtihat”ın yakında gelme ihtimali belirdi. Nasıl mı? Konuşmalarında Cumhuriyet’i hedef alarak sık sık haber olan, ağzı bozuk İmam Halil Konakcı’yı hatırladınız mı? Hani cami kürsüsünden “Bak sokaklar ne hale geldi, kasap dükkânı gibi, et görmekten içimiz dışımıza çıkıyor artık” diye kadınları hedef gösteren Konakcı. Hani “Erkekler kadından üstündür” diyerek muhafazakâr kadınları bile ayağa kaldıran Konakcı. Hani “Cem Yılmaz’ın esprisine gülen dinden çıkmıştır” diye vaaz veren Konakcı. Orhan Gencebay, İbrahim Tatlıses, Ferhat Göçer ve Muazzez Abacı’nın şarkılarını dinleyenleri bile aforoz eden Konakcı. Ortalığı karıştırıyor, provokasyon yapıyor, toplumu kışkırtıyor ama kimse ona el uzatamıyor. Kendisine müstakil bir cemaat kuran, İhya Vakfı gibi kurumlar aracılığıyla teşkilatlanan, hatta televizyonu bile olan Konakcı’ya bazı İslamcı gruplar destek veriyor. Konakcı’nın IŞİD’i ve El Kaide’yi andıran tekfirci diline sahip çıkanlar, “Yalnız değildir” kampanyası düzenliyor. Öyle ki Konakcı’ya “Bu nasıl üslup?” diye karşı çıkıldığında, AKP MKYK üyesi Mücahit Birinci, Konakcı’ya sahip çıkmış, “İmama yapılan tehditler, hakaretler, sövmeler topyekûn ayaklarımızın altındadır” demişti. İmam Konakcı’nın İmamoğlu davasıyla ne ilgisi olabilir, diyebilirsiniz... Şöyle anlatayım... Diyanet İşleri başkan yardımcılığına beş yıl önce Burhan İşliyen atandı. İşliyen, Başkan Ali Erbaş’a yakın bir isim. Diyanet’teki görevi nedeniyle de doğal olarak bir kamu personeli. Diyanet’ten bazı isimler İmam Konakcı’nın çıkışlarını eleştiriyor. Kullanılan dilin sert olduğunu, Diyanet’in bu açıklamalar nedeniyle yıprandığını söylüyorlar. Bu isimler arasında Burhan İşliyen de var. İşliyen, geçenlerde, İslam adına radikal konuşmalar yapan, Konakcı’nın da aralarında olduğu hocaları eleştiren bir tweet attı. 18 Aralık tarihli mesajında şunu söyledi: “İhtilafları konuşabiliriz. Hatta aynı düşünmediğimiz konularda birbirimize sert eleştiri ve ithamlarda bulunur takipçilerimizi de artırabiliriz. Ama; hiç tartışmalardan etkilenip hidayete erene rastladınız mı? Ya da; gönüllere hitap eden güzel insanların tartıştığını gördünüz mü?” Bu mesajı üstüne alınan Konakcı, 25 Aralık’taki ilk vaazında, İşliyen’e sert bir cevap verdi. Oturup izledim. Konakcı, İşliyen’in attığı mesajı anlattı. Söze de şöyle girdi: “Ahmak adam tweet attı geçen”. “Ulan” diye hitap ettiği İşliyen’den “Kibarlıktan geberip gidecek” diye söz etti. “Münafık” bile dedi. İşliyen’i ağır ifadelerle yerden yere vurdu. Konakcı’nın İşliyen’e “ahmak adam” diye hitap etmesi ciddi bir yargı krizi çıkardı. Zira “ahmak” lafı İmamoğlu’na hapis cezası getirmişti. Bu durumda, aynı hukuk herkese uygulanacaksa, İşliyen de kamu görevlisi olduğu için, savcıların Konakcı’ya da “ahmak davası” açması ve mahkemenin de ceza vermesi gerekecek. Elbette idari soruşturma da açılacak. Konakcı’nın kürsüden indirilip imamlıktan atılması gündeme gelecek. Öte yandan, yok, savcılar dava açmaz ya da Konakcı’nın sözleri hakkında “Hakaret yok” diyerek takipsizlik kararı verirse, bu kez de İmamoğlu davasına “Ahmak hakaret değildir” içtihatı oluşturmuş olacaklar. Üstelik... Savcıların harekete geçmesi için şikâyete de gerek yok. Kamu görevlisine hakaret, resen soruşturma açılabilen bir konu. Yargının son günlerde konuştuğu bu mesele, “Şimdi ne yapacağız?” dedirtmiş durumda. İmam Konakcı’ya İmamoğlu tarifesi uygulamak mı, yoksa uygulamayıp İmamoğlu’nu kurtaracak koz vermek mi? Yargı işin içinden çıkamıyor. Tam bir sakal bıyık diyalektiği! Annemizin öğütlerini, öğretmenimizin tavsiyelerini, yüreğimizin sesini, aklımızın sözünü bir kenara fırlattık. Başına takke geçirmiş adamların vaazlarını ezberleyerek kendimize yol aradık. Sonunda dünyanın adaletsizliğinin altında kaldık. İlaç sandığımız, hastalığımızın nedeni belki de!",https://www.cumhuriyet.com.tr/yazarlar/baris-terkoglu/imamoglunu-kurtaracak-imam-2018521
Barış Terkoğlu,Perde asarken katledilen Talat,29 Aralık 2022 Perşembe,"Siyah ile beyaz. Yakana iğneliyorsun. Yaşarken çekilmiş ama bakışları solmuş gibi. Ölüm, insanın fotoğraflarını da mı öldürür? Dün bütün Türkiye, Soylu’nun İstanbul Belediyesi için hazırladığı dosyayı konuşuyordu. Ben ise İçişleri bakanının İstanbul’daki semtinde, mafyanın ne boyutta olduğunu gösteren bir dosyayı okuyordum. Nefesimizi yanlış yerde nasıl da tüketiyoruz diye düşündüm. Gazetelerde iki satır bir haber. “İstanbul’da kafeye silahlı saldırı” diye verilmiş. Bir kişinin hayatını kaybettiğini söylüyor. Merhum Talat Kaya’nın genç fotoğrafı, veda eder gibi bakıyor. Ölüler büyümez ya. Geçen yıl, 1 Haziran’da katledildiğinde, daha 34 yaşındaydı. Perdeciydi. Silah seslerinin geldiği o kafede, Talat, kornişe uzanıyordu. Herkes yere yatarken o havada kaldı. Başından vurulup düştü. Hayatına bakıyorum... 26 Nisan 1987’de Tunceli-Hozat’ın Geçimli köyünde doğdu. 6’sı kız, 2’si erkek, 8 çocuklu yoksul bir çiftçi ailesinin 4. çocuğu. 1994’te İstanbul Dolapdere’ye göç etmişler. Talat, bir süre sonra ilkokula başladı. Sınıftakilerden büyüktü ve tabii yabancı. Okumak istemedi. Otomobil tamircisinde çıraklığa başladı. Küçük parmaklarıyla ailesini geçindirmeye çalışıyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Askerden sonra, doğduğu toprağa, Tunceli’ye döndü. Halasının kızı Ceylan’a âşık olmuştu. İstanbul’a gelip, zar zor evlendiler. Önce şoförlük sonra perdecide çıraklık. İşi öğrenince kendi dükkânını açtı. Doğu ve Mahir Deniz, iki erkek çocuğu oldu. 1 Haziran 2021 günü geldiğinde hayat ona, “Çok şükür” dedirtiyordu. Alibeyköy/Eyüpsultan’da yeni açılan Lounge kafenin perde işini almıştı. Kuzeni Gökhan’la kafeye gitti. Hazırladığı perdeleri teker teker asıyordu. İşlerinin bitmesine 10 dakika kalmıştı. Kafenin sahibi olarak bildikleri Ahmet Adanmış o sırada dışarı çıktı. Kapıdaki siyah camlı aracın içinden, bir anda, kafe kurşun yağmuruna tutuldu. Talat bir daha kalkamadı. Saldırganlar da kısa sürede gözden kayboldu. Kafe sahipleri Ahmet Adanmış ve Ahmet Taha Aksakal yaralandı. Polisin kafeye gelip arama yaptığında, buldukları dosyaya şöyle girdi: “Koltuk üzerinde 1 adet Glock marka tabanca, mutfak tezgâhı üzerinde 1 adet tabanca ve koltuk üzerinde 500 adet 200 TL’lik toplamda 100 bin TL banknot...” Saldırıdan bir hafta önce... 24 Mayıs 2021 günü Büyükçekmece Polis Merkezi’ne bir ihbar geldi. Bir vatandaşın arabası evinin önünden çalınmıştı. Araca 2 Haziran’da sabaha karşı gelen bir yangın ihbarıyla ulaşıldı. Gaziosmanpaşa’da üstüne tiner dökülüp yakılmıştı. İşte kafeye saldırıda kullanılan araç, o araçtı. Çalınmış, plakası değiştirilmiş, saldırı yapılmış, sonra da yakılmıştı. Aslında mahallenin arka sokaklarında dolaşan herkes olan bitenin farkındaydı. Bölgenin iki önemli “baba”sı, “dayı” lakaplı Fatih Uzunyayla ile “Zaza Doğan” lakaplı Ahmet Adanmış arasında husumet küfürleşmeye kadar varmıştı. Polisin aldığı istihbarat dosyaya şöyle girmiş: “‘Gereken yapılacak, Fatih abimizin intikamı alınacak’ tarzında söylemlerin olduğu bilgisi alınmıştır.” Polis, Fatih Uzunyayla’nın adamı olarak bilinen Üveyiz Kınay, Emre Duran, Emirhan Örs ve saldırıya karıştığı öğrenilen Doğan Gökdoğan’ı gözaltına aldı. Adını son verdiğim Doğan olmasa, herkes “Görmedik, duymadık, bilmiyoruz” diyecekti. Ancak Doğan her şeyi itiraf etti: Arabayı Emirhan kullanmış, yan koltuğunda kendisi oturmuş, arka koltuktaki Üveyiz elindeki kalaşnikofla tam 12 el ateş etmişti. O kurşunlarla, perdeci Talat ölmüş, Ahmet Taha Aksakal kasığından ve Ahmet Adanmış sol karın boşluğundan ölümcül şekilde yaralanmıştı. Her şey çözüldü bitti sanmayın... İddianameye bakıyorum. Sanıklar arasında Fatih Uzunyayla da var. Ama tetikçiler tutuklanırken azmettirmekle suçlanan Uzunyayla önce serbest bırakılmış. Duruşmalar başlayıp dosyadaki deliller ortaya serilince, Uzunyayla hakkında bu kez yakalama kararı çıkarılmış. Hemen yakalanmış sanmayın... Sosyal medyadan boğazda yemek fotoğrafları paylaşan, hatta bu süreçte Emniyet’e girip çıktığı ispatlanan Uzunyayla bir süre yakalanamamış! Sonra neyse ki bulunmuş! Mahkeme tutanaklarını açıyorum. İtirafçı Doğan’ı susturmak için neler yapılmamış ki: “Hâkim: Herhangi bir tehdit falan aldın mı? Doğan Gökdoğan: Ayağımda kurşun yarası aldım. Hâkim: Olaydan sonra mı? Doğan Gökdoğan: Evet sağ bacağımda izi de var. (...) İfadeni çekmezsen bu sefer başka yerlerine ateş eder, vururum seni dedi. Ben de gittim ifademi çektim, ‘kendi kendime ateş ettim’ dedim.” Ormanda dayaktan annesine adam göndermeye kadar varmış olay... Bununla da sınırlı değil. Kuşkusuz saldırıda mağdurlardan biri, hatta asıl hedefi, ağır yaralanan “Zaza Doğan” lakaplı Ahmet Adanmış’tı. Adanmış mahkemeye geldi. Sanıklardan hesap soracağını söyledi. “Abiniz” diyerek Fatih Uzunyayla’ya mesaj gönderdi. Sonrasında yaşananları avukat Zuhal Teker, duruşmada şöyle anlattı: “Fatih Uzunyayla, ondan sonra, kendi Instagram hesabından, bizim savaşacağımız yerler mahkeme salonları değil, sokaklardır diyor.” İstanbul sokaklarında başlayan mafya savaşları mahkemeye taşınıyor, mahkemeden tekrar sokağa taşıyordu. İstanbul’da değişen bir şey yok diyorum ya. Merak edip, basın arşivinde Fatih Uzunyayla’yı arattım. Karşıma 15 yıl önce, Hürriyet’te Toygun Atilla imzasıyla o haber çıktı: “Polis, İstanbul Gaziosmanpaşa’da, uyuşturucu, silah kaçakçılığı, oto hırsızlığı, cinayet ve adam yaralama olaylarına karıştığı haraç çetesi üyelerinin kaldığı 12 ayrı adrese baskın düzenledi. 400 polisin katıldığı operasyon sırasında aralarında çete lideri olduğu kaydedilen Fatih Uzunyayla’nın da bulunduğu 20 kişiyi gözaltına aldı.” 15 yıl önce bitti sandığımız, sahte plaka, cinayet, adam yaralama, 15 yıl sonra aynı failin başka bir haberinde can buluyordu. İstanbul sokaklarının çetelere teslimi o halde ki... Tetikçilerin tamamının doğum tarihlerine bakıyorum. En büyüğü 2000 doğumlu. Bu yaşta birçok suçtan kayıtları var. Geleceksiz bir nesil, kendisine mafyada kariyer yaratmakta hiç zorlanmıyor. Savcının da dikkatini, tetikçilerin, bu genç yaşta, sosyal medya hesaplarından, sık sık silahlı fotoğraf paylaşmaları çekmiş. İstanbul, dünya mafyasının başkenti olurken onunla mücadele etmesi gerekenler ise İstanbul pastasının peşinden koşuyor. İçişleri bakanı, belediye başkanını sudan bahanelerle görevden almak için seferber olurken kendi semtinde mafya, gençlerden tetikçi devşirip kalaşnikofla düzen dağıtıyor, uyuşturucu elden ele dolaşıyor. Serseri kurşunlar, vatandaşı perde asarken bile buluyor. Talat, çocuklarını doyurmak için çalışıyordu. İki çocuğu, babalarının kokusuna doyamadı. Bir gün büyüyecekler, ama onlara bu adaletsiz, bu kanlı düzeni kimlerin yarattığını belki de hiç anlatamayacağız. Baba, yetim çocuklar için hasret kokan bir fotoğraf. Lanet, göğsümüzde taşıdığımız fotoğrafları solduranların üzerinde olsun.",https://www.cumhuriyet.com.tr/yazarlar/baris-terkoglu/perde-asarken-katledilen-talat-2016371
Barış Terkoğlu,Erbakancıları nasıl katlettiler?,19 Ocak 2023 Perşembe,"“Diktatörler sırtlarından inmeye cesaret edemedikleri kaplanların üstünde dolanıp dururlar” diyor Churchill. “Ve kaplanlar hep acıkır” diye de tamamlıyor. Erbakan’ın ölümünü beklediler. Erdoğan’ın emri Fethullah’ın kavliyle, 28 Şubat davasını kurdular. Kozmik Oda savcısına hazırlattıkları iddianamede, Erdoğan’ın kızlarını bile mağdur yazdılar. Yaşı 90’a varan generalleri hapse atmak yetmedi. Vural Avar gibi içeride ölenlerin ardından bayram ettiler. Dün, gazetemizde, yaşlı mahpusların, haftalardır Resmi Gazete’de yayımlanacak genelgeyi beklediği yazıyordu. Okuyunca düşündüm: Erbakan bugünün şartlarında muhalefet etseydi, hangi muameleyle karşılanırdı? Ne demek istiyorum? Şöyle anlatayım... Tarih: 31 Mart 2019. Türkiye, yerel seçim için sandık başındaydı. Herkes İstanbul ve Ankara’ya kilitlendi. Ama günün en kötü haberi Malatya Pütürge’den geldi. Aslında pazarın gelişi cumartesiden belliydi... AKP’nin Pütürge Belediye Başkan Adayı Mikail Sülük’tü. Sülük’ün köyü, Pütürge’ye 30 kilometre uzaklıktaki Bölünmez’di. Hani bazı sandıklara bakıyor, “Nasıl oldu da başka partiye tek oy çıkmadı” diyoruz ya... Sülük ailesi, AKP’li başkan adayının köyünün, AKP’ye tulum çıkarmasını istiyordu. Bellerinde silahlarla dolaşıyor, köylülere, “Firesiz AKP’ye oy vereceksiniz” diyordu. Gelgelelim, Aktaş ailesinden “Vermeyeceğiz” diyen altı kişi vardı. Bir gece önce, başkan adayı Mikail Sülük’ün babası Hacı Sülük’ün başını çektiği grup, Hasan Aktaş’ı ziyaret etti, oy istedi. Ancak “Size vermeyeceğiz, Saadet Partisi’nin sandık görevlisiyiz” yanıtını aldı. Gerginlik çıktı, “Sizin için kötü olur” diyerek gittiler. Hasan Aktaş, Sülükler’in niyetinin kötü olduğunu görmüştü. Sandık görevlisiydi. Hangi partiden yazılırsa yazılsın, oyların namusunu koruyordu. Bu bir kamu göreviydi. Güvenlik birimlerini arayarak köydeki sandıkta güvenliğin sağlanmasını istedi. Maalesef izin vermediler. Sadece Sülük ailesine yakın iki korucu ayarlandı. Ve seçim sabahı... Sabah yedide oy verme işlemi başladı. Hasan Aktaş, kuzeni İlyas Aktaş ile birlikte sandık başındaydı. Gelenlere yardım ediyor, seçimin sağ salim ilerlemesini sağlıyorlardı. Barışçıl bir ortam vardı. Hatta kendi amcaları bile AKP’ye oy vermişti. AKP’li Belediye Başkan Adayı Mikail Sülük’ün babası Hacı Sülük, kardeşi Ömer Sülük, yeğenleri Hacı Ömer Sülük, Abdulkadir Sülük, Mahmut Sülük sabah erkenden oy kullandı. Belli ki niyetleri olay çıkarmaktı. Seçim günü, silah taşımak bile yasaktır ya... 5 kişilik gruptakiler, bellerinde silahla, oy kullanılan sınıfta, beklemeye devam etti. Tam üç saat, gerilimli bekleyiş sürdü. Bir kıvılcım gerekiyordu. Saat onu geçtiğinde o da oldu. 20 metrekarelik bir oda düşünün. Ortada bir sandık. İçeride 17 kişi var. 4’ü oy kullanmaya gelen vatandaş. Sülük ailesinden beş kişi. Gerisi sandık görevlisi. Oy vermeye gelen bir kişi, kabine, karısıyla girmek istedi. İlyas Aktaş, bunun yasak olduğunu, izin veremeyeceklerini söyledi. Kenarda bekleyen Sülükler müdahale etti. Silahlarını çekerek Hasan Aktaş ve İlyas Aktaş’ı oracıkta katletti. Amcaları Ali Aktaş da yaralandı. Saldırgan grup hızla okuldan çıktı. Aynı arabaya binip uzaklaştı. İşte o olay, sanki eşit güçlerin tartışmasıymış gibi, yandaş medyada, “sandık başında kavga” diye haberleştirildi. Oysa Saadet Partili sandık görevlileri, sadece demokrasinin selameti için mücadele ederken AKP’li belediye başkanının akrabaları tarafından katledilmişti. Dava sürecinde de tuhaflıklar yaşandı. Beş kişiden Mahmut Sülük o günden sonra yakalanamadı. Dosyası ayrılarak dört kişi yargılandı. Malatya Ağır Ceza Mahkemesi’nde açılan dava, kaçırılır gibi Kırşehir’e taşındı. Tanık ifadeleri olağandışı şekillerde alındı, kimi süreç içinde değişti. Sanıkların Metin Feyzioğlu başta olmak üzere güçlü avukatları vardı. Ancak cinayeti kör balıkçı bile görmüştü. Şenyaşarlar’da olduğu gibi, ölenleri terörist ilan edemediler! Dört sanığa ikişer müebbet verildi. İstinaf da Yargıtay 1. Ceza Dairesi de onadı. Her şey bitti derken beklenmedik şeyler oldu... 85 yaşındaki Vural Avar’ın hapisteki acı ölümünü konuşuyoruz ya... Cinayeti azmettiren, aynı zamanda Belediye Başkanı Mikail Sülük'ün babası olan 75 yaşındaki Hacı Sülük, sağlık koşulları gerekçesiyle çarçabuk tahliye edildi. Öğrendiğime göre bugün, Malatya’daki evinde tarla işleriyle ilgilenmeye devam ediyor. Malatyalı AKP’li vekillerin ziyaretlerini kabul ediyor. Hapiste kalan 3 sanık için ise “yukarıdaki hatırlı kişiler” devreye girdi. Beklenmedik bir şekilde, yıllar sonra, Yargıtay Savcısı, müebbet kararlarının bozulması için itiraz etti. Yargıtay Ceza Genel Kurulu’nun başkanlığını yapan hâkim Eyüp Yeşil’in “üstün çabaları” ile bitmiş karar bozuldu. Salı günü dava yeniden görülmeye başlandı. Yargıtay Ceza Genel Kurulu’nun yazdığı 94 sayfalık karara bakarsanız, görünen şu: Sanıklardan ikisi de cinayetten değil, yardım suçundan ceza alacak ve muhtemelen yakında dışarı çıkacak! Dün, Aktaş ailesinin avukatı Süleyman Sarıbaş’ı aradım. Sarıbaş, önceki günkü duruşmada, isyanını, “Aslında bu kararı da bu cüppeyi de yırtmam lazım ama saygısızlık etmek istemiyorum” diye göstermişti. Dünkü konuşmamızda ise davanın aşama aşama kaçırılışını özetledikten sonra, “talimat büyük yerden” dedi. Katledilen Hasan Aktaş’ın kardeşi İzzet Aktaş ise daha da öfkeliydi: “Beş kişinin de cezalarını çekmelerini istiyorum. Siyasi güçlerini kullanıp davayı bu noktaya getirdiler. Ya siyaset, bu dosyadan elini kolunu çeksin. Ya da katillerin hepsini bıraksınlar, onlar da hepimizi öldürsün, adalet bu diyelim.” Bir uydurma davayla, “Erbakan’a darbe yaptılar” diyerek hapiste tutulan 80-90 yaşındaki generallere bakıyorum. Bir de yıllar sonra, sadece seçimde görevini yaptığı için katledilen Erbakancıların katillerinin nasıl kurtarıldığına. Haliyle, “25 yıl önce yaşananlara darbe diyeceksek bugüne ne diyeceğiz” diye düşünüyorum. YSK üyelerine “ahmak deme ihtimali”ne hapis cezası veren yargının, sandık kurulu üyelerinin katlindeki duruşunu da görüyorum. İnsanlığın en aşağı halini resmeden kelimeleri aklımdan geçiriyorum. Er ya da geç... Zorbalar kaplanların sırtından inecek. O gün sadece biz değil, kaplanlar da özgürce dolaşacak.",https://www.cumhuriyet.com.tr/yazarlar/baris-terkoglu/erbakancilari-nasil-katlettiler-2022854
Barış Terkoğlu,Nerden baksan tutarsızlık nerden baksan,19 Aralık 2022 Pazartesi,"Gözleri bağlı, kulakları tıkalı sanıyoruz. Oysa onların hukuk dedikleri şeyin kuralı, güçlünün çıkarından ibaret. Her yerde aynı konu... İktidar güdümüyle verilen İmamoğlu kararının mesajını tartışıyoruz. Eksik ne kaldı derken, en yetkili isim, YSK (Yüksek Seçim Kurulu) Başkanı Muharrem Akkaya da konuştu. “Cezası kesinleştikten sonra listeye dokunmamız mümkün değil, seçime girer ama kazansa bile mazbatası verilmez” dedi. Tepkiler üzerine, dün, sanki konu İmamoğlu değilmiş gibi, “Ben genel prensipleri hatırlattım” dedi. Hayır, yanlış anlamayın. Gazeteci Kübra Par, doğru bir gazetecilik yaptı, doğru sorular sordu. YSK başkanının yanıtları da kendisinin nasıl baktığını açıklıyordu. Gelgelelim, ortada başka bir tuhaflık var. Meselenin bir yanı taraf olmakla alakalı. Öyle ya, İmamoğlu, kazandığı seçimi iptal eden YSK üyelerine, sözde hakaretten ceza aldı. Şimdi adaylığı bu ceza nedeniyle aynı YSK’nin önüne gidecek. YSK, kendisine hakaretten ceza alan birinin adaylığı hakkında, “tarafsız” karar vermeye çalışacak. Üstelik daha konuşmadan, tartışmadan, kararını başkanı önceden açıklamışken... Şarkıdaki gibi nerden baksan tutarsızlık! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ancak ikinci mesele daha kritik. O da Erdoğan’ın adaylığını ilgilendiriyor. Şöyle anlatayım... İmamoğlu henüz belediye başkanı. Cezası kesinleşmedi. İmamoğlu ya da bir başkası, muhalefetin henüz bir adayı da yok. Buna rağmen İmamoğlu aday olmuş da YSK’nin önüne dosyası gelmiş gibi, YSK başkanı stratejilerini açıklıyor. Doğmamış çocuğa don biçmekten fazlası, olmamış muhalefete yön çizmeye çalışıyor. Elbette Erdoğan adına elbette AKP için. Gelelim meselenin detayına... Dün, Liberal Demokrat Parti’nin (LDP) avukatı Ayça Akpek’in uyarısı sayesinde fark ettim. Partinin YSK ile ihtilafları vardı. Bunun için yazışmalar yapıyorlardı. Tam o sırada, 9 Haziran’da, Erdoğan çıkıp cumhurbaşkanı adayı olacağını açıklamıştı. “Bunun için de başvuru fikri doğdu, bakalım YSK ne diyecek dedik” diye karar alma anını anlatıyor Akpek. 10 Haziran günü YSK’ye, “Bir kimse en fazla iki defa seçilebilir” kuralını hatırlatıp sordular: “Anayasanın açık hükümlerine göre, mevcut cumhurbaşkanının üçüncü defa adaylığı için hangi koşulların gerçekleşmesi gerektiği hakkında Yüksek Seçim Kurulu’nun görüşünün paylaşılmasını arz ve talep ederiz.” Soran resmi bir siyasi parti. Sorduğu kişi “yine adayım” diyen mevcut cumhurbaşkanı. Yani etiyle buduyla somut bir olaydan, açık bir durumdan bahsediyoruz. Peki YSK ne yanıt verdi? Aynen şöyle: “Kurulumuzca yapılan değerlendirme neticesinde YSK’nin görevleri arasında bulunmayan bir konuda görüş bildirmesine yer olmadığına karar verilmesi gerekmiştir.” Hangisi doğru? Görüş bildirmesi mi, bildirmemesi mi? Bir şey söyleyemem. Ancak YSK başkanı, konu İmamoğlu ise görüş bildiriyor, konu Erdoğan olunca “Görüş bildiremem” diyor. Akpek de buna dikkat çekiyor: “Birine cevap verip öbürüne vermemenin nedeni nedir? Bu bir tutarsızlık!” Bir ayrıntı daha... LDP, Akpek’in dilekçesiyle, Barolar Birliği’ne de aynı soruyu sormuş. Barolar Birliği, değerlendirme yetkisinin YSK’de olduğunu hatırlatmakla birlikte şu yanıtı vermiş: “Cumhurbaşkanının ikinci döneminde Meclis tarafından seçimlerin yenilenmesine karar verilmesi halinde, Cumhurbaşkanı bir defa daha aday olabilir.” Yani Barolar Birliği, “Meclis ancak erken seçim kararı alırsa Erdoğan aday olabilir” diyor. Bir konu daha var... İmamoğlu davasına bakan eski hâkim Hüseyin Zengin’in baskı gördüğünü yazmıştım. Zengin, bugünkü hâkimin verdiği kararı vermeyi reddedince Samsun’a sürülmüştü. Zengin, sürgün kararına itiraz etmişti. Öte yandan konu, HSK’nin (Hâkimler Savcılar Kurulu) müfettiş görevlendirmesini gerektiriyordu. Yani HSK müfettişleri, hâkime baskı var mı, bunu kim yaptı diye araştırmalıydı. Ancak, cumhurbaşkanının kararlarını beğenmediği davaların ardından soruşturma açan HSK, sıra hâkim Zengin’e gelince suspus oldu. Gelelim bamteline... HSK sadece AKP’lilerden oluşmuyor. 13 üyeden biri adalet bakanı, öbürü yardımcısı. Kalan 11 üyeden 4’ünü cumhurbaşkanı atıyor. 7 üye ise TBMM’de seçiliyor. İşte bu konuda, iktidar ile muhalefet anlaştı. 4 üye AKP-MHP tarafından belirlenirken 3 üye muhalefetten seçildi. Şu an HSK’de 2 İYİ Partili, bir de CHP’li üye var. Muhalefetin iktidarla yaptığı HSK pazarlığı, birçok kişi tarafından eleştirildi. Örneğin duayen avukat Turgut Kazan şunları söyledi: “CHP ve İYİ Parti’nin HSK mutabakatı büyük bir ayıptır. AKP ve MHP’nin belirlediği 10 temsilciye, İYİ Parti’den 2, CHP’den 1 kişi eklense neyi sağlamış olacaksınız? Bunu yapmakla, birlikte bir HSK yaratmış ve yarattığınız o HSK’nin bütün yaptıklarına meşruiyet kazandırmış olmayacak mısınız?” O gün eleştirilen karar, İmamoğlu davasında, hâkime yapılan baskı olayıyla, bir sınavdan geçti. CHP’de konuştuğum kaynaklar, HSK’nin bir müfettiş görevlendirmemesi bir yana, bir başvuru yapılıp yapılmadığından bile habersizdi. Sonuç olarak YSK başkanı, hatta Cumhurbaşkanlığı konuşup erkenden karar açıkladı. HSK’deki İYİ Partili ve CHP’li üç üyeden ses çık(a)madığı gibi, herkesin gözü önündeki açık ihlale karşı, en küçük bir yaptırımları ya da eylemleri ol(a)madı. Kamuoyunu bilgilendirmek için bile bir hamle yap(a)madılar. Öyle ya RTÜK’teki CHP’li üyeler, İlhan Taşcı’nın ve Okan Konuralp’ın, iktidarın sansür politikalarını geri çevirmeye gücü yetmiyordu. Ama kurulda, sansür uygulamalarına direnmekle kalmıyorlar, hukuksuz kararların detaylarını kamuoyuyla paylaşıyorlardı. Yani RTÜK’te, muhalif üyelerin varlığı, sonucu değiştiremese de medyaya nefes aldırıyordu. HSK’de ise tam bir pasifizm, daha da fenası pazarlık yapılarak hukuksuzluğa giydirilen meşruiyet kılıfı vardı. Bunu konuşmak için aradığım muhalefetin kritik bir ismi şunu söyledi: “Biz seçimden sonra o üyelerle kurumsal ilişkimizi kestik. Hukuk devletinde olması gereken de bu. AKP’de eleştirdiğimiz şeyi biz de yapmamalıyız. Onlar da bizim oyumuzla seçilseler dahi isimlerini muhalefetle yan yana getirecek şekilde davranmıyorlar.” Türkiye bir hukuk devleti olmaktan çıksa da muhalefetin HSK’ye seçilen üyelerinin “Türkiye bir hukuk devletiymiş gibi davrandığını” öğrenmiş oldum! Kendi kendime “Belki de ahmak olan biziz” dedim! Zalimin elinde kılıcı varken adalet, tutulmayacağını bildiğin söz gibi. Söyleyen bile inanmıyorsa, sen neden inanacaksın?",https://www.cumhuriyet.com.tr/yazarlar/baris-terkoglu/nerden-baksan-tutarsizlik-nerden-baksan-2013218
Barış Terkoğlu,İçişleri baronu devleti çürütüyor,09 Ocak 2023 Pazartesi,"Dilimize biz üretmişiz gibi yerleşti. “Baron” diyoruz. Devletin gücünün dağıtıldığı feodal rejimde, baronlar; şövalyenin üstünde, vikontların altında. Günlerdir tartışıyoruz ya... İçişleri bakanı muhalefetin belediyelerinde çalışan binlerce insanı terörist ilan etti ya... İşe nasıl alınmalıydı, adli sicil kaydı mı arşiv araştırması mı diye uzmanı olduk ya... İşte bunları konuşup, yazıp çizdiğimiz günlerde Emniyet’ten bakış açımı değiştiren bir bilgi aldım. Mesele, “İşte tam da bu” dedim. Hep İstanbul’u konuşsak da hedefteki belediyelerden biri de Mersin. Hatırlayın, Mezitli’de polisevine yapılan saldırıdan iki gün sonra, 28 Eylül’de, sanki bu saldırıyla bağlantılıymış gibi, CHP’li Mersin Belediyesi’ne operasyon yapılmıştı. 18 belediye çalışanı terör suçlamasıyla gözaltına alınmıştı. İşte Mersin Belediyesi’ni ilgilendiren hikâye tam da burada başlıyor. Mersin Belediye Başkanlığı’nın zabıta müdürlüğü sayfasını açıyorum. Daire başkanı Fuat Tuğluoğlu olarak görünüyor. Kimdir Tuğluoğlu anlamak için özgeçmişine bakıyorum. Eski bir Emniyet müdürü. Hayır, FETÖ ile suçlanan polislerden değil. Poliste FETÖ tasfiyeleri yaşanırken, o terfi etti. Mersin’de, asayiş şube müdürlüğü ve Emniyet müdür yardımcılığına kadar yükseldi. Derken... 2019’da CHP, belediye başkanlığını kazandı. Başkan Vahap Seçer, zabıta daire başkanlığını, halkın sevdiği Fuat Tuğluoğlu’na teklif etti. Tuğluoğlu, uzun yıllardır görev yaptığı şehri tanıyordu. Mersin’in asayişinden sorumlu polis müdürüydü. Doğal olarak bu göreve en uygun isimdi. Öyle kolay olmadı. Görevlendirmeyle geçiş için dilekçe verdi. Ancak izin çıkmadı. Yukarıdakiler, “CHP’li belediyeye nasıl geçersin” diye tepki gösterdi. Sonunda emeklilik dilekçesi verip, polis memurluğundan vazgeçip yeni görevine başladı. Eski çalışma arkadaşları belediyeye operasyon yapıyordu. Eski amiri olan içişleri bakanı, belediye başkanını terörle itham ediyordu. Haliyle işi zordu. Belediyedeki pek çok ismi suçlasalar da Mersin Emniyeti’ni yakın zamana kadar yöneten Tuğluoğlu’na, neyse ki terörist diyemediler. Peki ne oldu diyeceksiniz... Önümde İçişleri Bakanlığı’nın üç tane atama kararı duruyor. Altında İçişleri Bakanı Süleyman Soylu ve Bakan Yardımcısı İsmail Çataklı’nın da imzası var. Hani şu ağabeyinin FETÖ iltisaklı olması nedeniyle hedefte olan bakan yardımcısı. Tayin edilen üç kişiden biri Pınar Tuğluoğlu. Mersin İl Emniyet Müdürlüğü’nden 26 Aralık’ta Samsun’a gönderilmiş. Diğeri Deniz Ünsal. 23 Aralık’ta Mersin’den Kastamonu’ya tayin edilmiş. Sonuncusu Aliye Yeter. Yine 23 Aralık’ta, Mersin’den alınıp Bartın’da görevlendirilmiş. İsim benzerliği değil... Pınar Tuğluoğlu, Mersin Zabıta Daire Başkanı’nın eşi. Diğer ikisi de Pınar Tuğluoğlu’nun kız kardeşleri. Üç kız kardeşin de polis olmalarının bir sırrı var. O da babaları Niğde Ulukışlalı Ali Doğan. Devletin resmi kayıtları, 22089 sicil numaralı Ali Doğan’ın, 16 Nisan 1980’de şehit olduğunu yazıyor. Gaziantep’te, terör kaynaklı bir kuyumcu soygununu önlemeye çalışırken onlarca kurşunla şehit edilmiş. Hayatını kaybettiğinde en büyük çocuğu Pınar 7, kardeşi Deniz 2 yaşındaymış. En küçük çocuğu Aliye’yi görememiş bile. Annesinin karnındaymış. Babasının ölümünden üç ay sonra doğmuş. Anneleri, babasız büyüyen üç kardeşi, zorluklar içinde okutmuş. Devletin şehit çocuklarına sağladığı destekle, üçünü de polis yapmış. Üçü de bugüne kadar Emniyet teşkilatında görev almış. Gelgelelim, ne zaman ki abla Pınar Tuğluoğlu’nun eşi Fuat Tuğluoğlu, Mersin Belediyesi’nde göreve başlamış... O gün üç kız kardeşin de kaderi değişmiş. İçişleri Bakanlığı kaynaklarına sorduğum ancak içeriğini öğrenemediğim soruşturmaların sonucunda, üç kız kardeş, üç gün içinde, üç ayrı şehre, kış günü, neden olduğunu bilmeden sürülmüş. Anlatılana göre müfettiş raporu gerekçe gösterilse de üçünün de ifadesi bile alınmamış. 76 yaşındaki bakıma muhtaç anneleri, “Kocam, çocuklarım, damadım yıllarca devlete hizmet etti, eşim şehit oldu, bunu hak edecek ne yaptık” diye soruyormuş. Öte yandan... Bütün bunlar yaşanırken ülke Mersin kaynaklı bir başka skandalla çalkalanıyordu. Eski Ülkü Ocakları Başkanı Sinan Ateş, Mersin’den başlayan bir hesaplaşmanın sonucunda, Ankara’nın ortasında öldürüldü. Cinayet ihalesini alan bir torbacıydı. Tetikçiyi İstanbul’dan Ankara’ya iki polis taşımıştı. Katilin peşine düşen güvenlik güçleri, cinayet zanlısının evini bastığında, içeriden MHP’nin Mersin Milletvekili Olcay Kılavuz çıkmıştı. İçişleri bakanı ile içli dışlı olan Kılavuz, evindeki zanlıyı almaya gelen devlet görevlilerine, “Siz gidin sahibiniz gelsin” demişti. Torbacıların siyasi cinayet işlediği, polisin eskortluk yaptığı olayda, haliyle Kılavuz’a bakıp soruyorduk: Devletin sahibi kim? Kırık ya da dökük. Eskiden bir “devlet” vardı. Kuşkusuz hep mağdur ettikleri oldu. Öte yandan kurumlarıyla kendisini “herkesin” diye tanıtıyordu. Şimdi aldılar, rozet gibi yakalarına taktılar. Kendileri gibi düşünmeyenleri yabancılaştırdılar. Terörle mücadeleyi kendi ikballerine meze yaptılar. Terörle mücadele diye çıktıkları yolda terörün mağduru polisleri bile harcadılar. Biz derdimizi kime anlatalım? Devletin içinde devletçikler var. Kurumların çizgileri belirsizleştikçe baronlar, “Devlet biziz” diye ortaya dökülüyor. Kanunların yerine kendi kurallarını koyuyor. Ağacın içindeki kurtlar gibi... Baronlar devlet gibi görünürken devletin kökünü çürütüyor. Çürümeyi heybetine değil, ruhuna bakanlar görüyor.",https://www.cumhuriyet.com.tr/yazarlar/baris-terkoglu/icisleri-baronu-devleti-curutuyor-2019684
Barış Terkoğlu,Bahçeli’nin yanındaki savaş suçlusu,16 Ocak 2023 Pazartesi,"Nerede, nerede diye arıyorsun. Kitapların arasında, vazoların içinde, halıların altında bile bulamıyorsun. Sonunda cebinden çıkıyor. Meğerse kendin bile bulama diye kendine saklamışsın! Erdoğan, Kılıçdaroğlu’na sövdü. Generaller alkışladı. Muhalefet eleştirdi. AKP sözcüsü, “komuta kademesine saldırı” dedi. Oysa sadece 1.5 yıl önce, üzerinde üniforma olmayan, emekli olmuş amiraller, Montrö’yü savunan duyuruları nedeniyle, sabaha karşı gözaltına alındı. Mahkemelerde yargılandı. Lojmanlarından atıldı. Korumaları alınarak terörün insafına terk edildi. Sonunda beraat ettiler. Ama olay, tarihin ikiyüzlü sayfalarına yazıldı. İşte hikâye tam da burada başlıyor. Meğer mesele o kadarla kalmamış. İşin Sinan Ateş cinayetine uzanan bir tarafı varmış. O amirallerden Türker Ertürk’ü biliyorsunuz. 2010 yılında, Deniz Harp Okulu komutanı iken, TSK içerisindeki FETÖ kumpaslarına isyan ederek istifa etmişti. Sonrasında Pensilvanya’ya, Gülen’in çiftliğinin önüne kadar giderek örgütü protesto etti. Montrö’ye sahip çıkan duyuruya imza atınca, gözaltına alınıp yargılandı. İşte o günlerde, 4 Nisan 2021’de, Türker Ertürk’e bir tehdit geldi. Öyle imalı filan değil. Açık açık... Aynen şu yazıyordu: “Bu terörist sevici Mihraç Ural itinin yoldaşı amiral Türker Ertürk mü darbe yapmayı düşünüyormuş, sıkarız kafasına bir daha düşünemezler...” “Sıkarız kafasına” sözü açık da... Ya tehdit eden? Adı Alparslan Çelik. Hatırlamayanlar için sizi yedi yıl önceye götüreyim... Putin ile Erdoğan’ın bugünkü kadar yakın olmadığı günler. Suriye’de cihatçı teröristlere operasyon yapan bir Rus Su-24 uçağı, 24 Kasım 2015 günü, TSK’nin tespitine göre sınır ihlali yaptı. Bunun üzerine bir F-16 tarafından vuruldu. Uçaktan atlayan Rus pilot Oleg Peşkov, paraşütüyle havada süzülüyordu. Ancak yerde onu öldürmeyi bekleyenler vardı. Kendisini, Suriye’de 2. Sahil Tümeni olarak tanıtan birliğin başındaki Alparslan Çelik, emrindeki militanlarla pilotu hedef almıştı. Peşkov’a tam dört kurşun isabet etti. Yere düştüğünde hayatını kaybetmişti. TSK, kendisine yakışan bir şekilde, ölen pilotu, Suriye’den Türkiye’ye getirerek askeri törenle Rus ordusuna teslim etti. Ancak cinayet aslında bir savaş suçuydu. Zira can çekişen silahsız bir askeri öldürmek, uluslararası hukuka aykırıydı. O günlerde Alparslan Çelik’e bir şey olmadı. Zira olayın ardından, Rus istihbaratının hedefine girdiğini görüp Türkiye’ye gelmişti. Çelik hakkında, Türkiye’deki savcılık takipsizlik kararı verdi. Kararda, Rus pilot için, “uçaktan ayrıldığı sırada başını, üstündeki camlı bölüme çarpmasından dolayı kafatasında kırıkların oluşmuş olabileceği” yazıyordu. Yıllar geçti. Türkiye ile Suriye yakınlaştı. Dönemin Başbakanı Ahmet Davutoğlu AKP’den koptu. 15 Temmuz darbe girişiminin ardından, hadise FETÖ’ye bağlandı. Bu kez, Türkiye ile Rusya’yı savaşa sürüklemek için, örgütün bu olayı tertiplediği iddia ediliyordu. Peki Alparslan Çelik? Huylu huyundan vazgeçer mi? Elbette bir kafeye girip garsonluk yapmadı. Türkiye’de mafyacılık işlerine karışması sanırım sizin için de sürpriz olmamıştır. Hazırsanız anlatayım... 31 Mart 2016’da, polise bir ihbar gitti. İzmir’in Karabağlar ilçesindeki bir lokantada, silahlı kişiler vardı. Olay yerine giden güvenlik görevlileri, 17 kişiyi gözaltına aldı. Tahmin ettiğiniz gibi, birisi Alparslan Çelik’ten başkası değildi. Aramada, şüphelilerde, 5 makineli tüfek, 4 tabanca ve 2 telsiz ele geçirildi. Çelik ve arkadaşları, “Ateşli Silahlar Kanunu’na Muhalefet” ve “Harp silahı bulundurmak” suçlamasıyla tutuklandı. Yakalananlar tam bir suç ordusuydu. Hayır siyasi mesele sanmayın. Örneğin Rus pilotu öldüren Alparslan Çelik’in, “sahte para” suçundan kesinleşmiş 2.5 yıl hapis cezası olduğu fark edildi. Ayrıca “hükümlünün kaçmasına yardım” ve “dolandırıcılık” suçlarından da Elazığ Emniyet Müdürlüğü’nce arandığı anlaşıldı. 17 kişiyi tek tek yazsam buraya sığmaz. Sadece birini söyleyeyim. İzmir’de FETÖ borsasından AKP İzmir il başkanının öldürülmesine kadar çeşitli suçlara karışan ve Türkiye’nin kırmızı bültenle aradığı Serkan Kurtuluş da bunlardan biriydi. Bir parantez açayım... Daha sonra yapılan operasyonlar sırasında, gruptaki kişilerin, Suriye ile İzmir arasında derin bir köprü kurdukları, bu vesileyle çeşitli suçlara karıştıkları tespit edildi. Merak ettiğim, İzmir’de HDP binasını basan ve Deniz Poyraz isimli çay ocağı çalışanını öldüren Onur Gencer’in, bu çeteyle ilişkileri neden soruşturulmadı? Neyse konumuza geri dönelim... “Birileri” tarafından kollanan grup, hafif cezalarla kurtuldu. Alparslan Çelik de 5 yıl hapis yattıktan sonra 2 yıl önce serbest bırakıldı. Çıktığı gibi, ayağının tozuyla, Türker Ertürk’ü “kafasına sıkarız” diye tehdit etmişti. Gerçekten, daha önce “kafaya sıkma deneyimi” olan Çelik’in yazdığına bakılırsa, tehdit ciddiydi. Elbette Türker Ertürk de ciddiye aldı. Avukatı Ayhan Yıldızel aracılığıyla, 6 Nisan 2021’de, İstanbul Anadolu Cumhuriyet Savcılığı’na suç duyurusunda bulundu. Hani şu, İmamoğlu’nu “ahmak” ifadesinden dolayı siyasi yasaklı yapan savcılık! Savcılık ne mi yaptı? Uzun süre dosyayı nedense sümen altında tuttu. Sonunda da Savcı M.Ç., Çelik’e ulaşılamadığı gerekçesiyle, geçen yılın temmuz ayında faili meçhul birimine sevk etti. Faili meçhul kalmasın, hatta yeni faili meçhuller olmasın diye, Türker Ertürk ve avukatı harekete geçti. Bir de ne görsünler! Bunca suça karışmış, Rus pilotu öldürerek Türkiye’yi savaşın eşiğine getirmiş, çeşitli çetelerle içli dışlı olmuş, birçok suçtan hüküm giyerek hapis yatmış Alparslan Çelik, MHP Genel Merkezi’nde. Hatta Devlet Bahçeli’nin hemen ardında durup fedailiğini yapıyor. Haliyle savcı “bulamıyor” değil, bulmak istemiyor! Bunun üzerine 4 Ekim’de savcılığa bir dilekçe daha verdiler: “Ek fotoğraflarda da görüldüğü üzere şüpheli, MHP Genel Başkanı Devlet Bahçeli’nin Erzurum ziyareti sırasında genel başkan ile beraber bulunmuş, ayrıca bu toplantının fotoğraflarını 25 Eylül 2022 tarihinde MHP Elazığ İl Başkanlığı’nın tweet’ini kendi Twitter hesabından paylaşmıştır.” Bu kez yerini de vermişlerdi. Dosya, bunun üzerine, mecburen, faili meçhul biriminden alınıp, Savcı M.Ç’ye tekrar gönderildi. Ancak Savcı M.Ç., aylarca bekleyip, yine aynı şeyi yaptı. Geçen hafta bir kez daha “Alparslan Çelik bulunamıyor” diyerek dosyayı faili meçhule gönderdi. Türker Ertürk’ün avukatı bu kez Başsavcı İsmail Uçar’a bir dilekçe yazdı. Çelik’in durumunu anlattı. Bir de ekleme yaptı: “Şüpheli halen Twitter paylaşımlarına devam etmekte ve özellikle son dönemde gündeme gelen Sinan Ateş suikastı ile ilgili aktif paylaşımlar yapmaktadır.” Gerçekten de Alparslan Çelik, bu yazı yazıldığı sırada, MHP Genel Merkezi’nden, Bahçeli’nin en yakınından fotoğraf paylaşmaya devam ediyor. Sinan Ateş cinayeti sonrası attığı mesajlara bakılırsa, en çok da Semih Yalçın ve İzzet Ulvi Yönter’le anlaşıyor gibi görünüyor! Bahçeli’nin “Tek bir ülküdaşımı ezdirmeyeceğim” sözünü duyan savcılar ise ellerindeki dosyaları faili meçhule sevk etmeye devam ediyor! Her yeri kaldırdım da yine de bulamadım sandın. Oysa sen hiç aramadın. Korkunu yendiğin gün, her şeyin yerini elinle koymuş gibi bileceksin.",https://www.cumhuriyet.com.tr/yazarlar/baris-terkoglu/bahcelinin-yanindaki-savas-suclusu-2021844
Barış Terkoğlu,"Mezarımı kargalar kazsın, kartal olmasa da olur",26 Aralık 2022 Pazartesi,"“Artık döktüğün kardeş kanını içmek için ağzını açan toprağın laneti altındasın. İşlediğin toprak bundan böyle sana ürün vermeyecek. Yeryüzünde aylak aylak dolaşacaksın.” (Tevrat-Habil ile Kabil’in öyküsü) Gökte kuş gibi binlerce saat uçtu. 85 yaşında kanadı kırılmış gibi hücrede gözünü yumdu. Vural Avar Paşa’ya perşembe günü veda ettik. Milletin verdiği madalyadan ya da rütbeden sanki daha büyüğü varmış gibi! Vural Paşa’nın cenazesinde ne üniformalı bir asker ne bir TSK çelengi... Nöbetini biz tuttuk, helalini biz verdik. Kargalar bile ölüleri için yas tutarken Hava Kuvvetleri’nin kartalları “Başın sağ olsun” diyemedi. Cenazeden çıkmış dalgın yürüyordum. Eski bir havacı beni uyardı: Belki de gelmemeleri daha iyi oldu! Ne demek istiyor derken bana Show TV’deki haber bülteninde yıllar önce çıkmış bir haberi, telefonundan izletti. Kadın spiker büyük harflerle sunuyordu: “34 yıl boyunca savaş pilotluğu yaptı. Ama emekli olunca vicdansız dolandırıcıların tuzağına düştü. Elinde avucunda ne varsa onlara kaptırdı.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Birazcık izledim. Eski Havacı Gürtaç Kayapınar, arsa vaadiyle dolandırıldığını, kameralara anlatıyordu. Tam “eee” diyecektim ki Kayapınar’ın hikâyesini anlatan muhabir, sözü ilginç bir noktaya getirdi: “Kendisini bir tarikattan olarak tanıtan iki kişiyle tanıştı.” Kayapınar, “Bostancı Sanayi Sitesi’nde çok güzel bir ahbap ortamında tanıştık” diyerek tarikatçılarla tanışmasını, sonra da dolandırılmasını anlatıyordu. Kayapınar, tam 417 bin dolarını tarikatçılara kaptırdığını tane tane söylüyordu: “Bunlar bir dini grup olduğundan dolayı, dini grubu kullanıyorlar aslında.” Kayapınar, polise gitmişti. Dolandırıcı tarikatçılar ise karakoldan elini kolunu sallayarak çıkmıştı. Acı acı gülümseyip “tam bir tarikat hikâyesi” dedim. Ama geçmiş gitmiş... “Hayır” dedi “Siz bu tarikatın ağına düşen beyefendi şimdi nerede biliyor musunuz?” Anlattığına göre; Kayapınar, Hava Kuvvetleri’nden 2007’de emekli olmuştu. Sivil pilotluk yapıyordu. Tarikatta dolandırılmasıyla havacılar arasında meşhur olmuştu. Derken Hava Kuvvetleri’nde kritik bir görevdeki arkadaşı onu aramıştı. “Ekibi kuruyoruz, geri dön, sen de general olacaksın” demişti. 2020’de Albay rütbesiyle göreve başladı. Tabii insan 13 yıl uzak kalınca paslanıyor. F-16’yı toprağa çıkarınca terfisi gecikti. Bu yıl, cumhurbaşkanının imzasıyla tuğgeneral oldu. Şimdi Diyarbakır 8. Ana Jet Üssü Komutanı’ydı. Ne yalan söyleyeyim, bu kadar göstere göstere olmasına şaşırmadım desem yalan olur. Bitti sandım ama bitmemişti... “Peki” dedi: “Geri dön diye arayan arkadaşı kim?” Hatırladınız mı? Geçen ağustosta, bu köşede, Hava Kuvvetleri Personel Başkanı Kutlay Demir’in hikâyesini anlatmış, son anda adının terfi listesinden çıkmasına neden olmuştum ya... Meğer “ekibi toplayan” kritik isim oymuş. Hatırlayın, Demir, 15 Temmuz’un ardından önce tuğgeneral, sonra tümgeneral yapılmıştı. 15 Temmuz’dan sonra beş yıl boyunca da Hava Kuvvetleri Personel Başkanlığı yapmıştı. Terfi dosyasında “başka cemaat bağlantılı”, “Terfi etmeli (eşi türbanlı)”, “hükümet yanlısı” gibi ifadeler yer alıyordu. Gelgelelim ben bambaşka bir ayrıntıya dikkat çekmiştim. Balıkesir Cumhuriyet Başsavcılığı, FETÖ’nün askeriyedeki mahrem imamlarından Adem Özkan hakkında iddianame hazırlamıştı. İddianamede şu yazıyordu: “2007-2010 yılları arasında şüpheli Adem Özkan’ın Hava Kuvvetleri Komutanlığı Bandırma 6. Ana Jet Üssü Komutanlığı’nda görevli subaylar Kutlay Demir, (...) ile ankesörlü telefonlardan örgütsel görüşmeler yaptığı, örgütsel buluşma ve toplantılar için yer ve zaman belirledikleri, birlikte örgütsel toplantılara katıldıkları hususunun tespit edildiği...” FETÖ imamı Adem Özkan’ın, Kutlay Demir’in eşi A. Demir adına kayıtlı hattı da aradığı görülüyordu. Yazdıklarımın ardından, 15 Temmuz’dan sonra beş yıl boyunca Hava Kuvvetleri’nin zirvesindeki personeli şekillendiren Kutlay Demir, jet hızıyla emekli edilmişti. Gelgelelim, kendi ifadesiyle, “topladığı ekibi” olduğu yerde duruyordu! Haliyle merak edip sordum; ekip deyince, diğerlerini kim bilir? “Buyurun” deyip bir kitap gösterdi. Kitabın yazarı, şimdiki Hava Kuvvetleri Komutanlığı Personel Daire Başkanı Kadir Bingöllü’ydü. Bu koltuğu normalde bir general doldururdu. Ama gelgelelim, Bingöllü, Kurmay Albay rütbesiyle bu işi yapıyordu. Yine iyi niyetle, “Belki meziyetleri vardır” dedim. “O zaman şu kitabın kapağını çevirin de önsözünü okuyun” yanıtını verdi. Bir de ne göreyim. Kitabın önsözünü Kutlay Demir yazmıştı. Demir, Bingöllü’nün de daha önce TSK’den ayrılanlardan olduğunu, 15 Temmuz’dan sonra kendisinin çabasıyla TSK’de göreve çağrıldığını söylüyordu: “Daha önce Hava Kuvvetleri Komutanlığı’ndan emeklilik veya istifa suretiyle ayrılan personelimizden, ahde vefa duygusuyla ÖNCÜ’ler olarak aramıza katılanlar arasında Kadir Bingöllü de yer almaktadır.” “Ne ekip ama” derken Kadir Bingöllü’nün adının olduğu İstanbul Cumhuriyet Başsavcılığı’nın 2018/127064 numaralı soruşturma dosyasını anlattı. 2012-2013’te 3 ankesörlü arama vardı. 25 Kasım 2020’de kovuşturmaya yer yok kararı verilmişti. Aklımı okumuş olacak ki “Bunları nereden biliyorum dersiniz?” diye devam etti. Cevabı beklemediğim şekildeydi: cumhurbaşkanından. Devam etti... “Kadir Bingöllü, 2020 Haziran’ında, öğrenci alay komutanı olarak atanmıştı. Malum, mezuniyet törenlerine cumhurbaşkanı da katılıyor. 15 Temmuz’dan sonra, cumhurbaşkanının katılacağı törenler için, külliyeye isim listesi gönderiliyor. Sakıncalı durum var mı diye bakılıyor. Derken, 2020 töreninden bir akşam önce Cumhurbaşkanlığı’ndan yanıt geldi, ‘katılamaz, FETÖ soruşturması var dediler’. Düşünün, mezuniyetteki öğrenci alay komutanı, öğrenci sancağını taşıyacak kişi, FETÖ şüphesiyle törene katılamadı. Soranlara ‘çocuğu hasta’ dediler.” Söylediğine göre herkes her şeyi biliyordu... Normalde hakkınızda soruşturma varken kurmaylık kursu KARSU’ya katılamazsın, o katıldı. Rektör, hakkında soruşturma var diye, ona konuşma yaptırmadı. Aldığı takipsizlikle sorun çözüldü. Kadir Bingöllü de “zamanında kim FETÖ’cü değildi ki” diye siyasetçilerden örnek vererek bugün başka bir yerde olduğunu anlatıyordu. Yasak olduğu halde Harp Okulu’nda evlenmesinin, öğrencilerin diline nasıl düştüğünü bile yürüyüşte dinledim. Konuştuğum eski havacı, o kadar çok isimden bahsetti, “ekip”i öyle tarif etti, öyle hikâyeleri aktardı ki... Cenazenin puslu havasındaki fısıltıyla, “ekip” ikimizin sırrı olmuştu! Sonunda ikna oldum: Kartalın tüylerini yoldular, gagasını bağladılar, kanadını kırdılar. Bulutlara yoldaşlık edenleri yuvasından kovdular. Milletin çıplak elleriyle kaldırdığı cenazeye bakıp “Belki de Vural Paşa da bunu isterdi” dedim: Mezarımı bilge kargalar kazsın, göğün mavisini bilmeyen kartallar olmasa da olur. Tevrat’taki öykünün devamı Kuran’da yazıyor. Kendi kardeşi Habil’i kıskançlıkla katleden Kabil’i pişman eden karga, Maide suresinde şöyle anlatılıyor: “Derken Allah, ona, kardeşinin cesedini nasıl gömeceğini göstermek için yeri eşeleyen bir karga gönderdi; karganın yaptığını görünce, ‘Yazık bana, şu karga kadar olup da kardeşimin cesedini gömmekten aciz miyim ben?’ dedi ve pişman olanlardan oldu!”",https://www.cumhuriyet.com.tr/yazarlar/baris-terkoglu/mezarimi-kargalar-kazsin-kartal-olmasa-da-olur-2015392
Barış Terkoğlu,Rütbesi sökülmüş tabuttaki asker,22 Aralık 2022 Perşembe,"Bugünden gençtim. Telefonum çaldı. “Baban öldü” dediler. 51 yaşındaydı. Kimsenin suçu yok, kendi kalbi istememişti. Kara, dipsiz bir kuyuya düştüğümü hatırlıyorum. Geçen salı sabahı telefonum çaldığında, o kuyuyu hatırladım, tahmin ettim, açmadan “Hayır” dedim. Arayan hapisteki Vural Avar Paşa’nın yeğeni Sinan’dı. Hıçkıra hıçkıra ağlıyordu. Sadece “Kaybettik” dedi. Ne acı, amcasının öldüğünü cezaevi müdürünün telefonuyla öğrenmek zorunda kalmıştı. Ölmek ancak ölmekle karşılaştırılabilir sanırdım. Yanılmışım, bu kez öfkem, üzüntümden fazlaydı. 5 Ocak 1938’de Bitlis’te doğmuştu Vural Avar. Yaşasa, iki hafta sonra 85. yaşını kutlayacaktı. Hani “doğuştan” derler ya... Babası İsmail Bey de asker. Oğlu da küçük yaşta babasının üniformasını giydi. 19 yaşında, ilk aşkı, Harp Okulu’ndaki sıra arkadaşı Tuna Hanım’la tanıştı. Birinci sınıfın sonunda evlenmeye karar verdi. Geçen 11 Aralık, 63. evlilik yıldönümleriydi. Çocukları olmadı. Birbirlerini evlat bildiler. Tuna Hanım’ın ölen kardeşinin kızı Yeşim’i de evlat edindiler. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne istiyorlardı Vural Paşa’dan? 85 yaşında bir hücrede uyurken can vermek... Bu neyin intikamıydı? Yaşlılığa bağlı hastalıkları, geçirdiği koronavirüs, kaburgalarının kırılması yetmemiş, götürüp cezaevine geri bırakmışlardı. Ölüm öyle göstere göstere geldi ki... Onu ziyaret eden Ahmet Zeki Üçok ile konuşmuş, iki ay önce bu köşede yazmıştım. Üçok, hapiste ziyaret ettiği Vural Paşa’nın durumunu şöyle anlatmıştı: “Yüksek tansiyon, kalp, demans, prostat, işitme kaybı hastalıkları var. Günde 10 hap kullanıyor. Sürekli eski söylediklerini tekrar ediyor. İsimleri unutuyor. Koğuş arkadaşının ismini hatırlamadı.” Üçok’un notları şöyle bitiyor: “Çok zayıf ve kırılgan. Bu kışı çıkaramaz.” Gerçekten dediği oldu. Bu kış çıkmadı! Olacakları bekliyormuş gibi. Son görüş gününde, onu gören tutuklu yakını anlatıyor: “‘Vural Paşam, kaburgalarınız nasıl, ağrınız çok mu?’ dedim. ‘Ben kaburgalarımı gömdüm’ dedi bana.” Ölümünden sonra, Vural Paşa’nın yaşadıklarını nasıl anlattığına bakıyorum. 10 yıl önce ilk kez çıktığı mahkemede söyledikleri bitmeyen intikamı özetliyor: “30 Ağustos 1998’de kadrosuzluktan emekli oldum. Halen 76 yaş içindeyim. 16 yıl önce cereyan etmiş olayları hatırlayamıyorum.” Vural Avar, MGK üyesi değildi. 28 Şubat onun için verilmiş görevdi. Davada bunu şöyle anlattı: “28 Şubat süreci benim için 28 Şubat 1997 tarihinde başladı. Emekli olduğum 30 Ağustos 1998 tarihinde de bitti.” FETÖ’cü savcı Mustafa Bilgili, yıllar önce emekli olmuş yaşlı asker Vural Paşa’ya, FETÖ’cü ihbarcının verdiği evrakı soruyordu. Aldığı cevaplar, haliyle genelde “Bilmiyorum, görmedim, hatırlamıyorum” şeklinde oluyordu. Onu suçladıkları belgeleri “gizli” diyerek okutmuyorlardı bile. Ama trajikomik durumun bir tanesini mahkemede şöyle anlattı: “Okuduğum kısım benim başkanlığının görev alanının çok dışında, özetle İran’daki rejimi değiştirmek gibi, çok ütopik böyle bir imkân ve yetkimizin olamayacağı bir görevdi. Savcıya, ‘Bunu işleme koymamız mümkün değil, bunlar ütopik fikirler, bunları eyleme dönüştürecek makam benim sorumlu olduğum birim değil, böyle bir çalışma yapmamız da imkânlarımızın dışında’ demiştim. Hatta gülerek, bana verilen bu görevi ABD’nin CIA’nın bütün imkânlarını kullanmasına rağmen yıllardır gerçekleştiremediğini de ilave etmiştim.” Genelkurmay Genel Plan ve Prensipler başkanı olarak emekli olmuştu. Erbakan’la birlikte çalışmıştı. 28 Şubat’ın hedefinin Erbakan değil, irtica olduğunu davada anlatmıştı: “Dönemin başbakanı rahmetli Erbakan ile yakın temasım olmuştu. Kendisini çok kibar, etrafına karşı çok centilmen bir adam olarak tanıma fırsatını bulmuştum.” 28 Şubat kararlarının altında imzası olan, Genelkurmay’a “Gereğini yerine getirin” direktifi veren de Erbakan’dı. Gelgelelim, AKP-FETÖ ortaklığı, Erbakan’ın ölümünden sonra davayı açtı. Zira Erbakan, yaşarken içerideki hiçbir askerden şikâyetçi olmamıştı. Vural Paşa son savunmasını yaptığında FETÖ hesaplaşması yaşanmıştı. Savunmasında ortaya çıkan tabloyu şöyle özetliyor: “Müştekiler içerisinde YAŞ kararı ile TSK’den çıkarılanlar, bunlar benim elimdeki bilgilere göre 196 kişi. Bunlardan 47’si aşırı dinci ve daha sonradan FETÖ ortaya çıkınca FETÖ’cü oldukları için Silahlı Kuvvetler ile ilişkileri kesilmiş olan kişilerdir. İddianameyi hazırlayan savcıların Mustafa Bilgili ve Kemal Çetin’in FETO mensubu oldukları için tutuklandıkları, hatta onlara TSK’den bazı sahte belgeleri gönderen askeri savcı Muharrem Köse’nin de FETÖ mensubu olduğu dikkate alınmalı. Savcılar; ilk soruşturmada ifade alan savcılar Cemil Tuğtekin meslekten ihraç, Mehmet Özgür meslekten ihraç, sahte CD’yi teslim alan savcılar Hüseyin Ayar meslekten ihraç, Fikret Seçen meslekten ihraç... Karar veren hâkimler Mustafa Karatay meslekten ihraç, Muhammed Alabaş tutuklu, Ali Ertan tutuklu, Haydar Kol tutuklu. Tutukluluk itirazlarını değerlendiren ve kopya eder gibi hep aynı ifadelerle reddeden hâkimler; Abdullah Bahçeci tutuklu, Nihal Uslu tutuklu, Halil İbrahim Kütük tutuklama kararı var ama firarda; Dündar Örsdemir meslekten ihraç, tutuklu; Ahmet Korkmaz meslekten ihraç, tutuklu; Kadriye Çatal meslekten ihraç. Bilirkişiler Ünal Tatar ihraç, firarda; Cihat Yıldız ihraç, Yakup Korkmaz ihraç...” Vural Avar Paşa, davayı hazırlayanları böyle özetliyordu. Ancak AKP ile FETÖ, Türk Ordusu’na kurulan kumpasın ortaklarıydı. Vural Paşa gibi Mustafa Kemal’in askerleri ise, her ikisinin de düşmanıydı. Onu 85 yaşında hapiste katleden de işte bu ortaklıktı. Birinin yarım bıraktığını öbürü tamamlıyordu. İdam, yani müebbet verdiler. Yetmedi rütbelerini söktüler. Öyle vahşi bir intikamdı ki bu, cezaevine gelen mektuplarda “korgeneral” yazanları geri yolluyorlardı. Vural Avar Paşa bugün öğlen, Kocatepe Camisi’nden Karşıyaka Mezarlığı’na uğurlanacak. Öğrendiğime göre rütbeleri söküldüğü için askeri tören de yapılmayacak. Bir zamanlar Mustafa Kemal’in üniformasını çıkaran ittifak, 100 yıl sonra Mustafa Kemal’in askerlerinin üniformasını sökerek ondan intikamını almış olacak. Yaşı 90’lara varmış, “10 rütbesiz er” ise hapiste ölümü beklemeye devam edecek... Elveda Avar Paşa! Sen ölmedin, ölüm sana getirildi! Şimdi bizden çok uzağa, bilmediğimiz dünyalara gidiyorsun. Unuttuğun günleri, alamadığın nefesleri, çocuğun gibi sevdiklerini, özlediğin kedini, eski resimlerini bize bırakıyorsun. Üniformasız tabutun çıplak ellerimizin üstünde. Sözümüz olsun, adaleti senden çalanlara, adaletin ne olduğunu bir gün göstereceğiz! Bir gün... Mutlaka!",https://www.cumhuriyet.com.tr/yazarlar/baris-terkoglu/rutbesi-sokulmus-tabuttaki-asker-2014192
Barış Terkoğlu,Biz susalım TSK her şeyi anlatsın,06 Şubat 2023 Pazartesi,"Cüzdanını çalıyor. Tam çığlık atacaksın... Yankesici, “Hırsız var!” diye bağırıyor. Paran gitti yetmedi, üstüne kendini suçlu hissediyorsun. Muhalefet, TSK’ye dair tekliflerini sıralayınca, AKP’den “İstemezük!” sesleri yükseldi. “Komutanlıkların yeniden Genelkurmay’a bağlanması” ile başlayan öneriler, onlara göre FETÖ’nün önünü açacaktı. Haliyle yanlıştı. Peki doğru mu söylüyorlar? FETÖ’nün darbe yapacak noktaya gelmesini, “eski sistem” mi sağladı? Aslında bizzat TSK’nin, hatta “15 Temmuz sonrası TSK’si”nin bir yanıtı var. Şöyle anlatayım... Ankara Cumhuriyet Başsavcılığı, 29 Kasım 2016 tarihinde, TSK’den FETÖ’ye dair bir rapor hazırlamasını istedi. Personel başkanlığının görevlendirmesiyle, Tuğgeneral Nerim Bitlislioğlu’nun başkanlığında bir heyet, çalışma yaptı. “FETÖ ve TSK” başlıklı rapor, FETÖ’nün TSK’ye sızmasından darbe kalkışmasına kadar bir muhasebe yapıyordu. Ekler hariç 64 sayfadan oluşan çalışma, 2 Şubat 2017 tarihinde savcılığa gönderildi. Raporda dikkat çeken bazı detaylar var... Örneğin 2004 yılındaki MGK’de, AKP hükümetinin FETÖ konusunda uyarılması şöyle yer bulmuş: “25 Ağustos 2004 tarihinde toplanan MGK’nin kararında, ‘Türkiye’deki Nurculuk Faaliyetleri ve Fethullah Gülen’ konusu gündeme getirilmiş, yurtiçi ve yurtdışı faaliyetlerine karşı bir eylem planı hazırlanması uygun görülmüş ve bu konudaki tavsiye kararının bildirilmesine karar verilmiştir.” Peki uyarıya rağmen gereğini yapmayan, TSK mi, AKP mi? Söz konusu MGK kararları ortaya çıktığında AKP’liler o gün ne yaptıklarını şöyle anlatmıştı: - Ömer Dinçer: “Bakanlar Kurulu gündemine dahi alınmadan dosyasına kaldırıldı."" - Yalçın Akdoğan: “Bu MGK kararı yok hükmünde olmuştur. AK Parti bununla ilgili hiçbir adım atmamıştır.” - Mehmet Ali Şahin: “Hükümet de bunu aldı onunla ilgili hiçbir iş yapmadı. Ben başbakan yardımcısıydım ve bunların takibinden sorumluydum. Arşive kaldırdık.” Gelelim devamına... “Hepsi AKP ile oldu” demek yanlış olur. TSK raporu, örgütün 1974’te TSK’ye sızmak için çalışmalara başladığını anlatıyor. Çeşitli örneklerle, başardığını da söylüyor. Buna karşın, ilki 1982 Mayısı’nda Kuleli’den atılan 90 öğrenci olmak üzere, TSK’nin FETÖ’cüleri tespit ederek ordudan tasfiyeye çalıştığını da söylüyor. Ancak... TSK raporu, AKP iktidarlarının olduğu dönemi, sızmanın dışında başka kavramlarla tanımlamış: “2000-2008 TSK içinde yerleşme ve yayılma dönemi, 2008-2014 TSK’yi tamamen ele geçirme ve örgütten olmayanların tasfiye edilmesi, 2014-2016 mevcudiyetini muhafaza ve darbe hazırlıkları.” Açık bir şekilde görüldüğü gibi TSK, resmi olarak FETÖ’nün AKP döneminde orduyu ele geçirdiğini kabul ediyor. Rapor, daha da somutlamış. FETÖ özellikle TSK’de personel ve istihbaratta yoğunlaşırken 2011-2015 aralığında YAŞ kararları sonrası, tam 65 FETÖ mensubu amiral ve general, bu birimlerde görevlendirilmiş. Bu kadar değil... Rapor, TSK’nin “din düşmanı” diye yaftalanarak hedef alınmasını da anlatıyor. Kritik bir yorumda bulunuyor: “Örgüt yıllar boyunca başta başörtüsü olmak üzere her konuda Türk insanının muhafazakâr bakış açısını istismar etmiştir. Neticesinde,TSK tarafından bu çok tehlikeli ve gizli örgüte karşı yürütülen mücadele, hem toplumumuz hem de diğer devlet kurumları nezdinde yeterince destek bulamamıştır.” 2008 yılından itibaren, sahte delillerle, isimsiz ihbarlarla, itibar suikastı yapan internet siteleriyle, açılan davalarla; TSK’de FETÖ karşıtlarının büyük bir tasfiyeye uğradığını anlatan rapor, yerlerine gelenlerin büyük oranda FETÖ bağlantılı olduğunu gösteriyor. İşin ilginci, AKP ile paralel çalışan, Necdet Özel-Hulusi Akar komutasına özel atıf yapılmış: “2013 yılı YAŞ’ta terfi eden generallerin neredeyse tamamının FETÖ mensubu olduğu anlaşılmıştır. (…) 2011 ve 2012 yıllarında icra edilen YAŞ toplantıları neticesinde de durum aynı şekildedir. (…) 2014-2015 yıllarında albaylıktan general ve amiralliğe terfi ettirilen personelin yüzde 80’i ihraç edilmiştir.” FETÖ’nün önünü açan tasfiye operasyonlarında, bizzat AKP’nin parmağı olduğunu, TSK şöyle anlatmış: “(FETÖ) Kendisine müzahir elemanların en az bulunduğu 1988 ve daha önceki yıllarda mezun olmuş subayları TSK’den tasfiye etmek için üç devreyi birden toplu olarak emekli edecek ve hizmet sürelerini 28 yıla indirecekkanuni düzenlemeleri siyasi otoriteye yaptırabilmiştir.” Onlar 17-25 öncesi demeyin... TSK raporu, sonrasında da durumun değişmediğini anlatıyor: “FETÖ, Aralık 2013 tarihinden sonra da TSK’yi tamamen ele geçirme faaliyetlerini örtülü olarak sürdürmeye devam etmiştir. (…) TSK içerisinde örgüt mensuplarının ortaya çıkarılarak tasfiye edilmesi süreci başlatılamamıştır.” 17-25 Aralık’tan sonra kumpas davaların yerini, disiplin notlarıyla FETÖ karşıtlarının tasfiyesinin aldığını söyleyen TSK raporu, yukarıdakilere bir kez daha şöyle dokunuyor: “Örgüt, kritik kadrodaki personeli vasıtasıyla, TSK içerisindeki mevcudiyetini muhafaza edebilmek adına, özellikle Disiplin Kanunu ile yeni sicil terfi sisteminde örgüt lehine kullanabileceği düzenlemeler yapabilmiştir.” Dahası var... TSK, hükümete sonuç bölümünde de mesaj vermiş. “Türk tarihi içerisinde devlet ve ordu bürokrasisi; devletin, tarikat ve benzeri yapıların etkisinden uzak tutulmasına özen gösterildiği bir geleneğe sahiptir” diye başlayıp, şöyle bitiyor: “Bu ihanetten çıkarılacak en büyük ders ise bedeli ne olursa olsun, TSK içerisinde, hiçbir şekilde, siyasi-dini-etnik-mezhepsel vb. gibi herhangi bir ideolojik yapının barındırılmaması gerektiğidir.” Bir dizi çözüm önerisinin en başına ise “kızım sana söylüyorum” der gibi şu konulmuş: “Liyakati esas alan, şeffaf, izlenebilir, kontrol edilebilir ve denetlenebilir, siyasi baskılardan etkilenmeyen, ettiği yemine sadık, Atatürk İlke ve İnkılapları ile Atatürkçü Düşünce Sistemine yürekten bağlı, ahlak ve maneviyatı yüksek ve milli duyguları kuvvetli personel istihdamını ilke edinmiş, çağdaş bir personel yönetim sistemi oluşturulmalıdır.” TSK’nin özeleştiri de içeren raporu, herkese çok şey söylüyor. AKP’yi yönetenler okudu mu? Ya da “Neler yapmışız” diye iç geçirdi mi? Kendisine bir ders çıkardı mı? Bilmiyoruz. Tek bildiğimiz, yaşananların sorumluluğunda pay sahibi olan Genelkurmay Başkanı Hulusi Akar’ı alıp savunma bakanı yaptı, komutanlıkları bu kez ona bağladı, yanına “Aynı menzile yürüyorduk” diyen AKP’li bakan yardımcıları atadı, askerin etkisizleştiği terfilere “bizdendir” kriteri koydu, başka tarikatlara yol verdi, bunu da “sivilleşme” diye yutturmaya çalıştı. Mesele ne o sistem ne bu sistem... TSK raporunun ruhu, FETÖ darbesindeki büyük sorumlunun, hâlâ ülkeyi yönettiğini gösteriyor. Çoğu zaman gösterilene bakarız. Parmağının ucuyla işaret edenle hesaplaştığımızda belki de suçu da suçluyu da daha iyi tanıyacağız.",https://www.cumhuriyet.com.tr/yazarlar/baris-terkoglu/biz-susalim-tsk-her-seyi-anlatsin-2048563
Barış Terkoğlu,‘Cumhurbaşkanı aday olamaz’ diyen AKP’liler,23 Ocak 2023 Pazartesi,"Yağmur kaynağına kavuşmuş. Hava toprak kokuyor. Her adımınla kabukları eziyorsun. Yerdeki leşlere, boşalmış yuvalara değil, kendi haline üzülüyorsun. Muhalefettekilere, “Erdoğan aday olabilir mi” diye soruyorum. Olamayacağını düşünüyorlar ama “‘Yeni bir mağduriyet’ yaratmak istemiyoruz” diyorlar.  Ne garip... Erdoğan “mağdur” olmasın diye, Cumhuriyeti ayakta tutan anayasa ayaklar altına alınıyor. Milletin amentüsü anayasa, çözülmüş sorunlarla örselenirken en önemli meselesi konuşulmaz kılınıyor. Sormadan duramıyorum: Erdoğan mağdur olduğu için mi güçlü yoksa güçlü olduğu için mi mağdur? Tarihin çöp sepeti, adı unutulmuş mağdurlarla dolu. Bana sorarsanız, tarihi kendi elleriyle yazabilecek güce kavuşan, kendisine bir mağduriyet hikâyesi inşa edebiliyor. Haliyle, güçlü olan mağdur da oluyor. “Tıpkısının aynısı” var. Önceki Cumhurbaşkanı Abdullah Gül’den söz ediyorum. Kanunlar tarihine geçecek şekilde, “Gül bir daha aday olamaz” maddesiyle sınanmıştı. Şöyle anlatayım... AKP’nin getirdiği, 31 Mayıs 2007 tarihli kanun Cumhurbaşkanlığı’nın kurallarını belirliyordu. Buna göre Cumhurbaşkanlığı süresi 7 yıldan 5 yıla düşmüş, Cumhurbaşkanı 2 kez seçilebilir hale gelmişti. 31 Ekim 2007’de resmen yürürlüğe girdi. Bu sırada Abdullah Gül, 11. cumhurbaşkanı seçilmişti. Haliyle, Gül için soru, 5 yıl mı 7 yıl mı, 1 kez mi 2 kez mi şeklindeydi. İşin ilginci, yanıtını Gül bile bilmiyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Açık kapı bırakmamak için Erdoğan, 19 Ocak 2012’de yasaya bir madde ekletti. Gül’ün görev süresinin 7 yıl olduğunu ifade ettikten sonra özetle şunu söylüyordu: “Değişikliğin yürürlüğe girmesinden önce seçilmiş olan cumhurbaşkanları ikinci defa seçilemez.” Kişiye özel bir kanundu. Açıkça “Abdullah Gül yeniden aday olamaz” maddesiydi. Bu kanunu da bir zamanlar AKP’nin başında olan Gül’ün arkadaşları hazırlamıştı. Gül’ün basın müşavirliğini yapan Ahmet Sever, söz konusu yasanın içerdeki yansımasını, “Abdullah Gül ile 12 yıl” kitabında şöyle anlattı: “Bana, Cumhurbaşkanı Gül’ü 7 yıl boyunca en fazla nelerin üzdüğü ve kırdığı sorulsa, görev süresinin neredeyse 5 yıl boyunca belirsiz bırakılmasını ve arkasından da bir daha aday olamayacağına dair yasak konulmasını bunların başında sayabilirim. (…) Kendi partisinden ve arkadaşlarından gelen bu tavır, cumhurbaşkanının çok ağırına gitti. Ne olmuştu da kendisine böyle bir yasak reva görülmüştü? Buna bir anlam veremiyordu. Çok kırılmış ve incinmişti.” Düğümü CHP çözdü. 22 Mart 2012’de kişiye özel kanunun iptali için AYM’ye gitti. AYM, 16 Haziran 2012’de “Gül tekrar aday olamaz” maddesini iptal etti. Ahmet Sever’in anlattığına göre CHP sayesinde, herkes gibi adaylık hakkına kavuşan Gül, şunu söyledi: “Bakar mısın, nereden nereye geldik”. AYM, AKP’nin seçtirdiği Gül için, “yine aday olabilir” kararı vermişti. AYM’nin “Eski yeni olmaz, anayasada yazan hak herkes için geçerlidir” hükmüne AKP’den gelen tepkiler neydi dersiniz? En önemlisi, bugün Adalet bakanı olan dönemin Başbakan Yardımcısı Bekir Bozdağ, şunu söylemiş: “İkinci kez seçilme kararı anayasaya aykırıdır. (…) Anayasa Mahkemesi seçme ve seçilme hakkını veya eşitlik ilkesini düşünmüş olabilir. Ancak anayasada ikinci kez seçilememe hükmü varken bu hükmü görmemezlikten gelmesi de düşünülemez.” AKP’den Gül kararına tepkiler o kadar çoktu ki Abdullah Gül’ün izniyle, Ahmet Sever, Vatan gazetesine “Cumhurbaşkanı pekâlâ yeniden aday olabilir, neden olmasın” başlıklı bir röportaj verdi. Tepkiler daha da büyüdü. Erdoğan ile Gül’ün o röportajdan sonra gerçekleştirdiği diyaloğu Sever, şöyle aktarıyor: “Erdoğan: Basın müşaviriniz böyle bir açıklamayı nasıl yapar? Bu hiç doğru olmadı. Gül: Onun yerine ben konuşsam daha mı iyi olurdu?” Sever, sonraki kitabı, İçimde Kalmasın’da, meseleyi ayrıntılandırıyor. Dönemin Adalet Bakanı Sadullah Ergin ile konuşan Sever, Ergin’in açıklamasını şöyle aktarıyor: “Adalet Bakanlığı’nın Bakanlar Kurulu’na sevk ettiği tasarı metninde, ‘görev yapan cumhurbaşkanlarının yeniden aday olamayacağına dair geçici 1’inci madde’ yer almıyordu. Aynı şekilde, Bakanlar Kurulu’ndan TBMM’ye gönderilen hükümet tasarısında da yoktu. Bu madde, TBMM Alt Komisyonu’nda eklendi. Komisyonda bu madde görüşülürken bunun doğrudan Sayın Gül’ü hedef aldığı ve son derece yanlış anlamalara yol açacağı konusunda uyarıda bulundum.” Erdoğan’ı da bu konuda uyardığını belirten Ergin, devam ediyor: “Hiç beklemediğim bir şekilde, madde son anda yeniden eklendi. Sonradan öğrendim ki, talimat doğrudan Sayın Başbakan Erdoğan’dan gelmişti.” Kısacası Gül’e yasak konulmasını bizzat Erdoğan istemişti. Peki neden? Neden Erdoğan böyle bir şey yaptı? Sever, Gül’e kadar ulaşan sebebi, İçimde Kalmasın’da anlatıyor: “İsmi bende saklı bu gazeteci, Erdoğan’a bir görüşmesinde açıkça, ‘Neden Sayın Gül’e böyle bir yasak koyma ihtiyacı duydunuz?’ diye sormuş. ‘Son anda çıkıp adaylığını koyabilir. O yüzden koydurdum yasağı’ cevabını vermiş.” Erdoğan sayesinde oldu sanıyoruz ama... Sever’in aktardığına göre 367 krizinin ardından seçimi iptal edilen Gül, aslında Erdoğan’a bir basın toplantısıyla emrivaki yaparak aday olmuş: “Abdullah Gül de cumhurbaşkanı seçildikten bir süre sonra makamında Büyükelçi Gürcan Türkoğlu ve benim yanımda, ‘O gün o basın toplantısını yapıp adaylığımı açıklamasaymışım bugün cumhurbaşkanı ben olmayacakmışım’ diyecekti.” Anılardan çıkan sonuç... Bugün, “mağdur” olur diyerek üçüncü kez Cumhurbaşkanlığı adaylığına izin verilen Erdoğan... Dün, Gül ikinci kez aday olmasın diye, özel kanun getiren Erdoğan... İki Erdoğan aynı Erdoğan... Dün, Gül’ün adaylığı gündeme geldiğinde, Bozdağ’ın ağzından, “Anayasa hükmü görmezlikten gelinemez” diyen Erdoğan... Bugün, anayasadaki “Bir kimse en fazla 2 kez üst üste cumhurbaşkanı seçilebilir” hükmünü görmezden gelin diyen Erdoğan... İki Erdoğan aynı Erdoğan... Dün, konu Gül olunca, “Eski kanundaki Cumhurbaşkanlığı sayılır” diyen Erdoğan... Bugün, konu kendisi olunca, “Eski sistemdeki Cumhurbaşkanlığı sayılmaz” diyen Erdoğan... İki Erdoğan aynı Erdoğan... Mağduriyet, onun kendisine yontup, kendi omzuna taktığı madalya gibi. Asıl sorun, karşıtlarının madalyaya bakıp, Erdoğan’ın anlattığı tarihe hapsolması. Kalemle yazılıyor sanırsın. Oysa geçmiş sopayla çiziliyor. Gücü elinde bulunduran, yalnız galip olanı değil, mağdur olanı da seçiyor.",https://www.cumhuriyet.com.tr/yazarlar/baris-terkoglu/cumhurbaskani-aday-olamaz-diyen-akpliler-2024134
Barış Terkoğlu,Erdoğan neden aday olamaz,26 Ocak 2023 Perşembe,"Okullar bitiyor. Yüksek lisans, doktora yapılıyor. Akademi basamakları tırmanılıyor. Bu sırada bir sürü yayın yapılıyor. Dünyanın en az okunan eserleri hangisi derseniz, tartışmasız akademik yayınlar derim. Çoğunluğunu sadece editörleri okuyor. Toplumdan ve dünyadan kopmuş üniversite, hiçbir soruna dokunmayan koca bir söz yığını üretiyor. Aksi örnek yok mu, elbette var. Zaten bugünkü konumuz da o… 1965’ten beri yayında olan Mülkiye Dergisi, zaman zaman tartışma yazıları da yayımlıyor. Son sayısında, tam da aradığımız meseleye dair 33 sayfalık ilginç bir makale yayımladı. Kemal Başak imzalı yazının başlığı şu: ""Anayasa’nın İki Defadan Fazla Cumhurbaşkanı Seçilememe Kuralı Üzerine” Evet, tahmin ettiğiniz gibi makale Erdoğan’ın bir kez daha aday olma imkanı olup olmadığını araştırıyor. Peki Kemal Başak kiminle tartışıyor derseniz, yanıtı var: Meclis Başkanı Mustafa Şentop’la. Zira Şentop, Erdoğan’ın yeniden seçilmesine destek olmak için geçen yıl Türkiye Adalet Akademisi Dergisi’nde bir makale yayımladı. İşte Kemal Başak’ın anlattıkları, Şentop’un bütün dayanaklarının altındaki halıyı çekiyor. Anayasa ile oyun olmaz. Anayasa’nın etrafından dolaşılmaz. Anayasa temel bir metindir. Gömleğin üst cebinde taşınır. Herkesçe anlaşılır, açıktır. 101. maddesinde şu yazıyor: “Cumhurbaşkanının görev süresi beş yıldır. Bir kimse en fazla iki defa Cumhurbaşkanı seçilebilir.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Üstelik bu madde, 2007 yılındaki değişiklikten beri böyle olduğu halde, Erdoğan iki kez cumhurbaşkanı olduğunu kabul etmiyor. Kendisini resmi olarak, ""Cumhurbaşkanlığı Hükümet Sistemi’nin ilk Cumhurbaşkanı"" diye tanıtıyor. Haliyle savunmasını, ""2017 referandumundan önceki sayılmaz"" diyerek yapıyor. Nitekim Mustafa Şentop da çalışmasında, 2017 öncesindeki Cumhurbaşkanı kavramıyla, sonrasının aynı olmadığı tezine dayanıyor. 40 sayfalık makalesi de özetle bunu ispatlamaya çalışıyor. Peki Kemal Başak buna nasıl yanıt veriyor? -Başak, Anayasa’da Cumhurbaşkanı ile ilgili maddeleri inceliyor. Hiçbir yerde, ""yenisi Cumhurbaşkanı eskisi değil"" ayrımı yapmadığı için Şentop’un tezini kabul ederseniz, Anayasa içinden çıkılmaz hale geliyor. Örneğin, eski-yeni bütün Cumhurbaşkanlarının cezai sorumluluğu Anayasa’da yazıyor. Cumhurbaşkanı’nın nasıl yargılanacağı ve AYM’nin Yüce Divan görevi Anayasa’da anlatılıyor. Gelgelelim Erdoğan’ı seçtirmek için, 2017’den önceki Cumhurbaşkanlarını Anayasa dışına iterseniz, bir anlamda Cumhurbaşkanı saymazsanız durum tuhaflaşıyor. -Mustafa Şentop’un, Erdoğan’ı aday yapabilmek için başvurduğu yollardan biri de Cumhurbaşkanlığı kanunun yapılma tekniği. Şentop, Cumhurbaşkanlığı’nı tanımlayan 101. maddenin bütünüyle değiştirilmesinden hareketle, özetle ""eskisi sayılmaz"" diyor. Kemal Başak, daha önce yapılan başka Anayasa değişiklilerine dayanarak, bunun geçerli bir argüman olmadığını göstermiş ve şu sonuca varmış: ""Hüküm açıkken madde metninde hükümet sistemindeki değişikliğe bağlı bir unvan farklılaştırması yapılmamışken (örneğin,'Cumhurbaşkanı' ibaresi yerine 'Başkan' ya da 'Devlet Başkanı' ibaresinin kullanılması gibi) ve geçici bir madde ile özel bir hüküm ihdası yoluna gidilmemişken 6771 sayılı Kanun’daki kanun tekniği tercihinden, somut hükmün kapsamını sınırlayacak içerikte dayanaklar bulma çabasının hukuken geçerli bir argüman oluşturmadığını kabul etmek gerekir."" -Şentop’un bir başka dayanağı, Cumhurbaşkanlığı değişikliğine neden olan kanunun gerekçesi. Bilindiği gibi kanunlar, kendilerini hazırlayan iradenin maksadını yansıtan gerekçelerle birlikte sunuluyor. Şentop, bu gerekçe incelendiğinde Cumhurbaşkanı kavramına yeni manalar yüklendiğini söyleyerek Erdoğan’ın eski Cumhurbaşkanlığı’nı saymıyor. Kemal Başak ise tam tersi fikirde. Değişiklik maddelerini tek tek inceleyen Başak, şu sonuca varmış: ""6771 sayılı kanuna kaynaklık eden kanun teklifinin imza sahiplerinin ya da hazırlayıcılarının, değişiklik yapılırken korunan Anayasa hükümleri hususunda sistemli ve tutarlı bir duyarlılık taşımadıkları, böyle bir duyarlılık taşıyorlarsa da bunu kanun teklifinin gerekçesine tutarlı bir şekilde yansıtamadıkları görülmektedir."" -Şentop’un son dayanağı ise, değişikliği hazırlayan Anayasa Komisyonu’nun raporu. Bir Anayasa maddesini anlamak için dönüp komisyon raporunu okumak gerekir mi? Nitekim Kemal Başak da şunu söylemiş: ""Anayasa’nın ikiden fazla kez Cumhurbaşkanı seçilmeyi yasaklayan hükmünün yorumu için Anayasa Komisyonu raporuna başvurma gereksinimi olup olmadığını tartışmayı uygulamacılara bırakıyoruz."" Böyle bir şeye gerek duymak için Anayasa’da ne dediğinin anlaşılamıyor olması gerekir. Oysa Anayasa metni oldukça açık bir metindir. Eğer sahiden anlaşılmıyorsa, yasayı yapanlar hatalı bir metin yapmışlar demektir. Yine de Kemal Başak, Şentop’un dediği yöntemi izlemiş. Komisyon raporunu okumuş. Bu konuda ""komisyon görüşü"" diye bir şeyin olmadığı sonucuna varmış: ""Dolayısıyla burada söz konusu olan durum, komisyon iradesini yansıtmayan, fakat Komisyon Başkanı’nın görüşünü yansıttığı anlaşılan bir metnin (Komisyon, sorunu tartışmadığı ve oylama ile karara bağlamadığı için bu bağlamda bir iradesinin varlığından söz etmek mümkün değildir) komisyonun iradesiymiş gibi komisyon raporuna eklenmesinden ibarettir. Bu türden bir metnin, ‘kanun koyucunun iradesi’ olarak nitelenmesinin olanaksızlığı bir tarafa kanun koyucunun iradesinin araştırılması bağlamında bir referans kaynağı bile olamayacağı açıktır."" Mustafa Şentop ve ona karşı Kemal Başak’ın yazdığı iki uzun makaleyi özetlemeye çalıştım. Başta CHP olmak üzere muhalefetin bir kanadı Erdoğan’ın açık anayasa hükmüne aykırı adaylığına itiraz etmiyor. Buna karşın bir kesim ise, Erdoğan’ın aday olamayacağını tezini YSK’ye taşıyacak. AKP buna, Mustafa Şentop’un öne sürdüğü görüşlerle karşılık verecek. Savunusu 2017 öncesi ve sonrasında, Cumhurbaşkanlığı kavramının iki farklı içeriğe denk düştüğü şeklinde olacak. Bunun için kanunun yapılma tekniğinden komisyon raporlarına kadar farklı dayanaklar sunacak. İşte buna cevap veren Kemal Başak’ın makalesi, Şentop’un bütün tezlerini doğal olarak Erdoğan’ın yeniden aday olabileceği görüşünü net bir şekilde çürütüyor. YSK dikkate alır ya da almaz… Ancak Başak’ın somutladığı gerekçeler, Erdoğan’ın adaylığının gayri meşru olduğunu anlatmak için muhalefete önemli bir veri sunuyor. Bir suçun işlenmesine engel olamayabilirsin. Ancak ona kayıtsız kalmak, tanığın kendisini de çürütmez mi? Çığlık atmak, başkasından çok kendimiz içindir.",https://www.cumhuriyet.com.tr/yazarlar/baris-terkoglu/erdogan-neden-aday-olamaz-2025117
Barış Terkoğlu,Baronun kucağına oturan ‘reisçi’,03 Kasım 2022 Perşembe,"Kimse bulamasın diye saklıyorsun. Zamanla unutuyor, sen bile bulamıyorsun. Pazartesi akşamı Kılıçdaroğlu konuştu. Türkiye’de uyuşturucunun nasıl yayıldığını, çocuk yaşa düştüğünü, baronların ise iktidar tarafından korunduğunu anlattı. İçişleri bakanı ayağa kalktı. Jandarmadan Emniyet’e, “Bize hakaret edemezsin” mesajları paylaşıldı. Oysa Kılıçdaroğlu’nun açıklamasına bakıyorum. Ne Emniyet’i ne jandarmayı itham var. Belli ki sorumluluğunu saklamak isteyen hükümet, güvenlik kurumlarını kalkan yapıyor. Sahi neyi reddediyorlar? Bilim kimin haklı olduğunu gösteriyor. İstanbul Üniversitesi Cerrahpaşa Adli Tıp Enstitüsü, geçen yıl bir çalışma yayımladı. Aslında çok basit. Bir uyuşturucu kullanıldıktan sonra posası dışkıyla vücuttan atılıyor. Bilim insanları, bu nedenle, durumu görmek için, kanalizasyon atıklarından numuneler aldı. Projeyi cumhurbaşkanının kızının yönetiminde olduğu Yeşilay da destekliyordu. İstanbul için çıkan sonuç felaketi anlatıyordu. Stockholm’de 25.3, Berlin’de 8.1 miligram çıkan bin kişideki Metamfetamin, İstanbul’da 120 çıkıyordu. İstanbul, bütün uyuşturucuların kullanımında üst sıralardaydı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sadece bu kadar değil... 2020 yılının istatistiklerine göre Avrupa’da, nüfusa oranla en çok cezaevinde yatan kişi Türkiye’de. 300 bin insandan 65 bini uyuşturucu nedeniyle içeride. İçicilerden çok satıcıların hapse girdiği hatırlanırsa, Adalet Bakanlığı rakamları bile, uyuşturucunun yaygınlığını ortaya koyuyor. Hepsini geçtim, son dönem Türkiye’de patlayan silahlara bakmak bile yeterli. Dünyanın en bilinen mafya mensupları, hesaplaşmalarını Türkiye’de yapıyor. Örnek mi? Daha geçen hafta Azerbaycan mafyasının kritik ismi Elnur Gasimov, İstanbul’da öldürüldü. Olay, altı yıl önce, yine İstanbul’da işlenen bir başka cinayetin, Rövşen Caniyev’in öldürülmesinin devamıydı. Eylülde Sırbistan’ın önde gelen suç örgütlerinden Skaljari çetesinin lideri Jovica Vukotiç yine İstanbul’da öldürüldü, ağustosta ise Nadir Salifov. Geçenlerde, İstanbul’daki bir AVM’de, Azeri ve Gürcü mafya gruplarının, herkesin ortasındaki silahlı çatışmasını konuşmadık mı? Liste uzayıp gidiyor... Emniyet’in ya da Uyuşturucu İzleme Merkezi’nin raporları, ateşi de dumanı da gösteriyor. İçişleri bakanına sorarsanız, dünya mafyası Türkiye’ye müze gezmek için geliyor! Gelirken suç getirecek değiller ya! Ancak hepsini geçtim, dün cumhurbaşkanının Kılıçdaroğlu’na kızarken söylediği “uyuşturucu satıcıları ile ilgili aynı cümlede kullanma” ifadesi ayrıca değerlendirmeye değer. Zira Cumhurbaşkanlığı ile uyuşturucunun aynı cümlede yer almasının en bilinen nedenini, aslında aylarca konuştuk. Zira son yılların en ünlü baronu, Cumhurbaşkanlığı’ndan gelen bir telefonla serbest kaldı. Uyuşturucu baronu olmakla kalmayıp İstanbul’da çeşitli cinayetlere adı karışan Naci Şerif Zindaşti’yi hatırladınız mı? 24 Eylül 2007’de Büyükçekmece’de düzenlenen operasyonda 75 kilo eroinle yakalanıp tutuklanmıştı. FETÖ’cü Zekeriya Öz’ün Ergenekon’da “gizli tanık” olma teklifini kabul edip serbest kaldı. Küçükçekmece’de iki kişinin öldürülmesi, Dubai’den Panama’ya uzanan bir dizi silahlı cinayet, Zindaşti’nin düşmanı Orhan Ünğan’ın avukatı Kudbettin Kaya’nın Yeşilköy’de bir restoranda yemek yerken öldürülmesi, Kadıköy Bağdat Caddesi’nde bir kafede herkesin içinde vurulan İlhan Ünğan olaylarında, hep Zindaşti’nin parmağı vardı. 6 Nisan 2018’de gözaltına alındı; yeniden cezaevine girdi. “Geç kalmış” derken sıra dışı bir olay yaşandı. Zindaşti’nin avukatı, 19 Ekim 2018 Cuma günü “tutukluluğun incelenmesi” için İstanbul Nöbetçi Sulh Ceza Hâkimliği’ne başvurdu. Başvuruyu değerlendiren 5. Sulh Ceza hâkimi, Zindaşti ve üç adamı hakkında “sürpriz bir tahliye” kararı verdi. Savcı itiraz edip durdurana kadar, Zindaşti ve adamları, üç saat içinde ortadan kayboldu. Zindaşti’yi serbest bırakan hâkim Cevdet Özcan’dı. Özcan, hakkında açılan soruşturmada şunları anlattı: “İktidar partisinden eski milletvekili beni sürekli arayarak bu şahsın mutlaka tahliye edilmesi gerektiği yönünde telkin ve baskıda bulundu. Devletin bu konuda bir duyarlılığı olduğunu belirtti.” Arayan tanıdıktı. Eski AKP milletvekili ve Cumhurbaşkanlığı Hukuk Politikaları Kurulu üyesi Burhan Kuzu, Zindaşti’yi önce tanımadığını söyledi. Ancak buluşmalarının fotoğrafları ortaya dökülünce, tanışıklığı da açtığı telefonu da hatta Zindaşti’nin vatandaş yapılması için aracı olduğunu da kabul etti. Başkası olsa anında tutuklanmıştı. Burhan Kuzu hakkında “nüfuz ticareti” gibi hafif bir suçtan iddianame yazıldı, dava açıldı. Kuzu, yargılanırken öldü. Peki, Burhan Kuzu ile Zindaşti’yi kim tanıştırdı? Kendi ifadesine göre Aliye Uzun: “Zindaşti’nin ülkemize yatırım yapacağını düşündüğüm için Burhan Hoca ile tanıştırdım.” Kendisini “Reis sevdalısıyım, teşkilattan yetişmiş bir insanım” diye tanıtan Uzun da AKP’nin yöneticisiydi. Vatandaşlık almak gibi aracılıklarının karşılığında, çıkardığı dergiye reklam parası alıyordu. Aliye Uzun ile kavgasını, Zindaşti polise şöyle anlatıyordu: “Yeğenime Aliye Uzun’u arattım. Kimliğin henüz çıkmadığını, kimlik çıkmadan da herhangi bir ödeme yapmayacağımızı söylettim. Aliye Uzun da kucağıma oturduğu fotoğrafı internete koyacağını söyledi. Bir süre sonra yeğenim olan Emel D. aradı. ‘Dayı Aliye senin uygunsuz fotoğraflarını yayımlamış’ dedi. Aliye’yi arattım. Aliye ‘Beni ve partimi karşınıza almayın, benim dergimin vergisini ödeyin’ dedi.” İşin ilginci, bu olayı Uzun cephesi de doğruluyordu. Zindaşti, Uzun ile nasıl tanıştıklarını ise ifadesinde şöyle anlattı: “Arkadaşlarımla haftada bir iki defa âlem yaparız. (...) Aliye’yi aradım ve 6-7 kız için kendisiyle kız başına 500 Avro’dan anlaştık. Aliye kızlarla birlikte daireme geldi. Misafirlerim Aliye’nin getirdiği kızları seçip odalarına geçti. Bana da Aliye Uzun kaldığı için onunla ilişkiye girdim. Aliye Uzun ile bu şekilde tanıştım.” Burhan Kuzu’nun şantaja uğradığını da onunla sık sık görünen bir kadının Kuzu’nun ölümüyle eşzamanlı şüpheli cinayete kurban gittiğini de bu dönemde okuduk. Aliye Uzun’u 15 Temmuz’un ikinci yıldönümünde Trump Towers’tan sallandırdığı “1. Başkan Erdoğan” pankartıyla hatırlıyorduk. Bütün tabloya bakınca; AKP rozeti, Erdoğan’ın adı, vatan-millet edebiyatı, uyuşturucu baronlarını korumanın ve kollamanın vitrini olmuştu. Teşkilat yöneticisinden Saray danışmanına herkes baronlar için çalışıyordu. Erdoğan Kılıçdaroğlu’na kızmak yerine iğneyi önce çevresini saranlara batırmalı. “Beni düşmanlarımın diline düşürdünüz” dese, yaşanan gerçeği daha net tarif etmiş olur. Aman başkaları duymasın deriz. Neyimiz var neyimiz yok gizleriz. Sonunda kendimiz, kendimize bile başka görünürüz. Keşke maskelerimizi indirmeyi bir başkasına bırakmasak.",https://www.cumhuriyet.com.tr/yazarlar/baris-terkoglu/baronun-kucagina-oturan-reisci-1999058
Barış Terkoğlu,Tarikatta tecavüzün ardındaki ortaklık,12 Aralık 2022 Pazartesi,"En büyük ortaklık, suç ortaklığı mı? Irza geçiyor, öldürüyor, çalıyor ama toprağa değil, sessizliğe gömüyor. Cumartesi günü İstanbul Kitap Fuarı’ndaydık. Bir grup gazeteciyle tarikatları anlattık. Aslında kürsüde Timur Soykan, kendi haberiyle olacaktı. Yanına ben, Barış Pehlivan, Murat Ağırel, Aytunç Erkin, Ümit Zileli; “Yalnız değilsin” demek için oturduk. Zira Soykan günlerdir tehdit ediliyordu. 6 yaşında bir çocuğun çığlığını Türkiye’ye duyurmasının bedelini ona ödetmek istiyorlardı. Haliyle konuşmama “Bu tabloda bir terslik var” diyerek başladım. Öyle ya, 6 yaşındaki çocuğa tecavüz edenler rahatça dolaşırken hedef haline getirilen Soykan’dı. Kuşkusuz bu cüretin en az iki nedeni var. Her istismardan sonra çıkan fotoğraflarla gördüğümüz gibi... Din kisvesi altında çıkar örgütüne dönüşen tarikat ve cemaat yapılanmaları, “tepedekiler” tarafından açıkça destekleniyor. İkincisi, biat kültürüne dayanan bu yapılarda, çocuk istismarı dahil hiçbir suç sorgulanmıyor. Gelelim yeni öğrendiğimiz detaylara... Dava dosyasındaki konuşmalarda, HKG’ye tecavüz eden Kadir İstekli, kadınla erkeğin tokalaşmasına bile karşı olan cemaatin, aslında her şeyin farkında olduğunu söylüyor: “Hocaların hepsi biliyordu.(...) Aynı odada kalıyoruz. Bir erkeğin kız çocuğuyla aynı odada, aynı dairede hafızlık yaptırması, yani medresede bilmeyen mi vardı yani. (...) Mümkün mü yani bilmemeleri?” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İstekli’nin söylediği gibi, herkes her şeyi biliyordu. Soykan’a öfkenin nedeni açığa çıkmasıydı. İstekli, olay ilk açığa çıktığında, meselenin üstünü nasıl örttüklerini de itiraf ediyor: “Yaşını büyüttük. Yoksa ben giriyordum içeri.” Nitekim HKG ifadesinde, 2012’deki yaş büyütme olayını anlatıyor. O kısım iddianameye şöyle yansımış: “Haydarpaşa Numune Hastanesi’ne babasının başkanı olduğu vakıfta çalışan Mehmet Emin Marangoz isimli kişiyle gittiğini, film çekmesi için sıra beklediği sırada kendisinin yerine başka bir kızın filminin çekildiğini...” Savcının, çocuk istismarını örten kişinin üstüne gitmemesi şaşırtıcı. Peki kim bu Mehmet Emin Marangoz? Önce şunu söyleyelim. Soyadı Marangoz değil, resmi kayıtlara göre Marankoz. 2013 yılında, Milli Gazete’de yer alan haberde kendisini şöyle tanıtıyor: “Hiranur Vakfı Yönetim Kurulu Başkanı Mehmet Emin Marankoz, vakıflarının 2006 yılında kurulduğunu, vakfın onursal başkanının Yusuf Ziya Gümüşel Hocaefendi olduğunu ifade etti.” Yusuf Ziya Gümüşel, HKG’nin babası. Marankoz ise HKG’nin anlattığına göre, dosyayı kapatan organizasyonu yapan kişi. Yani Kadir İstekli’nin anlattığı gibi, tecavüzü bilenler de kapatanlar da cemaatin en tepesindekiler. Öyle ya, Marankoz, cemaatin iki numarası! Peki ilişki yalnızca bundan mı ibaret? Konu tarikat olur da işin içinde para olmaz mı? Bunun için, İstanbul Ticaret Odası (İTO) kayıtlarında, iki ismin üzerine kayıtlı şirketlere baktım. Tahminim doğruydu. 8 Ekim 2018’de, “Beyyinat Gıda Turizm İnşaat Tekstil Sanayi Limited Şirketi” adıyla bir şirket kurulmuştu. Firmanın yüzde 70’i Yusuf Ziya Gümüşel’e, yüzde 30’u Mehmet Emin Marankoz’a aitti. Yani HKG’ye yapılan tecavüzün suç ortakları, ticari olarak da ortaktı! Şirket kendisini resmi sitesinde şöyle tanıtıyordu: “Erzurum, Horasan, Kemerli Köyü’nden, İstanbul Ticaret Borsası’na canlı hayvan komisyonculuğu ile işe başladık. Canlı hayvanı Türkiye’nin çeşitli yerlerine taşımak yerine, aldığımız yerde kesmeyi, soğuk zincirle taşımayı işleyip satmayı planladık.” Şirket resmen 2018 yılında kurulmuştu ama işin geçmişi vardı: “1992 yılından itibaren yaklaşık 30 yıllık tecrübesiyle...” İTO kayıtlarına göre, iş et zincirinden daha fazlasıydı. Birçok kuruma yemek hizmeti vermek, restoranlar ve tesisler açmak için kurulmuştu. Hangi kurumlara hizmet verildi? Kimler bu şirkete fatura kesti? Şimdilik bilmiyoruz. Ancak mesele bu kadar değil... Bir şey daha var ki “Bu tarikat şeyhleri hakikaten çok şanslı” dedirtiyor! Cumhurbaşkanının açıkladığı o projeyi hatırladınız mı? TOKİ’nin ev işinden söz ediyorum. 50 bin sosyal konut kapsamında, İstanbul Tuzla Aydınlı Mahallesi Konaşlı Mevkii’nde yapılan 508 adet konut için, 30 Kasım’da çekiliş yapıldı. Bilin bakalım o çekilişte, kurada kazananlar arasında kim var? Doğru tahmin ettiniz! Mehmet Emin Marankoz! TOKİ de söz konusu ismin kuradan çıktığını kabul etti. Yani gücü yetmeyen vatandaşa devletin katkısıyla sunulacak sosyal konut çekilişi, Hiranur Vakfı başkanına, cemaatin iki numaralı şeyhine çıkmıştı! Ne şans! Üstelik koca şirketin ortağı şeyh, TOKİ’nin dar gelirli vatandaş için ürettiği evi almış! Hani kul hakkı! Gelelim son detaya... Yusuf Ziya Gümüşel’in onursal başkanı olduğu Hiranur Vakfı, İstanbul dışında Sakarya-Sapanca’da üsleniyor. Burada da bir dernekleri, içinde yüzlerce çocuğun bulunduğu binaları, hatta aralarında turizmin de olduğu şirketleri var. Sapanca’da Memnuniye köyü, Yusuf Ziya Gümüşel’in doğup büyüdüğü köy. Nitekim mağdur HKG de ilk kez burada tecavüze uğradığını ifadesinde söylemişti. Gümüşel, öğrencisi Yusuf Kocaman’ı Memnuniye’deki yapıyı yönetmekle görevlendirmiş. Cemaat burada öyle büyümüş ki Memnuniye’de 13 bin metrekare arazi alıp bir külliye projesi yapmışlar. Sapanca’da konuştuğumuz kaynaklar, cemaatin burada hiçbir denetime tabi olmadan çocukları barındırdığını anlatıyor. Peki bu durumla mücadele etmesini beklediğimiz hükümetteki AKP’nin Sapanca ilçe başkanı kim? Yunus Gümüşel Adı Yunus Gümüşel. İsim benzerliği değil. Yusuf Ziya Gümüşel’in ağabeyinin oğlu, yeğeni. Sapancalılar iki ismin zaman zaman görüştüğünü anlatıyor. Burada parti cemaati, cemaat de partiyi destekliyor. Yunus Gümüşel’in, tecavüze uğrayan HKG’nin de yakın akrabası olarak, meseleyi bilmemesi imkânsız. Bunları sormak için aradığım AKP il ve ilçe teşkilatının, nedense telefonları açılmak bilmedi. 6 yaşında tecavüze uğrayan çocuk bugün 24 yaşında. 18 senedir çığlığını kimse duymuyor. Neden diye soruyoruz ya. Bir çığlığı gömen sessizliğin ortaklığından başka bir sebebi olabilir mi?",https://www.cumhuriyet.com.tr/yazarlar/baris-terkoglu/tarikatta-tecavuzun-ardindaki-ortaklik-2011110
Barış Terkoğlu,Soylu’nun fotoğraflarıyla beslenen zulüm,14 Kasım 2022 Pazartesi,"Bu köşeyi takip edenler hatırlıyordur. 14 Haziran 2018’de Urfa-Suruç’ta yaşanan hadiseleri defalarca anlatmıştım. Seçim arifesinde, dört kişinin ölümüne neden olan olaylar, hükümet tarafından “AK Partililere PKK saldırısı” diye duyurulmuştu. Oysa meselenin terörle uzaktan yakından ilgisi yoktu. Ölenlerden üçü, seçim çalışması yapan AKP milletvekili İbrahim Halil Yıldız’ı destekleyen grup tarafından katledilmişti. Saldırıya uğrayan Şenyaşar ailesinin üyeleri, dükkânlarında yaralanmış, getirildikleri hastanede ise linç edilerek vahşice öldürülmüştü. Bir “ahmak” lafından siyasi yasak üreten yargının gücü, cinayetlerin hesabını sormaya yetmedi. Şenyaşar ailesinin geride kalan fertleri, adliyenin içinde bulamadıkları adaleti dışarıda tuttukları nöbette aramaya devam ediyor. Mesele basit değil. Zira devleti yönetenlerin tavrı en az cinayet işleyenler kadar kötü. Neden mi? Devletin Anadolu Ajansı, yaşananları “Suruç’ta AK Partililere Saldırı” diye duyurdu. Süreci yöneten İçişleri Bakanı Süleyman Soylu ise “Türkiye’de kimse PKK ağzıyla siyaset yapamaz. Bu kadar basit, yaptırmayız” diyerek hadisede bir terör parmağı yarattı. Oysa AKP’de yetkili isimlerin yıllar sonra kabul ettiği gibi, yaşananlara “terör” denilerek üstü kapatılmıştı. Neden mi hatırlattım? Geçen hafta, gazetelerde, Suruç’ta işlenen bir başka cinayet haberini okuyup geçtiğiniz için... Oysa Şenyaşarların başına gelen ile meselenin yakından ilgisi var. Dün Urfalılarla konuştum. Olan biteni anlamaya çalıştım. Kritik bir isimden duyduğum cümle her şeyi özetliyordu: “Urfa da ülke de elden gidiyor. Birileri Güneydoğu’yu cehenneme çevirmeye çalışıyor.” Tane tane anlatayım... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 9 Kasım’da yaşanan silahlı saldırıda sokak ortasında iki genç katledildi. Cihan Kayhan hayata gözlerini kapadığında 32, kuzeni Mehmet Kayhan 25 yaşındaydı. İkisi de kendi halinde sağlık çalışanıydı. Mehmet Kayhan, bilgi işlem personeli; Cihan Kayhan ise fizyoterapist. Bunları içişleri bakanı çıkıp “Teröristleri etkisiz hale getirdik” demesin diye söylüyorum. Aslında ölmelerine neden olan olayın onlarla da bir ilgisi yoktu. Hatta siyasi bile değildi. Her şey sokakta bir otomobil ile bir at arabasının trafik tartışmasıyla başlamıştı. Büyüyen kavga, Şimşek ailesi ile Altay ailesi arasında çatışmaya dönüştü. Urfa sosyolojisini belki bilmezsiniz. Birbiriyle akraba olan geniş aile kültürü şehirde çok yaygındır. Aslında Şimşekler ile Altaylar da uzaktan akrabaydı. Gelgelelim... Şimşekler, Şenyaşar cinayetiyle adını duyuran İbrahim Halil Yıldız ile daha yakın akrabaydı. Dededen birlerdi. Köyleri de aynıydı. İki aile arasındaki gerilimi yatıştırmak için aracılar devreye girdi. Demokrasi Caddesi’nde buluşacak, barışacaklardı. Kayhanlar, her iki tarafı tanıyan aracılar olarak oradaydı. Herkes kucaklaşma olacak sanırken olay yeri tarandı. Bu sırada genç Kayhanlar hayatını kaybetti. Altay ailesinden bir kişi de yaralandı. Katliamın ardından dört kişi gözaltına alındı ama tetiği asıl çeken Şimşek ailesinden isim firarda. Meselenin bir bamteli var. Güpegündüz sokak ortasında cinayet işleten gücü sorgulamamız gerekiyor. Suruç’ta konuşulan konu şu... AKP’li vekil İbrahim Halil Yıldız, siyasi gücünü kullanarak pek çok yakınını korucu kadrosuna aldırdı. Adı yazılan yüzlerce isimden söz ediliyor. Bir kısmı kabul edildi. Devlet, bu kişilere korucu olmaları sebebiyle uzun namlulu silahlar dağıttı. Ancak hükümet gücünü yanına alan bu kişiler, devleti savunmaktan çok, Suruç’ta adeta terör estiriyor. Bölgede tanınan kritik bir isim, “Hepsinin elinde kalaşnikof var. Eğitimsiz, cahil tipler. Halkın çektiğini siz düşünün” diyor. İşte cinayete dair hemen herkesin söylediği şu: “Saldırı uzun namlulu silahla işlenmiş görünüyor. Çok büyük bir ihtimalle devletin koruculuk için verdiği silahla bunu yaptılar.” İşin ilginci, devlet katında da rahatsızlık var. İçişleri bakanı Urfa’ya gelip İbrahim Halil Yıldız ile yan yana fotoğraf verse de Emniyet olan bitenden memnun değil. Aslında Yıldız çok sayıda ismi “korucu” yazdırsa da eski Vali Abdullah Erin’in çok sayıda ismin üstünü çizdiğini, sayıyı düşürdüğünü söylüyorlar. Gelgelelim “Ankara’da abim var” durumu yaşanıyor. Cinayeti işlediğinden şüphelenilen kişinin yakınları Urfa’yı apar topar terk etti. Suruç’ta gerginlik sürüyor. Polis, Şimşek ailesinden bazılarının kapısında nöbet tutuyor. Bu arada Kayhan ailesinden isimleri de aradım. Taziye sürüyordu. Konuşmak istemediler. Urfa’da anlatılanlara göre ailenin çoğunluğu AKP’ye destek veriyor. Hatta AKP bağlantılı bir dernekte aileden isimler var. Parti kaynaklarından da teyit ettiğime göre cinayetin ardından, AKP’li bazı siyasetçilerden, gereğinin yapılması için yardım istemişler. Aile de cinayetin, devletin verdiği korucu silahıyla işlendiği kanısında. Haliyle hükümetten olayın aydınlatılmasını, katillerin cezalandırılmasını bekliyorlar. Devlet, gücünü çetelerin yaydığı korku zemininde büyütebilir mi? Suruç’ta çoğu kişi, konuşurken adını vermeye bile korkuyor. Ancak herkesin ortak fikri şu: Şenyaşarlar katliamının ardından yaşanan cezasızlık, katillerin sırtındaki elin daha da güçlenmesi, bugünkü cinayete cesaret verdi. Gerçekten de Şenyaşarlar katliamının ardından şüphelilerin telefon dinleme tutanakları, saldırganların “Bize bir şey olmaz” güvencesi ile hareket ettiğini gösteriyor. Diyarbakır Cezaevi’nin terörü nasıl PKK terörüne zemin yarattıysa, bugün de Güneydoğu’da “terör” diyerek terör tohumları eken bir güç var. Ve o gücü, içişleri bakanının çektirdiği fotoğraflar besliyor. Adaletsizlik bizim kapımızı çalmadığı sürece sesi duyulmayan bir çığlık mı? Oysa bir kar tanesinin çığa dönüşmesi gibi... Bizden uzakta görünen, kayıtsızlığımızın üstüne çöküp varlığını bize kanıtlıyor.",https://www.cumhuriyet.com.tr/yazarlar/baris-terkoglu/soylunun-fotograflariyla-beslenen-zulum-2002473
Barış Terkoğlu,ABD’nin takip ettiği ulusalcı,31 Ekim 2022 Pazartesi,"Elimdeki kitap Kierkegaard’ın sözüyle başlıyor: “Hayat yalnızca geriye dönük anlaşılır, ancak ileri doğru yaşanır.” 20 yıl önce, 7 Mart 2002. Harp Akademileri Komutanlığı’nda tarihe geçecek bir sempozyum var. “Türkiye’nin Etrafında Barış Kuşağı Nasıl Oluşturulur” başlığını taşıyor. Herkes o toplantıyı MGK Genel Sekreteri Orgeneral Tuncer Kılınç’ın sözleriyle hatırlıyor: “Türkiye’nin yeni birtakım arayışlar içinde olması kesinkes ihtiyaç. Bunun da en doğru yöntemi zannediyorum, Rusya Federasyonu ile birlikte ABD’yi göz ardı etmeksizin mümkünse İran’ı da içerecek şekilde arayış içinde olunması.” Evet, Kılınç’ın sözleri, ABD ittifakına alternatif arayışı olarak tarihe geçti. Aslında, neden olan sunumu Erol Manisalı yapmıştı. Nitekim Kılınç, konuşmasına “Manisalı’nın her sözüne tamamen katılıyorum” ifadeleriyle başlamıştı. Yani Batı ile ilişkileri, Rusya ve İran ile dengeleme arayışını doktrinleştiren Manisalı’ydı. Wikileaks belgelerinde ABD’li diplomatların bu girişimleri yakından takip ettiği anlaşılıyor. ABD Elçisi Eric Edelman, Putin’in Türkiye ziyaretinden beş gün sonra, 10 Aralık 2004 tarihinde yazdığı ABD kriptosuna şu notu düşmüş: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Putin, ‘Avrasya’ blokunu Türklerle sağlamlaştırmak için ziyaretinden önce, ‘Avrasya’ projesinin mimarı Alexandr Dugin’i General Kılınç’a göndermiş (...)” Cevap da gecikmedi. FETÖ lideri Gülen’in, bir yıl sonra, “Ulusalcı dalga aşılacak” sözleri yaşanacakların habercisiydi. Hem Tuncer Kılınç hem Erol Manisalı, Ergenekon kumpasında tutuklandı. Sebebin 2002’deki toplantıya yansıyan fikirler olduğu, herkesin bildiği sır. 29 Ekim’de yitirdiğimiz Erol Manisalı’nın farkı işte buradaydı. Ulusalcılık, Batı’nın desteklediği AKP-FETÖ ittifakına karşı tepkisellik ile yükseliyordu. Manisalı, bir fikir adamı olarak, ulusalcılığı bir tepki olmaktan çıkarıp teorik çerçeveye kavuşturmuştu. Cumhuriyet devrimlerinin ancak antiemperyalist siyaset programıyla yaşatılabileceğinin altını çiziyordu. Manisalı’nın son 34 yılının yakın tanığı, önce öğrencisi ve sonrasında çalışma arkadaşı olan Burak Atamtürk’ün, onunla yaptığı nehir söyleşisini okuyorum. Basmakalıp biyografilerin dışında, Fatih’teki Vefa Lisesi’nden dünyaya giden genç bir aydının hikâyesini anlamaya çalışıyorum: “O dönemde sahaflardan Cağaloğlu’na kadar uzanan bölgenin İstanbul’un bir kültür merkezi, medya merkezi olması ve Reşat Ekrem Koçu gibi ‘İstanbul Kabadayıları’nı yazan bir yazarın tarih hocam olması, onun bana yöreyle ilgili -Kasımpaşa’dan Fatih’e, Cağaloğlu’na, Eminönü’ne, Beyoğlu’na kadar uzanan- anlatıları beni adeta oraya kilitledi. Kimse bilmez, ben kendimi oralara bağlı hissederdim. Henüz yeni bir asistanken öğleyin boş zamanlarımda Süleymaniye Camisi’nin içine girer, bomboş, o sütunların arasına oturur, oradaki sakinliği, sükûneti aynen şu andaki zeytin ağacının altındaki sükûnet gibi hissetmeye çalışırdım. Ve o sütunları yapan insanların hangi duygularla bunu ürettiklerini anlama gayreti içinde olurdum.” Köy Enstitülerini görmüş ama daha çoğunu bilme niyeti, onu çok uzaklara kadar götürmüş: “AIESEC’ten bana kurada Kibbutz çıktı, İsrail’de. Gittim Kibbutz’da da çalıştım mesela. Kolhozları teorik olarak kitaplardan biliyorum. Köy Enstitüsü-Kibbutz-Kolhoz arasındaki bağları ve bu kurumlardaki gençliğin beraberliğini görme şansım oldu.” Gerçeğin peşinden koşma ısrarı, ona başka kapılar açmış: “Ben şahsen araştırmaya başladığım zaman gördüm ki o gün bize öğretilenler Amerika’da ve Avrupa’da klasik olarak üniversitelerde öğretilen şeylerin bire bir tekrarından başka bir şey değil. Bize has, özgün, yerel, bölgesel özellikleri olan bir iktisat değil. Halbuki o dönemlerde Hintli ve Pakistanlı iktisatçılar azgelişmişlik kısır döngüsünden çıkmanın yollarını aramaya başladılar.” Aynı arayış, Manisalı’da da hep etkisini gösterdi. Evrenseli yerelde arayan bakış, onu herkesin tanıdığı Manisalı’ya ulaştırdı. “Demokratik değerlerle, kendi toplumundaki refahın nasıl örtüşeceği üzerine düşünür ve bunun üzerine yoğunlaşırım” diyen, aradığı formülü “Benim bireysel özgürlüklerim ve toplumun çıkarları örtüşmeli” sözleriyle tarif eden Manisalı, vardığı yeri anlatıyor: “Bunu veren görüş soldu. Toplumcu görüştü.” Onun örtüşme fikri, uluslararası ilişkiler için de geçerliydi: “Türkiye, Suriye’yle ilişki kuracaksa, Suriye de ulusal çıkarlarını sağlamalı Türkiye’yle ilişkilerinde, Türkiye de ulusal çıkarlarını sağlamalı. (...) Bu küresel düzende en makulü benim ulusalcılık dediğim şey karşılıklı çıkarlara göre uluslararası ilişkilerde siyasi, iktisadi, askeri, sanatsal, kültürel ilişkilerin kurulmasıdır.” İşte bu bakış açısıyla, Batı’nın, özellikle Ortadoğu’daki emperyal politikalarının, Türkiye’nin çıkarlarının aleyhine olduğunu söylüyordu. Bu nedenle Harp Akademileri’ndeki formülü teorileştirmişti. Erol Hoca, o konuşmanın ardından, ABD Elçiliği Müsteşarı John Kunstadter’in kendisinden inatla randevu istediğini, okula kadar geldiğini, şahitler huzurunda görüştüğünü anlatıyor: “‘Türkiye’de demokrasinin önündeki en büyük engel Türk ordusudur’ dedi. ‘O zaman bizim ordu NATO’da olduğuna göre bunun müsebbibi Amerika’dır’ dedim. NATO, Amerika’nın kontrolünde. ‘Bizim ordu sizin emrinizde zaten’ dedim. Komik komik şeylere girdi. Çok sıkıldım, 20 dakika sonra ayağa kalktım ve saatime baktım. ‘Gitme zamanım geldi galiba’ dedi. ‘Evet, derse gireceğim’ dedim. Resmen adamı kovdum yani.” O görüşmenin nedenini, Barış Pehlivan ile 2012’de yazdığımız Sızıntı kitabındaki Wikileaks belgelerini okuyunca anlamış: “Ben farkında değilim, adamla dalgamı geçiyorum. Adam beni tehdide gelmiş meğerse.” Silivri’ye atıldığında hastaydı. Orada daha da kötüleşti. 12-13 kilo verdi. İçeride kanser olduğu fark edildi. Sağlık nedeniyle tahliye edildi. Ama kumpas çökmese aldığı ceza nedeniyle, belki de bugün hapiste olacaktı. Evinin talan edilerek gözaltına alınışını kitapta şöyle anlatıyor: “Kibar bir biçimde eziyet etmenin yollarını profesyonel olarak öğrenmişlerdi. Yüzleri gülerek hareket ediyorlardı. Çok hazırlanmış, terbiye edilmiş, işin eğitimini görmüş ustaca bir faşizmle karşı karşıya kalmıştım.” Ama nedenini çok iyi biliyordu: “Ben 22 yaşındayken ‘Yanki go home’ dediğimde beni taşlayan insanlar Meclis başkanı oldular sonra. O insanlarla 21-22 yaşındayken başlayan kavgamız 70 yaşında da sürdü. Bizi içeri attıran onlardı. FETÖ yalnız değildi.” Peki Erdoğan’ın Rusya ile yakınlaşması, acaba 2002 konuşmasıyla uyumlu mu? Erol Hoca’ya göre siyah ile beyaz kadar farklı: “AKP yönetimi, kendisine kazık atan ABD’ye karşı Moskova’ya yönelmek zorunda bırakıldı. Bu sonuç biçimsel olarak ‘eksen kayması’ gibi görünse de özünde, ‘yerli siyasal İslamın iktidarda kalma savaşı’dır.” Aydın yürüyen fikirdir. Erol Hoca, bedeninin üstünde hep fikir taşıdı. Ona veda ederken geçmişe bakıyor, sanki kendi yaşamımızın tepelerini ve çukurlarını daha iyi anlıyoruz.",https://www.cumhuriyet.com.tr/yazarlar/baris-terkoglu/abdnin-takip-ettigi-ulusalci-1997875
Barış Terkoğlu,Erdoğan’ın Bahçeli’nin sevmediği arkadaşı,24 Kasım 2022 Perşembe,"Kapıyı anahtar açıyor sanıyorsun. Oysa anahtar, senin gücünü yalnızca açacak mekanizmaya iletiyor. Altı partili muhalefet, yeni anayasa paketini açıklayacak. Aylar süren çalışma, Türkiye’nin parlamenter sisteme nasıl geçeceğinin yol haritasını içeriyor. Muhalefetin temel siyasetini bu dönüşüm üzerine kurduğu hatırlanırsa, iktidar değiştirecek sihirli anahtar kimilerine göre bulunmuş gibi. Baştan bir soru soralım: Parlamenter sisteme, parlamenter sistem oylamasıyla geçilir mi? “Ne demek istiyorsun” derseniz, biraz daha ileri gideyim: Anayasa değişikliği önerisi, seçim kazandırır mı? Yanıt verebilecek bir kitap önümde duruyor. Demokrasiyi Güçlendirme Derneği, çoğu profesör, 30 kişilik bir yazar kadrosuyla çıkarmış. Adı “Türkiye Tipi Cumhurbaşkanlığı Hükümet Sistemi Tartışmaları”. Tartışma yazmasına bakmayın. Kitaba katkı verenlerin neredeyse tamamı başkanlık sistemine karşı. Sistemin zararlarını açıklayıcı bir şekilde anlatıyorlar. Diyeceksiniz ki, hiç mi savunan yok? İşte meselenin bamteli de burada... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Cumhurbaşkanlığı Yerel Yönetim Kurulu Başkanvekili Profesör Şükrü Karatepe de kitaba adını yazdırmış. Elbette başkanlık rejimini destekliyor. Dahası; Karatepe, başkanlık sistemini, Erdoğan için hazırlayan isimlerden. Cumhurbaşkanının yanında, başdanışmanlık dahil, pek çok sıfatla bulunmuş. Haliyle kitaptaki açıklamalarının satır arasında, 2017 yılında referanduma giden değişikliğin nasıl hazırlandığını, halkın nasıl olup da oy verdiğinin hikâyesini de anlatıyor. Bu arada unutmadan hatırlayalım... Sadece Erdoğan’a değil, Abdullah Gül’e de yakın olan Karatepe, yaptığı eyalet açıklamaları nedeniyle Devlet Bahçeli’nin hedefi olmuştu. Bahçeli, Erdoğan’a, Karatepe için çağrıda bulunmuş, “Ben olsam görevden alırım” demişti. Ancak Erdoğan, ondan vazgeçmedi. Gelelim meseleye... Karatepe, “başkanlık iyi parlamenter sistem kötü”den ibaret bir görüşe sahip değil. Şunu söylüyor: “Devletin organları arasındaki dengeleri, ilkelerine uygun olarak kuran parlamenter sistem de başkanlık sistemi kadar iyi işler. Anayasadaki çelişkiler, parlamenter sistemin ilkelerine uygun düzenlemeler yapılarak da giderilebilirdi. Fakat parlamenter sisteme dönülmesine yönelik güçlü bir irade ortaya konmadı.” Karatepe’nin ortaya koyduğu çelişkili hali yaratanlardan biri kim mi? Elbette Tayyip Erdoğan. Karatepe’den dinleyelim: “Abdullah Gül, anayasa açıkça izin verdiği halde, parlamenter sistemin sınırları içinde kalarak, Bakanlar Kurulu’nu başkanlığında toplantıya çağırmadı. Oysa Tayyip Bey, 2014’te halk tarafından cumhurbaşkanı seçildikten sonra, Bakanlar Kurulu’nu sürekli olarak Külliye’de topladı. Bu dönemde görevli olarak bulunduğum Bakanlar Kurulu toplantılarına her zaman Tayyip Bey başkanlık etti. Başbakanlar toplantı masasının çevresinde diğer bakanlar gibi oturdular.” Peki nasıl oldu da çelişki giderildi? Karatepe’nin anlattığına göre, AKP’de 20 kişi, üç farklı metin hazırlamış. Üstelik önerilmesi düşünülen iki tanesi, parlamenter sistemi düzeltme üzerineymiş. Beklenti de aslında buradan ilerlemekmiş. Devamını Karatepe şöyle anlatıyor: “Üç çalışmayı da bitirdiğimiz günlerde Devlet Bahçeli, ‘Çelişki giderilsin, başkanlık sistemine geçilsin’ açıklaması yaptı.” Yani, başkanlık sistemini Erdoğan’a değil, Bahçeli’ye borçluyuz! Durum öyle ki, işe başladıklarında, külliyedekiler, başkanlık hayalini mümkün görmüyormuş: “Külliye’de anayasa hazırlık çalışmaları başladığında, böyle kapsamlı bir anayasa değişikliği ile başkanlık sistemi kurulacağı yönünde bir beklenti yoktu.” Mühürsüz oyları, sandık hileleri üzerine tartışmayı unutmadık. Ancak tüm bunların dışında, referandum öncesindeki anketlerin durumunu, Karatepe açığa vuruyor: “Yapılan araştırmalar, anayasa değişikliğinin çantada keklik olmadığını gösteriyordu. Başlarda yapılan araştırmalara göre, ‘evet’ oyu verecekler ‘hayır’ vereceklerden daha azdı. Sayın Cumhurbaşkanımıza durumun çok riskli olduğunu söyledim. ‘Biliyorum’ dedi. Yüksek riski bilerek hareket etti.” Anketlere göre “hayır”, “evet”ten fazlaydı. Üstelik AKP, kendi çevresinde bile sistemi anlatamıyormuş: “Tanıtımın başladığı ilk günlerde Sayın Cumhurbaşkanı, katıldığı toplantılarda önce sistemi anlattı. Fakat gelen tepkilerden insanların konuyu anlamakta zorlandıkları fark edildi.” Kabahat onun ya da dinleyenlerin demeyin, anayasayı hazırlayan Karatepe’de de durum farklı değilmiş: “Düzenleme oldukça karmaşıktı ve uzman olmayanların anlaması mümkün değildi. Üniversitelerde yaptığım konuşmalarda, bir süre sonra, hukuk fakültesi hocalarının dışında, herkesin dikkati dağılıyordu.” Karatepe, seçimin kampanyasının sonunda vardıkları yeri de açıkça söylüyor: “Anayasanın hangi maddesini neden değiştirdiğimizi, hangi maddeyi neden kaldırdığımızı, hangi maddeyi hangileriyle uzlaştırdığımızı, hangi maddeyi iptal ettiğimizi anlatamadık.” İşin enteresan tarafı, Karatepe’ye göre bile sistemin eleştirilecek yönleri var. Erdoğan’a rağmen bunu da söylüyor: “Cumhurbaşkanının çok ağır olan yükünü paylaşacak 3-4 yardımcı atamasının daha uygun olduğunu düşünüyorum. Fakat Tayyip Bey tek yardımcıyı yeterli görmektedir.” Ancak Karatepe’nin anlattığına göre, muhalefet de seçim süreci boyunca anlamlı bir eleştiri yaparak halkı aydınlatamadı. Yaratılan seçim atmosferi de zaten anlatacak ortamı ortadan kaldırmıştı: “Muhalefet, cumhurbaşkanlığı hükümet sistemine bir cümle bile mantıklı eleştiri getirmedi. Siyasi ortam insanların birbirlerini dinlemesine uygun değildi.” Diyeceksiniz ki peki insanlar seçimini nasıl yaptı? Başkanlık mı parlamenter sistem mi kararını nasıl verdi? Acı ama Karatepe kendileri için yanıtını veriyor: “Cumhurbaşkanlığı hükümet sistemi halka yeterince anlatılamamıştır. Seçmen, cumhurbaşkanlığı hükümet sistemini öğrendiği, benimsediği, mevcut sistemden üstün gördüğü için oy vermemiştir. Millet, Tayyip Bey’e güvendiği ve inandığı için oy vermiştir.” Karatepe’nin içerden anlattığı hikâyeden alınacak bir ders var... Parlamenter sistem, başkanlık sistemine göre daha iyi olabilir. Ancak önümüzdeki seçimde, halkın, anayasa sistemlerini inceleyerek en doğrusuna ulaşacağı beklentisi gerçekçi değil. Halk, aslında sadece, “Erdoğan’ın gitsin mi, kalsın mı” kararını verecek. Erdoğan’ı iktidarda tutmaya karar verirse bu başkanlık rejimini kalıcılaştıracak. “Erdoğan Gitsin Partisi”ne oy verirse, bu, sistem değişimi anlamına gelecek. Haliyle kapıyı açacak şey, sistem çözümü değil, Erdoğan’ın iktidarda kalıp kalmayacağı. Muhalefet için anahtar, ekonomi başta olmak üzere Türkiye’nin sorunlarına önerilerinin inandırıcılığından, kendisinin çözebileceğine toplumu ikna etmesinden, nihayetinde iktidarı değiştirebileceğini gösterebilmesinden ibaret. Kısacası, önümüzdeki dönemin parlamento mu, başkanlık mı olduğunu belirleyecek olan, sistem tartışması değil politika tartışması! Çoğu zaman kapının çok uzaktaki anahtarla açılacağını sanırız. Oysa yarının çözümleri bugünün sorunlarının içinde birikir. Bakmadığımızdan değil, neyi aradığımızı bilmediğimizden fark etmeyiz.",https://www.cumhuriyet.com.tr/yazarlar/baris-terkoglu/erdoganin-bahcelinin-sevmedigi-arkadasi-2005572
Barış Terkoğlu,BİM kavgasının şifreleri,05 Aralık 2022 Pazartesi,"Havada sanki kokusunu duymadığımız bir gaz var. Göremiyoruz, hissedemiyoruz ama kıvılcımla parlayan alevden anlıyoruz. İstanbul’da en zor bulunan şey taksi. Neyse ki inen bir müşterininkini kapıyorum. “Erenköy” dedikten sonra şoförle sohbet ediyoruz. Radyoda A Haber açık. Erdoğan’ı kayıtsız şartsız destekliyor. Seçimleri kazanacağına inanıyor. Ekonominin kötü olduğunu söylediğimde parmağıyla BİM’i gösteriyor, “Bunların yüzünden” diyor. Öyle öfkeli ki “Şubelerini basıp yağmalayacaksın, bak bakalım bir daha fiyatları uçuruyorlar mı” diye devam ediyor. “Aman” diyorum. İktidar yanlısı bir vatandaşı, illegaliteden uzak tutmaya çalıştığım için kendimi de tuhaf hissediyorum. Yıllardır Erenköy’de yaşıyorum. İsim benzerliği değil. “Erenköy cemaati” adını buradan alıyor. Mahmut Sami Ramazanoğlu, 1950’lerde, tren istasyonunun oradaki Zihni Paşa Camii’nde cemaatini toplamaya başlamış. 70’lerin sonunda Suudi Arabistan’a giderken, Musa Topbaş’ı vekil bırakmış. Cemaatin liderliği, onun ardından, oğlu Osman Nuri Topbaş’a geçmiş. İşte yıllardır dilimizde olan Topbaş ailesi, bu Topbaş ailesi. Hem Erenköy’de başlayan cemaat faaliyetini sürdürüyorlar hem de ticaret işlerini devam ettiriyorlar. Gündemdeki BİM de onların markası. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erenköy cemaatinin; Aziz Mahmut Hüdayi Vakfı, Muradiye Kültür Vakfı, İlmi Araştırmalar Merkezi, Erkam Radyo ve Altınoluk dergisi gibi birçok kuruluşu var. Öğrenci yurtları ve hastaneleri de bulunuyor. Erenköy cemaati, pek sembol kullanmıyor. Muhafazakârlığa dikkat etmekle beraber, sıradan insanlardan ayrışan kıyafetler giymiyor. Cemaatlerin arasında, ticareti en iyi bilenler onlar. Haliyle zengini çok. Çocuklarını iyi okullarda okutan, tabiri caizse “elit” bir cemaat. Esnaflık da cemaatte çok yaygın. Müritlik dışında, aralarında dayanışmaya dayalı bir ilişki var. Hayat pahalılığı, zincir marketler, BİM derken, geçen hafta yaşananlarla, kavga büyüdü. Adeta Erenköy cemaati ile iktidar içindeki bir kesim arasında savaşa dönüştü. Cemaati operasyon yapmakla suçlayan da oldu, adını FETÖ ile yanyana anan da. BİM’in CEO’su Galip Aykaç’ın sert konuşması sonrası, yangın uzaktan görünür oldu. Peki kim haklı? Sahiden Erenköy cemaati, hükümete bir darbenin peşinde mi? Ben bütün cemaat ve tarikatları eleştiriyorum. Erenköy cemaati dahil, din üzerinden örgütlenmiş yapıları yanlış buluyorum. Ancak hakkaniyetli olmam lazım. Enflasyonun ve hayat pahalılığının sebebi BİM değil. Öte yandan Erenköy cemaati, FETÖ destekçisi de değil. Dahası, hükümete karşı bir darbe çalışması içinde de değil. Çok örnek verebilirim. 17-25 Aralık operasyonlarının hedefinde Mustafa Latif Topbaş’ın olduğunu hatırlatabilirim. Ya da Altınoluk dergisinde yazıişleri müdürlüğü yapan Ahmet Taşgetiren’in, AKP’ye karşı eleştirel bir çizgi izleyince hem dergideki hem de Erkam Radyo’daki işine son verildiğini anlatabilirim. Hatta bu köşeyi okuyanlar unutmamıştır, İstanbul Acıbadem’deki kıymetli bir parkın, AKP’li belediye tarafından, Erenköy cemaatine kültür merkezi için verilmesini yazmıştım. Aksine, cemaat, AKP’yi destekleyen onun tarafından da desteklenen bir yapı. Ancak bunlarla yetinmedim, sokağa çıktım. Önce BİM’e gittim. Ardından da Erdoğan’ın patronu olduğu Tarım Kredi Kooperatifi (TKK) marketlerine... Hayat pahalılığı, Erenköy cemaatinin başının altından mı çıkıyor diye baktım. Hadi öyleyse rakamlarla konuşalım... Reklam olmasın diye markaları yazmıyorum. Ancak her iki kuruluş da en ucuz ürünleri, kendi markalarıyla satıyor. -TKK’de yüzde 1.5 yağlı süt 14 lira 75 kuruş, BİM’de de aynı fiyat. -TKK’de 1.75 kiloluk yoğurt 38 buçuk lira, BİM’de 29.5 liraya 1.5 kiloluk yoğurt var. Yani kilo başına BİM yoğurdu 2 lira 44 kuruş daha ucuz. -TKK’de 180 gram sucuk 27 lira 90 kuruş, BİM’de 380 gramı 43 lira 50 kuruş. Kiloya vurursanız, BİM’in sucuğu 40 lira 53 kuruş daha ucuz. -TKK’de 2.5 kilo Osmancık pirinç 65 lira 90 kuruş, BİM’de 69 lira 50 kuruş. Kilo başına vurduğunuzda TKK, 1 lira 44 kuruş daha ucuz. -TKK’de 1 kilo mercimek 21 lira, BİM’de 22 buçuk lira, yani fark 1 buçuk lira. -TKK’de 5 kilo yağ 135 lira, BİM’de 155 lira, kilo başına fark 4 lira. -TKK’de 250 gram dana macar salam 27 lira 25 kuruş, BİM’de 27 lira 50 kuruş, kilo başına aradaki fark 1 lira. -TKK’de tavuk bonfilenin kilosu 72 lira 90 kuruş, BİM’de 74 lira 90 kuruş, fark 2 lira. -TKK’de tavuk baget 40 lira 90 kuruş, BİM’de 42 lira 90 kuruş, orada da fark 2 lira. -TKK’de 600 gram tost peyniri 77 lira 90 kuruş, BİM’de 500 gram 62 lira 50 kuruş. Kiloya vurulduğunda BİM 4 lira 83 kuruş daha ucuz. -TKK’de 750 gram tuz 3 lira 15 kuruş, BİM’de 3 buçuk lira. -TKK’de 7 kilo çamaşır deterjanı 104 lira, BİM’de 8 kilosu 99 lira 50 kuruş. Kilo başına 2 lira 41 kuruş BİM daha ucuz. -TKK’de 33 tanelik bulaşık deterjanı 45 lira 90 kuruş, BİM’de 50 tanelik 48 lira 50 kuruş. Taneye vurursanız BİM’inki 42 kuruş daha ucuz. -TKK’de 250 gram Türk kahvesi 38 lira 90 kuruş, BİM’de 100 gramı 16 lira 50 kuruş. Kiloya vurursanız TKK, 9 lira 40 kuruş daha ucuz. -TKK’de 3 kiloluk filiz çay 189 lira 90 kuruş, BİM’de yarım kiloluk olanı 26 lira 50 kuruş. Kiloya vurursanız BİM, 10 lira 30 kuruş daha ucuz. Uzatmayayım... Bir tarafta kar etmeden, hatta zarar ettiğini söyleyerek satan, patronu Erdoğan olan, Tarım Kredi Kooperatifi. Öte yanda kar için satış yapan BİM. Fiyatlar arasında fahiş bir fark yok. Hatta birçoğunda BİM daha ucuz. Haliyle “enflasyonun sebebi BİM’dir” demek gerçekçi değil. Belli ki hayat pahalılığına bir günah keçisi aranmış sonunda BİM bulunmuş! Daha da ileri gidip sorayım, neden Erenköy cemaati? Erenköy esnafının arasında dolaşıp buna da yanıt aradım. Topbaşları yakından tanıyan biri şunu söyledi: “Aile ile reisin arasında hiçbir sorun yok. Hatta kısa süre önce Mustafa Topbaş cumhurbaşkanı ile görüştü. Birileri bize kafayı takmış görünüyor.” İyi de kim bu kafayı takanlar? Cemaatten bir başkası, 2019 yılında Pelikancılar ile BİM arasındaki kavgayı hatırlattı. O yılın mart ayında, Sabah-A Haber gibi yayınlar, BİM’i hedef almıştı. BİM için, “fırsatçı”, “Milletin cebine göz diktiler” gibi ifadeler kullanılmıştı. BİM, sert yanıt vermiş, yargı sürecini başlatacağını söylemişti. O dönem BİM, Serhat Albayrak’ın yönettiği grubun, beklediği reklamı BİM’den alamadığı için aleyhlerinde yayın yaptığını söylemişti. Cemaatten konuştuğum isimler, Topbaşların Sabah Grubu’nu Erdoğan’a şikâyet ettiğini, Erdoğan’ın ikazı ile BİM karşıtı yayınların bitirildiğini söyledi. Biri, hikâyeyi şöyle devam ettirdi: “Kafalarına taktılar. Köşelerini çekilip zamanlarının gelmesini beklediler. Zincir marketler tartışmasının ardından kafalarını çıkardılar. Sosyal medyada Erenköy cemaatini hedef alan trollere bakın, ardında hangi ekip var? Aynı ekip Mehmet Görmez’i de böyle yemişti.” Kastettiği elbette Pelikanlar’dı... “FETÖ’den gözaltına alınan A101’in patronunu akladılar, bizi FETÖ’ye bağladılar” diye devam etti. BİM’e kitap satan bir cemaat mensubu, “Ben markete 2 liraya kitap verdiğimde 2 buçuğa satıyordu, şimdi maliyetler arttı, 12’ye veriyorum 13’e satıyor, sorumlusu biz miyiz” diyerek fiyatların bahane olduğunun altını çiziyor. Bu arada Cemaat’in neredeyse tamamının BİM CEO’su Galip Aykaç’ın yaptığı konuşmayı eleştirdiğini gördüm. Aykaç’ın konuşmasının Erenköy-AKP kavgası isteyenlere zemin hazırladığını söylüyorlardı. Aykaç’ın, BİM’e yönelik saldırılara yanıt vermesini beklediklerini ancak Perakendeciler Derneği adına yaptığı konuşmanın maksadını aştığını anlattılar. Bunun Cemaat’in geleneksel üslubuyla örtüşmediğini ifade ettiler. Aykaç'ın, krizi tırmandırmamak adına, dernek başkanlığından hatta belki de BİM’deki görevinden istifa etmesini bekliyorlardı. Nitekim Aykaç, dün akşam, dernek başkanlığından istifa ettiğini duyurdu. Öte yandan bütün resmi yeniden çizecek bir ayrıntı var: Salı günü Devlet Bahçeli’nin yapacağı konuşma. Bahçeli, eğer BİM CEO’suna yanıt olarak, “Görüyorum ve artırıyorum” derse işte o zaman işler biraz daha karışabilir. Teşbihte hata olmaz, market krizi, Fethullahçılarla savaştan önceki dershaneler krizini hatırlatıyor. Kavganın gerçek mi yoksa kriz çıkması için mi üretildiğini anlamakta zorlanıyorsunuz. Yumruklara bakarken kafaları göremiyorsunuz. Yazıyı bitirdiğimde, taksiciler, İBB önünde, zam eylemi yapıyordu. Aklıma parmağıyla BİM’i gösteren taksici geldi... Alevlerin sıcağını yükselen duman takip ediyor. Ateşin yaktığı görünüyor da dumanın sakladıklarını fark etmek öyle kolay değil. Düzeltme ve Cevap Metni https://www.cumhuriyet.com.tr/yazarlar/baris-terkoglu/bim-kavgasinin-sifreleri-2008949 URL adresinde 05.12.2022 tarihinde, Barış Terkoğlu imzasıyla ""Bim Kavgasının Şifreleri"" başlığıyla yayınlanan sözde köşe yazısı, müvekkillerimle ilgili daha önceki yazılar gibi gerçek dışıdır. Cumhuriyet Gazetesi ve yazıyı kaleme alan Barış Terkoğlu, gündem ne olursa olsun; medya, zincir marketler, yargı, ekonomi vs. müvekkillerimin ismini zikretmeyi artık bir alışkanlık haline getirmiştir. Son dönemde artık adeta takıntı derecesine gelmiş bu durumun, Sayın Terkoğlu'nu müvekkillerimin ismini zikretmeksiniz bir konuya değinemeyecek hale getirdiği gözlenmektedir. Bu nedenle Cumhuriyet Gazetesi'ni ve Barış Terkoğlu'nu sorumlu ve takıntısız gazetecilik yapmaya davet ediyor, gerçeğe aykırı bu habere ilişkin açıklamalarımızı kamuoyuna saygıyla sunuyoruz. Serhat Albayrak Turkuvaz Haberleşme ve Yayıncılık A.Ş. (Sabah Gazetesi) Turkuvaz Medya Yayın Hizmetleri A.Ş. (A Haber) Vekili Av. Fatih SAVAŞ",https://www.cumhuriyet.com.tr/yazarlar/baris-terkoglu/bim-kavgasinin-sifreleri-2008949
Barış Terkoğlu,Amerikalı savcı kimlerin telefonlarını çaldırıyor,27 Ekim 2022 Perşembe,"Yalnız geleceği yaşayacağını sanırsın. Oysa istikbalde de geçmiş saklıdır. Olmuş, olacakla beraber gelir. Kendi gündemimize daldık, sonrasını unuttuk. Oysa ABD’deki kaynaklardan öğrendiğime göre Sezgin Baran Korkmaz (SBK) davasında çok kritik gelişmeler yaşanıyor. Hem de bizi yakından ilgilendiren türden. Hatırladınız mı, günlerce servetinin kaynağını bilmediğimiz Sezgin Baran Korkmaz’ı ve ilişkilerini konuştuk. ABD’de “Kingston Kardeşler” olarak bilinen Jacop Ortell Kingston, Isaiah Kingston, Rachel Kingston, Sally Kingston’ın yargılandığı dava, SBK ile ilişkilendiriliyordu. Suçlarını itiraf eden ve mahkûm olan Kingston kardeşler, ABD hazinesini, vergi usulsüzlüğü ile dolandırarak 500 milyon doları ülke dışına çıkarmıştı. Bu paranın en az 132 milyon dolarının Türkiye’ye gönderildiği düşünülüyordu. Gerçekten de Kingston kardeşler, kurdukları şirketler aracılığıyla, Türkiye’ye para taşıdı. İşte SBK de bu parayı kullanmakla suçlanıyordu. SBK, karaparanın dışında, “çökme” operasyonlarıyla da gündeme geldi. İddia odur ki SBK, sıra dışı kurgularla, şirketlere, yatlara, uçaklara sahip oluyordu. Nitekim o da yaptığı işi şöyle anlatıyor: “Batmış olan, kapanmış olan şirketleri satın alıyorum, onları yeniden üretime kazandırıyorum, insanlar çalıştırıyorum, ekonomiye katıyorum.” Kimi yargının kimi devletin imkânlarının kullanıldığı karmaşık ticari hikâyeler nedeniyle, SBK daha önce ceza da aldı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye’de, savcıların bir adım uzağındaki SBK cezalandırılamadı. Hatta yargılanmaması için her şey yapıldı. Tweet atanı, espri yapanı, haber yazanı hızla tutuklayan malum savcılar, iş SBK’ye gelince, mallarındaki tedbiri de yurtdışı yasağını da jet hızıyla kaldırdı. Bunu yapan savcılar da nasıl oluyorsa, bakan yardımcılığına, Anayasa Mahkemesi üyeliğine yükseltildi. SBK de İçişleri Bakanı ile malum görüşmesinde hangi sinyali aldıysa, aynı gün yurtdışına çıktı. Ancak yağmurdan kaçarken ABD yargısına tutuldu. Avusturya’da kim alacak hesaplaşmasından sonra SBK, ABD’nin elinde kaldı. Kingston kardeşler dışında, SBK hakkında Borajet satışı nedeniyle ayrı bir dosya olduğunu öğrendik. Gelelim asıl meseleye... Bir süredir duruşma haberlerini okuyorsunuz. Açıkçası, görüntüde pek de bir şey olmuyor. Gelgelelim asıl olay perde arkasında yaşanıyor. Hani, hükümetten gelen “ABD’deki yargılama bizi ilgilendirmiyor” diye özetlenebilecek açıklamalar var ya... ABD yargı kaynaklarından öğrendiklerimiz, “pek de öyle değilmiş” dedirtecek türden. Önce şunu söyleyeyim... ABD’deki yargı sistemi bizimkinden biraz farklı. Suçluyu cezalandırmaktan çok, suçu açığa çıkarıp tazmin etmeye dayalı bir sistem var. Savcılar, sanıklarla anlaşabiliyor. Pazarlık da edebiliyor. Hatta, ABD devletinin çıkarları adına adımlar da atabiliyor. Meğer son dönemde, Türkiye’de bazı telefonlar, ABD’deki savcı tarafından aranıyormuş. Savcı kimlerle mi görüşüyor? SBK’nin mallarına ortak olanlarla, mallarına ipotek koyanlarla, “alacakları” nedeniyle mallarına haciz getirenlerle... Yani SBK ile ticari ilişki kuranlarla... Aradıklarına “şu an için haklarında bir soruşturma olmadığını” da söylüyor. Neden mi arıyor? Malum, ABD hazinesi, SBK’den alacaklı olduğunu söylüyor. Haliyle SBK’nin varlığında kendisinin de pay sahibi olduğunu iddia ediyor. İşte bu durumda, SBK hapisteyken, mallarının satılarak servetinin kaçırılmasını engellemeye çalışıyor. Kendisinin onayı olmadan hiçbir adım atılmamasını isteyen savcılık, aksi bir satış durumunda, bunu yapacak olanlara da “ABD adaletinden mal kaçırma suçlaması” sopasını gösteriyor. Bu kadar mı diyeceksiniz... Hayır, bu aşamadan sonra malların satışıyla ilgili pazarlık başlıyor. ABD savcılığı, olası satışlardan ABD hazinesine pay alacağı bir protokol yapıyor. “Örnek var mı” derseniz verebilirim. SBK’nin meşhur uçağını hatırladınız mı? Hani şu İçişleri Bakanı Süleyman Soylu’nun da Mehmet Ağar’ın da bindiği uçaktan bahsediyorum. SBK’nin ABD’de tutuklanmasının ardından borçları nedeniyle satışa çıkarılmıştı. İşte o uçağa ABD’li bir işadamı talip oldu. Tam bu sırada devreye giren ABD’deki savcılık, uçağın satışından pay bekleyenleri arayarak masaya oturdu. ABD’deki savcılık kaynaklarının verdiği bilgiye göre anlaşmaya da varıldı. Uçağın önümüzdeki günlerde satışıyla, gelirin bir kısmı ABD hazinesine kaydolacak. Söz konusu satışın ardından, belgesi de muhtemelen dava dosyasına girecek. Öğrendiklerimiz şimdilik bu kadar... Benim merak ettiğim, bu varlık takibi nereye kadar uzanacak. İktidarın derinliklerindeki ortaklıklar ya da kimi yargı mensuplarının altındaki arabalar da “o bizim” denilerek istenecek mi? Hesaplaşıp bitiremediklerimiz bizimle birlikte geliyor. Kim bilir, bir gün bütün hikâyeyi baştan sona okuyacak, kendi yaşamımızın öyküsünde ne çok şey kaçırdığımızı fark edeceğiz.",https://www.cumhuriyet.com.tr/yazarlar/baris-terkoglu/amerikali-savci-kimlerin-telefonlarini-caldiriyor-1996589
Barış Terkoğlu,NATO'nun kapısını açan minibüsçü Mahmut,08 Aralık 2022 Perşembe,"İnsanın zafere ihtiyacı olmayagörsün. Cücelerle savaşından devler yaratır. Eli kelepçeli bir adam. Koluna iki polis girmiş. Medyada Hükümet’in başarı öyküsüyle anlatılıyor. Sahiden öyle mi? Yoksa bize yine bir masal mı anlatılıyor? İsveç’ten Türkiye’ye iade edilen Mahmut Tat’tan söz ediyorum. Hatırlayın, Ukrayna-Rusya Savaşı’nın ardından İsveç, NATO’ya girmek için başvurmuştu. Gelgelelim, Türkiye dahil bütün üyelerin onayı gerekiyordu. Erdoğan, ""karşılıksız olmaz"" dedi: ""Siz teröristleri vermeyeceksiniz, bizden NATO üyeliği isteyeceksiniz. Hem PKK'ya destek verip hem bizden destek istemek olmaz"". İsveç, zikzakların ardından ""peki"" dedi. Hala bir adım atılmayınca, geçen hafta Dışişleri Bakanı ""henüz somut bir gelişme yok"" diye İsveç’i uyardı. Ardından ilk hamle geldi. Mahmut Tat, apar topar Türkiye’ye iade edildi. İşin ilginci, PKK’ya yakın medyada da Tat’ın iadesinden sonra büyük bir gümbürtü kopmamıştı. Evet hakkında PKK’dan kesinleşmiş hapis cezası var. Evet, Mahmut Tat aranıyordu. Ama soru şu, Tat tehlikeli bir terörist mi? İadesi Türkiye için bir şey ifade ediyor mu? Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al İşte bu sorunun peşine düştüm… Aslında Tunceli Ovacıklı bir arkadaşım fotoğrafından tanıyıp uyarmasa ben de belki bu kadar kafama takmayacaktım: ""Minibüsçü Mahmut bu. Günün yarısı yolcu yolcu taşır. Yarısında da Ovacık’ta kahvede birasına pişti oynardı. Örgütle mörgütle alakası yoktu."" Mahmut Tat’ın ilk avukatı tanıdık bir isimdi: Eski CHP Milletvekili Hüseyin Aygün. Mahmut Tat, 14 yıl önce gözaltına alındığında, ilk olarak Aygün avukatlığını yapmıştı. Dosyayı o anlattı: ""Mahmut Tat, bir Ovacık köylüsü. Ailesinin de kendisinin de örgütle ilgisi yok. Hatta PKK’ya karşı bir aile. Tat’ın amcası Seyfi’yi PKK öldürmüş. Tat’ın köyü ormanın içindeydi. O dönem köyde bütün örgütler cirit atıyordu. Devlet de göz yumuyordu. Düğünlere bile geliyorlardı. Bir köylünün örgütün dediğini yapmaması mümkün değil, korkarlar. Zaten mahkeme de, Mahmut Tat’ı sadece bir kez örgüte yardımla suçladı. Yardım ve yataklık da üye gibi cezalandırıldığı için üyelikten ceza aldı."" Aygün, Tat’ın PKK ile AKP arasında o dönem süren flört ilişkisinin kurbanlarından olduğunu söylüyordu. Tat’ın dosyasına da ulaştım. 4 Eylül 2007 tarihinde Çemişgezek’te teslim olan Suriyeli bir örgüt mensubunun itiraflarına dayanıyordu. İfade, mahkeme kararına şöyle yansımıştı: ""Ovacık ilçesi Tatuşağı köyünde oturan adını bilmediği ancak görünce tanıyabileceği, yanılmıyorsa köye doğu istikametinden gelirken iki katlı ilk evin sahibi olan şahsın terör örgütü mensuplarına 2 adet oto alarmı ve gübre verdiğini, bu şahsın bildiği kadarıyla Ovacık-Tunceli karayolu hattında kendisine ait minibüsle yolcu taşımacılığı yaptığını…"" İtirafçının ifadesine göre, Mahmut Tat, 2 torba gübre ve 2 oto alarmı karşılığında, PKK’lılardan 500 avro almıştı. PKK, alarm ve gübreyi, terör eylemlerinde kullanıyordu. Ovacık Jandarması ifadeyi soruşturmuş, 4 daireli apartmanda Tat Ailesi’nin yaşadığını tespit etmiş, 1 numaralı dairede ise minibüsçülük yapan Mustafa Tat’ın oturduğunu tutanağa geçirmişti. İşte bu sebeple, Minibüsçü Mahmut Tat, PKK’ya yardım suçundan gözaltına alınmış ve yargılanmıştı. Suçlamaları reddediyor, itirafçının kendisini kurtarmak için yalan söylediğini iddia ediyordu. Nihayetinde Tat, 16 Aralık 2015’te, Tunceli Ağır Ceza Mahkemesi tarafından 6 yıl 3 ay hapis cezasına çarptırılmıştı. Tat, tutuksuz yargılanıyordu. Haliyle İsveç’e gidişi zor olmamıştı. Mahmut Tat’ın kardeşi Mustafa Tat’a da ulaşıp kardeşini sordum. Kendilerini şöyle tarif ediyordu: ""Yıllardır Ovacık’ta minibüsçülük yapıyoruz. Terörün en yoğun olduğu dönemde bile köyümüzü terk etmedik, işimizi yaptık. Atatürkçü ve devletini seven bir aileyiz."" Mustafa Tat, olayın ardından yaşadıklarını şöyle anlatıyordu: ""İtirafçı ifadesinden sonra, jandarmaya en çok yardımcı olan benim. Jandarma için evlerin fotoğrafını çeken benim. Abimin suçlamalardan sonra psikolojisi bozuldu. İstanbul’a yerleşti. 7 yıl orada öğrenci servisi çekti. Ceza verileceğini anlayınca İsveç’e gitti. 2 çocuğu var, biz bakıyoruz. İsveç’te de kansere yakalandı, 2 kez ameliyat oldu. Ağabeyim Türkiye’den gittiğinde oğlu küçüktü. Geçen ay babasını ziyarete gitti, onca yıldan sonra babasını tanıyamadı. Bir itirafçı ifadesiyle kardeşim terörist ilan edildi. Ailemiz terörist değil. Amcamızı PKK öldürdü, cesedini alamadık. 4 kızı yetim kaldı."" İşin daha da ilginç bir yanı var. Kardeşi Mustafa’nın anlattığına göre, ağabeyi Mahmut Tat, bir dönem AKP için çalışmıştı. Ovacık’ı 2004-2009 aralığında yöneten AKP’li belediye başkanı Hasan Hüseyin Dizi’nin yakınındaydı: ""Ovacık’ta belediye başkanı Dizi döneminde onu destekledi. Seçimde onunla çalıştı. O dönem saldırıya da uğradılar. O saldırıda ölebilirdi."" Mahmut Tat’ın avukatının aktardığına göre, sağlık nedeniyle tahliye olmazsa, Tat’ın aldığı cezanın yatarı 4 yıl 6 ay. Sonuç olarak, NATO üyeliğine şart koştuğumuz teröristlerin iadesi meselesinin ilk ""somut adımı""nın altı boş görünüyor. Günlerdir ""zafer"" diye kutlanan hikaye, pek de öyle değil. Mahkeme kararını doğru kabul etsek bile, Tat, PKK’lılara 500 avroya gübre ve oto alarmı sattığı için hapis cezası almış, siyaseten karşılığı olmayan minibüsçü. Ne PKK’nın stratejisinde ne de terörle mücadele de bir önemi var. İsveç belki de bunu bilerek, ""buyurun alın"" dedi ve Tat’ı uçakla Türkiye’ye gönderdi. Hükümet’e içi boş bir kurabiye, yalandan bir zafer ikram etti. Birileri, ""İsveç’e diz çöktürdük"" nutukları atsa da, Dışişleri Bakanı’nın önceki gün ""Bu kişi bizim listemizde değildi"" demesi, geç de olsa bir uyanma alameti gibi duruyor. Minibüsçü Mahmut Tat hapse giderken, Musa Anter cinayetinin kilit ismi Abdulkadir Aygan gibiler yıllardır İsveç’te yaşamaya devam ediyor. Sartre, ""zaferin ayrıntılarını yenilgiden ayırt etmek zordur"" diyor. Yeter ki göğsünüze taktığınız yalancı madalyanın bir sorgulayanı olsun.",https://www.cumhuriyet.com.tr/yazarlar/baris-terkoglu/natonun-kapisini-acan-minibuscu-mahmut-2009905
Barış Terkoğlu,İmamoğlu davası ‘ahmak’tan ibaret değil,15 Aralık 2022 Perşembe,"Büyük çıkarlar küçük fikirlere sığdırılıyor. Biri elini sürmeyegörsün... Hocasıyla hâkimi el ele tutuşuyor. Dün gazeteleri açtım, televizyonlara baktım. Bir yanda tarikat tartışması öbür yanda Ekrem İmamoğlu davası gündemdeydi. Tarikat meselesinde en çok duyduğum, “Kamu yurt yapsa, çocukları bunlara mahkûm etmese” idi. İmamoğlu yargılamasının ise bir yargı hikâyesi değil, İstanbul’un rantını ele geçirme savaşı olduğunun herkes farkındaydı. Aslında iki öykünün birbiriyle çok ilgisi var. Şöyle anlatayım... İBB’nin, Başakşehir’de 15 yıl önce, öğrenciler için inşa ettiği, altı katlı bir yurdu var. İBB, kendi tabelasını asabilirdi. Ancak belediye 2008 yılında, yani AKP döneminde bu yurdu, işletecek kişilere kiralama kararı aldı. İsteyen dernek ve vakıflar için de bir şartname hazırladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Maksat, barınamayan öğrencilere yer bulmaktı ya... O nedenle istenen belgelere şu madde yazıldı: “Yurt hizmetlerinin öğrencilere bedelsiz verileceğine dair taahhütname.” Yani hayır için çalışan vakıflara, İBB, uygun fiyatla yurt binası sağlayarak, öğrencilere bedava barınma imkânı sunmuş olacaktı. Üstelik sözleşme de tam 49 yıllığına imzalanacaktı. Öğrencilere bedava hizmet sağlanmazsa, sözleşme feshedilecekti. En yüksek teklifi 5 bin lira (artı KDV) ile bir şirket verdi. Ama kazanamadı. Çünkü öğrencilere bedelsiz yurt taahhüdünü veremiyordu. İkinci teklif veren ise tanıdıktı. Ensar Vakfı, 3 bin 600 lira (artı KDV) ile ihaleyi kazandı. 20 Şubat 2008’de, Ensar Vakfı adına, İbrahim Dilitatlı, İBB’ye hitaben, “ticari değil hizmet amacıyla” diyerek taahhütnameyi verdi. İşte 14 yıldır Ensar Vakfı, o yurdu kullanıyor. Kiralar çok arttı diye dert yanıyoruz ya. Zemini de sayarsanız yedi katı olan koca bina için, Ensar Vakfı, İBB’ye, bugün ne kadar ödüyor dersiniz? KDV hariç aylık 10 bin 147, KDV dahil aylık 11 bin 974 lira! Ensar ya da başkası... Öğrencilere hayır işi ise “sorun yok” diyebilirsiniz. Gelgelelim, bazı ihbarların ardından, İBB devreye girmiş. “Birilerinin özel çıkarlarına bir kamu zararının oluşup oluşmadığının” tespiti için müfettiş görevlendirmiş. Önümde 8 Kasım 2011 tarihli 284/03 sayılı müfettiş raporu duruyor. Raporda ayrıntılarıyla Ensar’a yurdun kiralanma süreci anlatılıyor. Peki bugün yurtta öğrenciler bedavaya mı kalıyor? Müfettiş raporundan aktarayım: “Söz konusu yurdun ‘Özel Ensar Vakfı Başakşehir Ortaöğretim Kız Öğrenci Yurdu’ adı altında faaliyet gösterdiği, yapılan şifahi görüşmeler sonucunda barınma hizmet bedelinin yıllık 25 bin TL olduğu ve 10 taksit ile ödendiği...” Yani İBB’den öğrencilere bedavaya yurt hizmeti sağlama taahhüdüyle, bina 49 yıllığına, neredeyse bedavaya alınıyor. 120 kişilik yurt, öğrencilere ciddi bir ücret karşılığı kiralanıyor. Müfettişler bunu belgelemiş de... Başakşehir İlçe Milli Eğitim Müdürlüğü’ne yazı yazarak Ensar Vakfı’nın yurt ücretlerini sormuş. Müdürlükten gelen yazıda “2017-2018 eğitim öğretim yılında 5 bin 500 TL, 2018-2019 eğitim öğretim yılında 6 bin 300 TL, 2019-2020 eğitim öğretim yılında 7 bin TL, 2020-2021 eğitim öğretim yılında 8 bin 50 TL, 2021-2022 eğitim öğretim yılında 10 bin TL, 2022-2023 eğitim öğretim yılında 25 bin TL olduğu” yanıtı gelmiş. Hükümet BİM’e kızıyor ya... Ensar Vakfı, kendi yurt ücretine bir yılda, yüzde 150 zam yapmış! Meselenin ne kadar ballı bir iş olduğunu şöyle anlatayım. İBB, Ensar Vakfı’ndan bugün (KDV dahil) 11 bin 974 lira kira alıyor. Bu yurdun yanında bulunan, benzer bir binayı, kendi şirketi İSMEK’e kurs için 155 bin liraya kiralamış. Üstelik İSMEK’e kiralanan bina 1582 metrekare, Ensar’a kiralanan 2446 metrekare! Bir buçuk katından fazla! Rapora göre, aslında olması gereken aylık kira 188 bin (artı KDV) lira. Müfettişler, Ensar Vakfı yetkilileri hakkında İstanbul Cumhuriyet Savcılığı’na dolandırıcılıktan suç duyurusunda bulunulması, yurt sözleşmesinin feshedilmesi, kamuya verilen zararın Ensar’dan tahsil edilmesi önerisinde bulunmuş. Nitekim belgeler, 8 Kasım’da, savcılığa da gönderilmiş. “İmamoğlu kime ahmak dedi”nin peşindeki yargı ne yaptı derseniz, güldürmeyin beni derim. Yatılı okulda okudum. Yıllarca devletin yurdunda kaldım. Borcum varsa, o da bana okuma imkânı veren Cumhuriyete. Ancak bugün, ülkeye sadakat, kimilerine yetmiyor. Bu nedenle kamunun imkânlarıyla inşa edilen binalar, Ensar gibi vakıflara, anlattığım koşullarda, bedavadan ucuza veriliyor. Öğrenciler de bu vakıflara, hem de para ödeyerek borçlanıyor. Genç zihinleri, Cumhuriyetin felsefesine aykırı ideolojilerle dolduruluyor. Bu yapıların kamu malıyla büyümelerine köstek olanlar ise “ahmak davası” gibi uydurma dosyalarla, yargılanıyor. Sonra da birileri, “Devlet bu yapıları denetlesin” diye çözüm yolu öneriyor. Devlet bu yapılara teslim edilmişse, kim, neyi denetleyecek! İnsanların parasını çalmadan cebinize koyabilirsiniz. Yeter ki ikna edebileceğiniz bir davanız olsun. Sizin için çalışacak mahkemeleri bulursunuz zaten!",https://www.cumhuriyet.com.tr/yazarlar/baris-terkoglu/imamoglu-davasi-ahmaktan-ibaret-degil-2012089
Barış Terkoğlu,Yeni paralel devletin şantaj dosyaları,10 Kasım 2022 Perşembe,"Devlet görevlileri, bir şantaj çetesinin yaptığı işi yapar mı? Yargı dosyası, masanın altından gösterilen silah gibi kullanılır mı? Keşke hayır diyebilseydim. Pazartesi günü İmamoğlu’nun “ahmak davası”nda olan biteni yazdım. İmamoğlu, kendisine “ahmak” diyen içişleri bakanına “31 Mart’ta seçimi iptal edenler ahmaktır” sözleriyle yanıt vermişti. Gelgelelim, hedef sanki Soylu değil de YSK üyeleriymiş gibi, “kamu görevlisine zincirleme hakaret”ten 4 yıl 1 aya kadar dava açılmıştı. Dava sürerken, Hâkim Hüseyin Zengin, haziran kararnamesiyle görevden alındı, Samsun’a gönderildi. Herkes “neler oluyor” diye sorarken, hâkime yapılan ahlaksız teklifi yazdım. Hâkimden, İmamoğlu’na iki yılın üzerinde ceza vererek onu siyasi yasaklı hale getirmesi istenmişti. Kabul etmeyince sürgün edilmişti. Etrafına bunu açıkladığını yazmıştım. Türkiye günlerdir konuşuyor. Ancak sonrasındaki gelişmeler, tablonun görünenden de acı olduğunu gösteriyor. Sırasıyla anlatalım... Hâkim Hüseyin Zengin, görevi gereği, konuşmak istesem de konuşmadı. Ancak yakın çevresi, yaşananların açığa çıkmasının “onu zor durumda bıraktığını” söyledi. Söylenene göre, pek çok meslektaşı, hâkim Zengin’i arayıp “Başın derde girecek” diyerek uyarıda bulunmuş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Haksızlar diyemem. Nitekim Hâkim Zengin de böyle düşünmüş olacak ki yazdığım yazıya erişim engeli kararı aldırdı. İstanbul 2. Anadolu Sulh Ceza Hâkimliği’nin aldığı karara bakıyorum. Yoksa yanlış mı yazdım diyorum. Ama yok... Karar şundan ibaret: “Dosya kapsamında yapılan inceleme neticesinde; talepte bulunulan haber içerikleri dikkate alındığında, talepte bulunanın rızası dışında isim ve soy ismi kısaltılmadan olduğu gibi verildiği, bu yönüyle kişilik hakkı ihlal edildiği kanaatine varılarak talepte bulunanın isim ve soy ismiyle ilgili içeriklerin çıkarılmasına dair hüküm kurulmuştur.” Yani mahkeme diyor ki: “Yazılanlar yalan diyemem, keşke hâkimin adını H. Z. diye yazsaydın!” Yeni bir yargı kanunu daha böylece devreye girmiş oldu! Neyse devam edelim... Hani “Başı belaya girer” diyorlardı ya, girdi! Hâkim Zengin’in “FETÖ’cü” ilan edilmesi gecikmedi. Sabah Grubu, çeşitli FETÖ itirafçılarının ifadelerine dayanarak Hâkim Zengin’in öğrencilik yıllarında Işık Evleri’nde kaldığını yazdı. Sabah’a göre, Zengin’in FETÖ’nün mahrem imamlarıyla ilişkileri tespit edilmişti. O zaman ortaya çok kritik bir soru çıkıyor. Eğer Sabah’ın yazdıkları doğruysa, nasıl oluyor da Hâkim Zengin, göz göre göre hâkimliğe devam ediyor? Nasıl oluyor da daha bir sene önce İstanbul’da bir mahkemeye atanıyor? Yetmiyor Samsun’da halihazırda göreve devam ettiriliyor? Sabah’ın yazdığı doğruysa, HSK ya da Adalet Bakanlığı hatta hükümet, perde arkasında FETÖ ile iş mi pişiriyor? Bu soruya yanıt ararken Sabah Grubu’nun haberlerine de mahkemenin erişim engeli getirdiğini gördüm. Oradaki ifadeler sorularımın bir kısmına yanıt veriyordu. Hâkim Zengin’in avukatı, mahkeme kararına yansıyan başvurusunda şunları yazmıştı: “Müvekkil hakkında habere konu edilen beyanların hukuki dayanaktan yoksun ve mesnetsiz olduğunu, müvekkil hakkında halihazırda habere konu herhangi bir soruşturma bulunmadığını, söz konusu linklerin sırf müvekkili hakkında halihazırda iftira, hakaret, suç isnatlı ve kötü niyetli haberler yapıldığını...” Mahkeme de Hâkim Zengin’i haklı bulmuş ve Sabah Grubu’nun haberlerine erişim engeli getirmişti. Yani mahkemeye göre, cumhurbaşkanının damadının abisi tarafından yönetilen medya grubu, Hâkim Zengin’e belden aşağı vuruyordu. Kararda yer alan bir ifade ayrıca ilginçti: “Müvekkil hakkında halihazırda habere konu herhangi bir soruşturma bulunmadığını...” “Sabah yalan yazar” önyargısına yenilmeden, bu ifadelerin peşine düştüm. Önce yargıda, Hâkim Zengin hakkında bir FETÖ davası ya da soruşturması var mı diye baktım. Yoktu, bulamadım. Acaba “HSK’ye ulaşan bir şey var mı” diye baktım. Gerçekten de HSK’ye Hâkim Zengin ile ilgili bir dosya gelmişti. Kapağında 2020/5019 numarasının yazdığı dosyayı, HSK 1. Daire incelemiş, adli bir soruşturma açılmasına gerek olmadığına karar vererek arşive kaldırmıştı. HSK’ye göre, Hâkim Zengin’in görevini yapmasını engelleyecek bir durum yoktu. Bu nedenle Zengin hâkimliğe devam etmiş, son İmamoğlu meselesine kadar, her şeyi yolunda gitmişti. Ancak... İmamoğlu dosyasında, istenileni yapmayınca, önce sürülmüş, olay açığa çıkınca da arşivdeki dosyanın kapağını birileri açmış, Sabah Grubu’na da “vurun” demişti. Tabloya başından sonuna bakınca facianın büyüklüğü daha net görünüyor... Belli ki hâkim ve savcılara, “gerektiğinde vurulmak üzere”, hazırlanan şantaj dosyaları var. Bir ekip, istenileni yapmayan yargı mensuplarına karşı bu dosyaları bekletiyor. Öte yandan, bu dosyaların ucu gösterilerek kimlere bugüne kadar neler yaptırıldı bilmiyoruz... İşte bu durum devlet içindeki yeni devleti, yeni paralel yapıyı gösteriyor. Adını bir kuştan mı alır, yoksa başka bir yerden mi bilmem... Kesin olan şu ki bir güç var! Üstelik konuştuğum hukukçular olanları doğrularken, daha önce “istenilen kararları vermeyen” Gezi davasının mahkeme başkanını ya da İzmir başsavcısını hatırlattı. Hemen arşivden telefon kayıtları bile çıkarılmış, görev başında oldukları halde belden aşağı vuruşlar AKP medyasından gelmişti. Şantaj, tehdit, karalama hepimizin gözü önünde, televizyon ve gazetelerle yapılıyordu. İmamoğlu, Salı akşamı Halk TV’de, sürülen Hâkim Zengin’i işaret ederek şunları söyledi: “Üst yargı yetkilisi kişiler tarafından ‘Gel sen İmamoğlu’na ceza ver seni ağır ceza reisi yapalım’ denmiş midir? Tehdit edilmiş midir? Ya da denileni yaparsan da ödüllenirsin denmiş midir?” Yargı camiasında konuşulanlar bunu doğruluyordu. Hâkim Zengin, istenilen kararı vermemesi durumunda, “C. Hanım’ın başına gelenleri unutma” diye tehdit edilmişti. Açıp baktığımda, yine hükümetin üstüne düştüğü bir davada, istenilen kararı vermeyen C. Hanım’ın nasıl yerden yere vurulduğunu gördüm. Artık ölmek, öldürmek için silaha ve kurşuna gerek yok. Bir mahkeme dosyası ya da birkaç satırlık bir haber, bedeni ayakta tutan ruhu gökyüzünden aşağı bırakıyor. Yerde yatan faninin üstüne, gazete kâğıtlarının yerine, hâkim cüppesi örtülüyor.",https://www.cumhuriyet.com.tr/yazarlar/baris-terkoglu/yeni-paralel-devletin-santaj-dosyalari-2001290
Barış Terkoğlu,Bakın baronlar nasıl kurtarılıyor,01 Aralık 2022 Perşembe,"Gölgelerle dövüşürken ne cesuruzdur. Ardımıza dönüp de gölgenin sahibiyle karşılaşınca, eski halimizden pek eser kalmaz. Başka bir parti olsa ne çok gürültü kopardı. Cumhurbaşkanı kürsüden kükrer, içişleri bakanı elinde dosya sallayarak bağırırdı. Konu AKP’ydi, haliyle pek de böyle olmadı. Okuduğumuz o haberden söz ediyorum: “AKP Kocaeli Milletvekili Emine Zeybek’in eşi eski savcı Faruk Sarıoğlu, uyuşturucu dosyasında rüşvet verilmesine aracılık etmekten 2 yıl 6 ay hapis cezasına çarptırıldı.” Dün, AKP Milletvekili Emine Zeybek, Sözcü’den Veli Toprak’a konuştu; “Art niyet arıyorum, burada bir adaletsizlik olduğu açık” dedi. Ceza yeni verilse de olayı, bundan iki yıl önce, Barış Pehlivan’la hazırladığımız Cendere kitabında, vekil eşinden F.S. diye bahsederek yazmıştık. Mesele bir savcıdan, bir milletvekilinden daha derine uzanıyor. Şöyle anlatayım... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erzurum polisinin 24 Ocak 2019’da yaptığı operasyon büyük bir işti. Polis, arama yaptığı bir TIR’ın gizli bölmelerinde, toplam 1 ton 535 kilogram eroin ele geçirmişti. Anadolu Ajansı, “Cumhuriyet tarihinin tek seferde ele geçirilen en büyük eroin miktarı” diye duyurmuştu. Ardından tutuklamalar başladı. Sanıklar hakkında iddianame yazıldı. İddianameyi yazan kişi, daha önce FETÖ’nün kumpaslarına uğramış, İzmir’de Askeri Casusluk torbasına atılmış eski askeri savcı Melih Yıldırım’dı. Her şey savcı Yıldırım’ın Adalet Bakanlığı’na yaptığı şikâyetle başlamıştı. Savcı Yıldırım, aynı adliyedeki bir başka savcıyı, bugünlerde ceza alan Faruk Sarıoğlu’nu şikâyet ediyordu. Israrlı taleplerinin ardından, Sarıoğlu, savcı Yıldırım’ın lojmandaki evinin kapısı çalmış, ziyarete gelmişti. Devamını kitapta şöyle anlattık: “Kendisini İstanbul’dan tanıdığı bir yargı mensubunun aradığını söyleyen Faruk Sarıoğlu, gizli yürüyen uyuşturucu dosyasının içindeki bilgileri kendisine vermesini istedi. Bunun karşılığında Yıldırım’a nakit olarak kaç milyon dolar isterse verileceğini söyledi. Sarıoğlu, paranın Yıldırım’ın istediği kişiye, istediği yerde teslim edilebileceğini ifade etti. Endişe etmemesini, teklifi yapanların çok güçlü olduğunu, ‘önemli kişilerin bilgisi dahilinde’ bu teklifin yapıldığını söyledi. Savcı Sarıoğlu, yakında Erzurum’da göreve başlayacak bir hâkimden de bahsediyordu.” İşte Faruk Sarıoğlu’nun ceza aldığı rüşvet hikâyesinin özeti buydu. Ancak bu kadar değil... Sarıoğlu’nun “Yakında Erzurum’da göreve başlayacak” dediği hâkimin kim olduğunu merak ettiniz mi? Uyuşturucu Baronu Zindaşti’yi, Külliye’den gelen bir telefonla bırakan Cevdet Özcan’dan başkası değil. Hatırlayın, Cumhurbaşkanı Başdanışmanı Burhan Kuzu, Özcan ile görüşerek Zindaşti’yi serbest bıraktırmış, bu nedenle kendisi de sanık olmuştu. Ancak yargılanamadan koranadan öldü. İnanılmaz değil mi! Erzurum’da Cumhuriyet tarihinin en büyük uyuşturucu operasyonu yapılıyor. Dosyayı takip eden savcıya AKP’nin kritik isminin eşi olan savcı rüşvet teklif ediyor. Tesadüf bu ya, dosyaya bakacak Erzurum 1. Ağır Ceza Mahkemesi’ne, İstanbul’da uyuşturucu baronlarını, Cumhurbaşkanlığı’ndan gelen telefonla bırakan hâkim, sözde sürgünle atanıyor. Hakkını yemeyelim, HSK yazdıklarımızın ardından hatasını kabul etti. Özcan, davadan el çektirildi. Sarıoğlu hakkında da soruşturma yapıldı. Sarıoğlu için, geçen 23 Kasım’da, Yargıtay 5. Ceza Dairesi tarafından rüşvet cezası verildi. Karara bakıyorum. Oy çokluğuyla alınmış. Beş hâkimden dördü rüşvet var derken biri karşı oy kullanmış. Karşı oy kullanan hâkimin hükümete yakın olması, adının bu nedenle çeşitli haberlere karışması dikkatimi çekiyor. Neden, bilmiyorum, kararda 5. Ceza Dairesi başkanının da adı yazmıyor. Belli ki duruşmada yokmuş. Neyse, asıl kritik noktaya gelirsek... Dosyada rüşvet vermeye teşebbüsten ceza alan avukat var; adı Oktay Bağatır, uyuşturucu sanıklarının avukatı. Bir de bahsettiğim Faruk Sarıoğlu, rüşvete aracılık teşebbüsünden ceza almış. Avukat Nejdet Altan ise beraat etmiş. Yargıtay Savcılığı, söz konusu isimler hakkında verdiği mütalaada şu ifadeleri kullanmış: “(Avukatların) sanık Faruk Sarıoğlu’nun makam odasına geldikleri, (...) Oktay Bağatır’ın sohbet esnasında İstanbul’da uyuşturucu madde ticaretiyle ilgili baktıkları soruşturma ve davalarda başarılı olduklarına, milletvekilleri, bakanlar ve devlet bürokratlarından birçok tanıkları olduğuna ve bunlar aracılığıyla devlet bürokrasisinde birçok işi halledebileceklerine, kamuoyu tarafından da bilinen birçok soruşturma ve davayı müvekkilleri lehine sonuçlandırdıklarına dair anlatımlarda bulunduğu...” Yargıtay savcısı, uyuşturucu davasına bakan avukatların, dosyaları devletin tepesinden kapattığına dair itiraflarını, kan donduran bir şekilde kayıtlara geçirmiş. Anlattığımız tablo böylece daha da anlaşılır oluyor. Bu kadar değil... Rüşvetle suçlanan avukatın, ceza alan savcı Faruk Sarıoğlu’nun odasına girip çıktığı kamera kayıtlarıyla görülmüş. Öte yandan telefon kayıtları da bir başka delil. Avukat, Faruk Sarıoğlu ile 176 saniyelik bir telefon görüşmesi yapmış. Bir de tanık ifadesine başvurulmuş. Çok kritik bir detay daha var... Yargıtay Savcısı, Faruk Sarıoğlu’nun rüşvet karşılığında avukatlar adına ne istediğini şöyle kayda geçirmiş: “Senden tahliye etmeni ya da dava açmamanı istemiyorlar ama üç şüphelinin ifade tutanağını istiyorlar.” Dikkat ederseniz talep “dava açma ya da tahliye et” değil, kamyon şoförünün de aralarında olduğu tutuklu sanıkların anlattıkları. Çünkü yakalananlar zincirin son halkası. Merak edilen ise “Acaba asıl barona ulaşmayı sağlayacak bir ifade verdiler mi” sorusu. Haliyle korumaya alınmaya çalışılan tepedeki baron! Bu arada, söz konusu avukatlar ile Faruk Sarıoğlu’nu buluşturan İstanbul’daki bir savcı. Nedense kimse, o savcının üstüne gitmemiş! Başka hangi davalar var diye de sormamış! Hani hep torbacıların “bacakları kırılıyor” da baronlar nasıl kurtuluyor diye soruyoruz ya... Yargıtay tutanakları özetliyor. İş uyuşturucu taşıyan kamyoncuya geldiğinde, herkes tepesine biniyor. Öte yandan söz konusu baronlar ise Cumhurbaşkanlığı’ndan telefonlar, beklenmedik karar veren hâkimler, teklif yapan avukatlar, rüşvet aracılığı yapan savcılar, siyasetin zirvesindeki isimler yan yana gelebiliyor. Görünmez işbirliği, kimi zaman İstanbul’da kimi zaman Erzurum’da kendisini açığa vuruyor. Bütün ipler ise aynı uçlarda birleşiyor. Bu arada Emine Zeybek sadece Kocaeli milletvekili değil. AKP’nin en üst karar organlarından MKYK’nin üyesi, TBMM’de Anayasa Komisyonu’nun sözcüsü, AKP’nin genel merkez sosyal politikalar başkan yardımcısı... Yani uyuşturucu ile mücadele politikaları da yasaları da onun dokunabileceği uzaklıkta! Kılıcı doğru kullanmak için beceri yetmez. Kime karşı kullanacağını bilmek için akıl da gerekir. Kısa gölgeleri yaratan koca suretlere doğrultmuyorsanız, cesaretten söz etmeyin bile.",https://www.cumhuriyet.com.tr/yazarlar/baris-terkoglu/bakin-baronlar-nasil-kurtariliyor-2007801
Barış Terkoğlu,Afrin’i teröre kim teslim etti,17 Kasım 2022 Perşembe,"Unutunca geçmişi mi siliyoruz? Yoksa gelecekten bir parçayı mı kaybediyoruz? Haber bültenleri saldırıyı aynı detaylarla veriyor: Terörist Afrin’den! Bize çok uzak gibi. Oysa saldırının olduğu saatlerde okuduk: “İçişleri bakanı, İdlib’e bağlı Meşhed Ruhin köyünde 600 briket evin açılış törenine katıldı.” Haritayı açıp bakın... Meşhed Ruhin’den komşusu Afrin’e, spor ayakkabılarınızı sıkı bağlarsanız yürürsünüz. Kısacası uzak sandığınız öyle uzak değil. Afrin, 2012’de, Suriye ordusunun çekilmek zorunda kalmasıyla, PYD’ye geçti. 2014’te, örgüt, Afrin’de özerklik ilan etti. Öyle gizli saklı sanmayın. İmralı’da yapılan meşhur görüşmelerde bu konu da konuşulmuştu. Öcalan, 3 Nisan 2013 tarihli tutanaklarda, her şeyi önden söylüyordu: “Haseke için de bir öz savunma oluşmalı. Sadece Kürtlerin değil, oradaki Araplar ve Süryaniler dahil herkesin savunması yapılmalı, Sonra Afrin’e doğru ilerleme olabilir. Zaten önümüzdeki günlerde Suriye’deki duruma dair heyetle konuşacağız, bazı kararlar alacağız herhalde. Yeni oluşacak Suriye’de bizimkiler başat rol oynayacaklar. Orada özerk bölgeler olur.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Oldu da... 2014’ten 2018’e kadar PYD, Afrin’i kendi bayrağıyla yönetti. Gelgelelim, 20 Ocak 2018 tarihinde hükümet, Afrin operasyonunu başlattı. Operasyon, Türkiye’nin işgalci olmadığı vurgusuna dayanıyordu. ÖSO adı verilen, esasında Türkiye’nin birleştirmesiyle yanyana gelen Suriyeli silahlı gruplar, sonunda Afrin’i yönetecekti. Türk ordusu, bu grubun arkasındaki büyük güç olarak, Afrin sahasına dahil olacaktı. 18 Mart 2018 günü, Afrin şehir merkezi TSK-ÖSO kontrolüne geçti. 24 Mart’ta ise Afrin’in tamamı. O yıl haziran ayında seçim vardı. Erdoğan, Afrin’i kazanan başkomutan olarak meydanlara çıktı. Nitekim Erdoğan’ın haziran ayındaki zaferi, Afrin’de ÖSO tarafından havaya açılan ateşlerle kutlandı. Afrin sonra unutuldu gitti... Arama motoruna “Afrin’den acı haber” yazın. 5 yıldır, basmakalıp cümlelerle, ne kadar çok okumuşuz. Şehit haberleri birer birer gelince, saniyelerimizi bile ayırmamışız. Oysa sadece 2 ay 4 günlük operasyon süresinde, resmi açıklamalara göre, 54 Mehmetçik şehit, 236’sı yaralıydı. Sonrasında çeşitli aralıklarla şehitler gelmeye devam etti. Unuttuk dedim ya... Boşuna söylemiyorum. En bilineni “Afrin kahramanı” diye manşetlerde yer bulan komutanın kaderi. Postallarındaki çamuru bile gördüğümüz Metin Temel, operasyon bittikten birkaç ay sonra, YAŞ’ta orgeneralliğe yükseltilen tek karacı general olmuştu. Ancak bir süre sonra, Hulusi Akar ile yıldızının barışmadığını öğrendik. İşin ilginci, kavganın en bilinen sebebi de Afrin’di. Temel, Madalya ve Başarılı Birlik Ödül Töreni’ne, Afrin’e bayrak çeken komutan dahil, bazı askerleri önermiş, kabul görmemişti. Sürecin sonunda Temel’in yanı sıra Afrin operasyonunda birlikte çalıştığı Hakan Atınç, Mustafa Barut ve Erdal Şener gibi komutanlar da tasfiye edildi. Afrin’i ÖSO’ya verdik dedim de... Asıl skandal da orada. Türkiye, Afrin’e girerken tüm dünyaya kendisine yönelik terörü bitirmek için girdiğini anlatmıştı. Harekâtın hem içeride hem dışarıda meşru gerekçesi de buydu. Ancak ÖSO, Türk askeri kadar temiz değildi. Hani Ümit Özdağ, “ÖSO’cuların Afrin’de nasıl çeteleştiğini, giriştikleri eylemlerin halkı terörün kucağına ittiğini konuşmadık” diyor ya, haksız mı? Aslında Erdoğan, Afrin harekâtı sonrasında, “ÖSO’nun bazı gruplarında ganimet anlayışı var” sözleriyle sinyalini vermişti. Türk askerinin kanıyla alınan Afrin’de, ÖSO’nun altındaki gruplar, bir süre sonra ayrıştı. Her biri kendisine çalışır hale geldi. Sigara kaçakçılığı gibi rant meselelerinde birbirine düştü. Fidye için cinayet, işkence, adam kaçırma, ev baskınları ve yağmalama olayları birbirini takip etti. “Maaşını ödediğimiz ÖSO yaptı” denilemediği için haberlerde hep “ÖSO içine sızan gruplar yaptı” diye okuduk. Oysa ÖSO zaten toplama bir oluşumdu. Afrin’de yaptıklarıyla Arapları da Kürtleri de Türkmenleri de inletiyordu. Bütün bunlara bir de Türkiye’deki ekonomik kriz eklenip, paylaşım savaşı kızışınca ipler daha da gerildi. Geçen mayıs ayında, ÖSO’cuların kontrol ettiği bölgelerde, gösteriler başladı. Görünür sebep elektrik zamları ve hayat pahalılığı idi. Ancak daha derininde ÖSO’nun yönetme şekline karşı tepkiler vardı. Nitekim Türkiye ve Erdoğan karşıtı sloganlar bunun belirtisiydi. Yetmedi, Mevlüt Çavuşoğlu’nun Suriye yönetimi ile görüşebileceklerine yönelik sözleri, kimi ÖSO gruplarının da katıldığı tepkilere dönüştü. Geçen ağustos ayında Türk askerine ve bayrağına saldıracak kadar ileri gittiler. Bir zamanlar Erdoğan’ın “Suriye’nin Kuvayı Milliyesi” dediği ÖSO, Türk halkının tepkisiyle karşılandı. Bu kadar da değil... Çeteleşmenin sonunu birkaç hafta önce gördük. ÖSO çatısı altındaki Şam Cephesi ve Ceyş’ül İslam gibi silahlı gruplara karşı Hamza Tümeni, Süleyman Şah ve Ahrar eş-Şam savaşmaya başladı. Her şey Hamza Tümeni’nin, Ceyş-ül İslam Grubu’na yakın Muhammed Ebu Gannum ve hamile eşini öldürmesiyle başladı. Çatışmalar büyüyünce, komşu İdlib’i elinde tutan terör örgütü HTŞ dahil oldu. HTŞ, bizzat ÖSO içindeki grupların davetiyle Afrin’i ele geçirdi. Böylece Mehmetçiğin terörden arındırmak için canını verdiği Afrin, ÖSO’cuların eliyle terör örgütüne teslim edilmişti. Bugün Türkiye’nin müdahalesiyle görüntüde HTŞ geri çekilmiş görünse de Afrin’de artık HTŞ gölgesi var. “Diklendiğimiz” ABD, “Esad ve Rusya karşıtı” diyerek HTŞ ile uğraşmıyor ama HTŞ bizim için terör örgütü. Sonuç olarak... Onlarca Mehmetçik’i, “terör bitsin” diye gönderdiğimiz Afrin’de şehit verdik. Hem şehitlerimizi hem “Afrin kahramanı” dediklerimizi unuttuğumuz yetmedi. Kontrolü bıraktığımız ÖSO’nun ganimet zihniyetine göz yumup Afrin halkını yabancılaştırdık. Çeteleşmiş yapıların, Afrin’i terörist HTŞ’ye teslim edecek kadar çıkarının peşinde olduğunu okuyamadık. Afrin’den çıkan terörist gelip kalbimizde bomba patlattı. Hafızamızı kaybetmiş gibi, “5 yıl önce kontrol altına aldığımız Afrin’den çıkan terörist İstanbul’un göbeğinde nasıl eylem yaptı” diye kendi kendimize sorar hale geldik. Taksim’deki cani saldırıdan alacağımız tek bir ders, vereceğimiz tek bir cevap var: Suriye’de düzen ÖSO’ya havaleyle kurulamaz, acilen Şam ile kalıcı barış gerekiyor. 5 yıl önce, yine seçim arifesinde sınır ötesi harekâtı konuşmuştuk. Sınırın ötesinde istikrarlı bir düzen kurulamadıkça 5 yıl sonra da varacağımız yer aynısı olacak. Afrin’in sivil halkı için, can veren Mehmetçik için, hem Suriye hem Türkiye için, Taksim’de kaybettiğimiz yurttaşlarımız için, sığınmacıların güvenle dönüşü için en doğrusu bu... Hafıza geçmişin değil, geleceğin anahtarıdır. Hem istikbali hem istiklali, hatırlayanlar koruyacak.",https://www.cumhuriyet.com.tr/yazarlar/baris-terkoglu/afrini-terore-kim-teslim-etti-2003485
Barış Terkoğlu,Kim bu “beyaz Urfalılar”,24 Ekim 2022 Pazartesi,"Zulme batmış ve yozlaşmış Nemrut iktidarına başkaldıran İbrahim’in öyküsü. Koca ateşte yakılmayı beklerken ateş göl, odunlar balık oldu. Rivayete göre, Urfa’nın sembolü Balıklı Göl de böyle var oldu. Milletin sosyolojisiyle, siyasetin sosyolojisi farklı olabilir mi? Urfa’da olan biteni Urfalılardan dinlerken bunu düşünüyorum. AKP’li ya da HDP’li, Kürtler ya da Araplar derken bir başka gruptan daha bahsediyorlar: Kimilerinin “isotçu” dediği “Beyaz Urfalılar”. Hep gücün yanında yer alan, oylarından çok lobileri bulunan, ayağı Urfa’da olsa da aklı ya ihalede ya koltukta olan bir grup bu. Haliyle, Urfa’nın karalarıyla beyazlarının hikâyesi, perdenin ardındaki çatışmayı özetliyor. Urfa, yüzölçümüyle Türkiye’nin yedinci, 2 milyonu aşan nüfusuyla sekizinci büyük şehri. Seçimde 14 vekil çıkarıyor. Doğal olarak bu tablo, Urfa’yı Güneydoğu’da siyasetin güç merkezlerinden biri haline dönüştürüyor. Fakıbaba istifa edene kadar, 8 vekil AKP’nindi. 4 vekil HDP’nin, kalan 2 vekili ise MHP ve CHP paylaşıyor. Fakıbaba’nın ardında aile, aşiret, cemaat yok. “Ceketimi koysam kazanırım” diyen Erdoğan’ı bile yenilgiye uğratan başarı öyküsü, kişisel beceriye dayanıyor. Fakıbaba’nın istifası da Urfa’nın içi kadar dışarısını ilgilendiren meselelerle okunabiliyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sorun nedir diye konuştuğum Urfalılar sıralıyor: Liyakatsizlik, adaletsizlik, yolsuzluk, ehliyetsizlik, şaibeli insanların yükselişi... Türkiye’de nereye gitseniz duyacağınız şikâyetler ete kemiğe bürünmüş. Belediye başkanı Zeynel Abidin Beyazgül, il başkanı Abdurrahman Kırıkçı, İbrahim Halil Yıldız başta olmak üzere kimi vekiller, kurulu sistemin en çok eleştirilen isimleri. Yakınlara dağıtılan ihaleler, satılan kıymetli kamu arazileri, “sorun çözen” rüşvet hikâyeleri... Hatırlanırsa, Fakıbaba da istifasından birkaç gün önce, belediye başkanını, sattığı arazilerle birilerini zengin etmekle suçlamıştı. Urfalılar, eski belediye başkanı olması, halen çalışan kadrolarının bulunması nedeniyle Fakıbaba’nın belediyede olan bitenden haberdar olduğunu söylüyor. Bir başka Urfalı siyasetçi, bir çarktan bahsediyor: “Urfa’da herkes birbirini tanır. Siyasete girip zenginleşenleri görüyoruz. Apartman dairesinden siyaset sayesinde villaya çıkanlar var. Bunlar maaşla olacak işler değil.” Urfa’da AKP il başkanının seçimi bile bu denge çatışmasının üstünde yaşanmış. Son mülakata iki aday kalmış. Lobisi güçlü olan Kırıkçı seçilince Erdoğan’a bunun Urfa sosyolojisine uygun olmadığı anlatılmış. Fakıbaba'nın çevresinden duyduğuma göre, Erdoğan’ın verdiği yanıt, Urfa’da dilden dile dolaşıyor: “Abdurrahman Bey’in hanımı Kürt, kendisi de hem Arapça hem Kürtçe biliyor, nasıl uygun değil?” Bu bile Erdoğan’ın Urfa’ya miyop kalışını anlatmaya yetiyor. Ahmet Eşref Fakıbaba bir değil iki kez istifa etmiş. Bir buçuk yıl önceki ilk istifasından sonra, Urfa’da halk arasında en güçlü vekil olan Kasım Gülpınar devreye girerek Fakıbaba’yı geri çevirmiş. Sonrasında Erdoğan ile Fakıbaba yaklaşık bir saat süren bir görüşme yapmış. Fakıbaba, Urfa’da olan biteni Erdoğan’a anlatmaya çalışmış. Bu köşede daha önce defalarca okuduğunuz, Urfa vekili İbrahim Halil Yıldız’ın yakınları tarafından linç edilerek katledilen, sonra da terörist ilan edilen Şenyaşar ailesinin dramı da o buluşmada gündeme gelmiş. Erdoğan, sonrasında Erkan Kandemir ve Mehmet Özhaseki’yi görevlendirmiş. Gelgelelim, çözmeleri bir yana, Fakıbaba’nın kendisiyle bile neredeyse görüşmemişler. Fakıbaba’nın istifasının ardından kullandığı “tefeciler var” sözü bile pek sorgulanmadı. Öyle ya, cumhurbaşkanı “nas ve faiz” diye tuttururken, AKP’li bir vekilin ailesinin, yüksek faizle tefecilik yaparak vatandaşın canını yakması Urfa’da konuşuluyor. Fakıbaba istifasının partinin tepesinde konuşulması da ilginç. İstifadan üç gün önce, pazartesi günü, AKP’nin MKYK’si vardı. Toplantıda, Erdoğan, Urfa milletvekili Kasım Gülpınar’a, Fakıbaba’nın durumunu sormuş. Gülpınar ikna edemediğini, Fakıbaba’nın partiden koptuğunu anlatmış. Gelgelelim, birileri, Erdoğan’a istifanın olmayacağını, Fakıbaba’nın blöf yaptığını söylemiş. “Blöf” denilen, üç gün sonra yaşanmış. Mesele öyle de bitmemiş. Partinin bir yöneticisinin aktardığına göre, bu kez, Erdoğan’ın önünde, iki bakan arasında, Fakıbaba tartışması yaşanmış. Biri, “Fakıbaba’yı Kasım Gülpınar yönlendiriyor” derken, öbürü itiraz etmiş. Sesin yankılanıp geri dönmesi gibi... O tartışma, olacakların Fakıbaba ile kalmayacağının göstergesi olarak okunuyor. Rahatsız olduğu herkesçe bilinen Kasım Gülpınar ise, başka partiye geçmeyeceğini Cuma gecesi Tv100’e bağlanarak açıkça söyledi. Gelgelelim, Gülpınar’ın önümüzdeki dönem vekil olmak istemediği herkesin bildiği sır. Şeyh ailesinden gelen Gülpınar’ın şehirde tartışmasız karşılığı var. Öyle ki bu sayede, babası Eyyüp Cenap Gülpınar yıllarca vekillik ve bakanlık yaparken, Kasım Gülpınar da dört dönemdir AKP’de vekil. Gülpınar hakkında çıkan istifa dedikodularının altı da boş değil. Bir süredir Şenyaşar ailesinin katledilmesi dahil, Urfa’daki sorunları parti içinde dile getiren Gülpınar, bir şeyleri değiştiremediğini görünce vekillikten istifa kararı almış. Geçen ay, Erdoğan ABD’deyken, bu kararını da resmen yetkililere bildirmiş. İşte bu noktada, devreye Cumhurbaşkanlığı Özel Kalem Müdürü Hasan Doğan girmiş. Telefonla Gülpınar’ı arayarak ikna etmiş. Dönüşte Erdoğan’la Gülpınar’ı görüştüreceğini söylemiş. Aradan bir ay geçti. AKP kulislerinden öğrendiğime göre beklenen buluşma halen gerçekleşmemiş. Bu durum bile Erdoğan’ın “ulaşılamazlığı”nın resmi gibi. Urfa’da, “Erdoğan iyi çevresi kötü”cüler diye tarif ettiğim, hâlâ ondan umudunu kesmemiş bir kesim var. Muhalif olsa çoktan kayyum atanacak belediyenin başkanının, Erdoğan tarafından bir bahaneyle görevden alınacağına, il başkanının değiştirileceğine inanıyorlar. AKP kulislerinde bir sürpriz iddia daha dolaşıyor. O da Urfa’daki yaraya, önümüzdeki dönem, Viranşehirli ağa çocuğu Nurettin Nebati ile ilaç bulunması. “Gözlerindeki ışıltı, Urfa’nın derdine derman olur mu” diye sorduğumda, 2015 Haziran seçimlerinde, Urfa’da birinci sırada aday olan Nebati’nin bir salon toplantısını anlatıyorlar. Sondan başa doğru adaylar kendisini tanıtırken, sıra birinci Nebati’ye geldiğinde, salonda neredeyse insan kalmamış. Bu arada, HDP de CHP de, geçen aylarda Urfa’da, yeni il başkanlarıyla teşkilatlanmaya gitti. İYİ Parti de Fakıbaba’yı katarak “Ben de varım” dedi. Önümüzdeki seçim, AKP’nin şehirden sekiz vekil çıkarması oldukça zor görünüyor. Geçen ay Urfa’ya gelen içişleri bakanının, Şenyaşar katliamının sorumlularıyla omuz omuza fotoğraf vermesine bakılırsa AKP yakasında değişen pek bir şey olmayacak. Nemrut kendisini öyle büyük sanıyordu ki... Göğe attığı bir okla Tanrı’yı vurduğuna inanıyordu. “Sinek küçük ama” derler ya... Nemrut’un sonunu burnundan giren bir sivrisinek getirdi. Sonradan başını taşlara vursa da yok olan sinek değil Nemrut oldu.",https://www.cumhuriyet.com.tr/yazarlar/baris-terkoglu/kim-bu-beyaz-urfalilar-1995447
Barış Terkoğlu,Kılıçdaroğlu’nun su döktüğü mezar,21 Kasım 2022 Pazartesi,"Hem öldürüyorlar hem de cenazenizde ağlıyorlar. Tırnaklarının arasında kanınız kururken en çok onlar figan ediyorlar. Kemal Kılıçdaroğlu, kardeşi Celal’in cenazesini kaldırırken aklımdan geçti. Hani “Ne atabilirsin ne satabilirsin” derler ya. Kardeş bu... Aynı karından doğmuş, beraber gülmüş beraber ağlamışsındır. İstesen de düşman olamazsın. Kılıçdaroğlu da olmadı. Geçen ay hastanede ziyaret etmiş, elini tutmuştu. Önceki gün de son yolculuğuna uğurladı. Ancak Kemal Bey ile karşısındaki tabutun içinde yatan kardeşinin arasında koca bir hendek kazılmıştı. Bu hendeği kazan başkasıymış gibi, Cumhurbaşkanı Erdoğan “derin bir üzüntü” içinde olduğuna dair mesaj yolladı. Sahi Baykal meselesinde de aynısı olmamış mıydı? FETÖ çekmiş, servis etmiş, AKP medyası ilk kez yayımlamıştı. Ancak Baykal’ı istifa ettiren basit bir görüntü değildi. Erdoğan kürsüye çıkmış, “Ne özeli, genel genel” diye bağırmıştı. Kapının ardında olanı siyasetin ortasına taşımışlar, “İstifa istifa” diye bağırmışlardı. Katil olay yerine bir kez de kendini temizlemek için uğrar ya... Baykal istifa edince “derin üzüntü” duyup Kılıçdaroğlu’na “Sen yaptın” demişlerdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşte Celal Kılıçdaroğlu’nun başına gelenin hikâyesi de benziyor... Kılıçdaroğlu ailesi, diğer fertlerini pek tanımasak da yedi kardeşten oluşuyordu. Celal Bey, Kemal Kılıçdaroğlu’ndan altı yaş küçüktü. Aynı ortamda büyümüşlerdi. Gelgelelim, okuma konusunda ağabeyini örnek almadı. Liseyi terk etti, işçiydi. Ekonomik durumu “herkes gibi”ydi. 2007’de emekli olduktan sonra bekçilik yapmaya başladı. Durumu keşfedilince yandaş medya önce buradan vurdu. Onlara göre koca genel başkanın kardeşi, inşaatlarda bekçilik yapamazdı. Baksanıza Erdoğan’a, onun kardeşleri sıcak sudan soğuk suya ellerini sokuyor muydu! Celal Kılıçdaroğlu’nun ağabeyi ülkenin kurucu partisinin genel başkanıydı. Tartışmasız en kritik makamlardan biriydi. Celal Bey, soyadının kendisine bir şeyler kazandırmasını bekliyordu. Ancak Kemal Kılıçdaroğlu, aynı günlerde Erdoğan’ın ailesinin bu denli siyasetin içinde olmasını eleştiriyor, vakıflarının kamudan beslenmesine tepki gösteriyordu. Konu kendisi olunca farklı davranmadı. Belki bir belediye başkanına telefon açsa, kardeşini “danışman” yapabilir ya da bir yönetim kuruluna adını yazdırabilirdi. Bunu seçmediği gibi, ailesinin siyasetten uzak kalması için çalıştı. Celal Bey, 2014 yerel seçimlerinde, Buca’da CHP’den belediye meclis üyeliğine aday olmak için başvurdu. Ancak genel başkanın kardeşi, elbette Kemal Bey’in vetosuyla, belediye meclis üyeliğine bile aday gösterilmedi. Celal Bey, kendisi için kötü ama Türkiye için iyi olan bu olaydaki sırrı anlayamadı. CHP’ye de abisine de kırıldı. Celal Kılıçdaroğlu’nun hem fiziki hem ruhsal sorunları, dahası alkol problemi vardı. Nitekim çocukları bu nedenle babalarına vasi tayin edilmesi için başvurmuştu. Bu durum, onu dışarıdan müdahalelere açık hale getiriyordu. Ahlaki değerleri olanlar normalde buradan vurmazdı ama burası Türkiye... Celal Kılıçdaroğlu’nu alıp ağabeyine karşı kullanabileceğini görenler bu fırsatı kaçırmadı. Celal Bey’i çocukları yerine onlar yönetmeye başladı. Kemal Bey’e karşı kardeşini mermi yapıp belden aşağı ateş ettiler. Kasım 2016’da abisinin Adalet Yürüyüşü’ne karşı, Söke’den Didim’e yürüyüş başlattı. Talebi, CHP içindeki FETÖ’cülerin temizlenmesiydi. Elinde “FETÖ’cüler abimi de kandırmışlar” yazılı döviz tutuyordu. İçişleri bakanına CHP’li belediyelere müdahale çağrısında bulundu. Kemal Kılıçdaroğlu, soyadını kullanarak partisini zor durumda bırakan kardeşine karşı harekete geçti. İhraç talimatı verdi. Olacağı anlayan Celal Bey, CHP’den istifa etti. Aralık 2016’da Didim’de, Cumhuriyet Meydanı’nda çadır kurdu. “Sayın cumhurbaşkanımızı Allah başımızdan eksik etmesin” yazılı pankart açıp oturma eylemi başlattı. 9 Ocak 2017’de AKP Genel Merkezi’ne giderek üye oldu. Rabia işareti yaparken çekilen fotoğrafı servis edildi. Haziran 2017’de, abisine karşı sözde ölüm orucu başlattı. Bir çekyatta uzanırken elinde “Pornocu belediye başkanı, FETÖ’cü abi istemiyorum” pankartını tutuyordu. Celal Kılıçdaroğlu adına bir Twitter hesabı kuruldu. Hesaptan “Kemal Kılıçdaroğlu’nun kardeşi” sıfatıyla CHP lideri aleyhine düzenli mesaj atılıyor, hükümet medyası bu mesajları anında haber yapıyordu. Hesabı kuran ve işleten, AKP’nin sosyal medya işlerini yapan ajansın çalışanı çıktı. Yandaş medya, Kemal Kılıçdaroğlu’na belden aşağı vurmak için sık sık onu konuk alıyordu. Soyadından başka bir özelliği olmayan Celal Kılıçdaroğlu programlarda yorumculuk yapıyor, abisi hakkında kullandığı ağır sözlerle düşmanları için malzeme veriyordu. İşin içindeki Melih Gökçek parmağı herkesin bildiği sırdı. Gökçek, Celal Bey’i referans verdiği “Sol Siyaset FETÖ İlişkileri” isimli bir kitap bile yazdı. Celal Kılıçdaroğlu’nu karikatür bir figür haline getirdiler. Elbette kimi zaman eğlendikleri bu işin ana hedefi hep Kemal Kılıçdaroğlu’ydu. Öyle ki... Kemal Kılıçdaroğlu, linç edildiğinde “Vallahi ben mutluyum yani. Döven arkadaşlara helal olsun. Tebrik ediyorum” diyecek kadar ileri gitti. Her şeyin bir ömrü var. Celal Kılıçdaroğlu’nun sözlerinin de... Sonunda onu da tükettiler. Bir köşeye bıraktılar. Kemal Bey hiç dava açmadı ama... Celal Kılıçdaroğlu, kendi hesabı üzerinden başkalarına ettiği hakaretlerde, açılan davaların muhatabı olunca her şeyi itiraf etti. Kendisine ev, araba, para vaat edilmiş, bunların karşılığında denileni yapması istenmişti. Sonunda mahkemede kendisini savunan avukatın parasını bile ödememişlerdi. Pişman görünüyordu. Bir zamanlar neredeyse her gün yandaş televizyonlarda, gazetelerde görünürken adı unutuldu. Derken ölüm haberiyle hatırlandı. Dün, bir CHP’li, kardeşinin mezarına su döken Kemal Kılıçdaroğlu’nun fotoğrafını şöyle yorumlamıştı: “Elin kapısından medet umarsın, mezarına bir tas suyu düşman bildiğin kardeşin döker.” Gerçekten de Celal Kılıçdaroğlu’nun cenazesinde ya da mezarının başında, önünde rabia işareti verdiği AKP Genel Merkezi’nden ya da sürekli göründüğü yandaş medyadan kimse yoktu. İşte bu nedenlerle Erdoğan’ın “derin üzüntülü” mesajını görünce “Üzülmesek de olur, insan sıfatına layık olalım yeter” diye iç geçirdim. Çoğu zaman sizi kardeşinizle anlatırlar. Oysa insanı tanımak için düşmanlarının kim olduğuna bakın yeter.",https://www.cumhuriyet.com.tr/yazarlar/baris-terkoglu/kilicdaroglunun-su-doktugu-mezar-2004614
Barış Terkoğlu,‘Bu karı’ diyene dikkat ettiniz mi,28 Kasım 2022 Pazartesi,"“Mağdurum” lafı elma şekeri gibi. Yiyorlar yiyorlar da bir türlü tüketemiyorlar. Bazen birbirlerinin elmalarını da ısırıyorlar. Haber öylece geçip gitti. Akit yazarı Vehbi Kara’nın, AKP’nin yeni grup başkanvekili Özlem Zengin hakkında yazdıklarından söz ediyorum. Twitter hesabından “AK Parti’de adam kalmadı mı da bu karı seçildi?” mesajı atmıştı. Sandık ki gürültü kopar. Hayır, olmadı. Ne Kılıçdaroğlu “Hanım kızımız” deyince “Rezilsin” diye yanıt veren Bakan Varank’tan ne de bu durumlarda adliyeye koşan KADEM gibi kuruluşlardan ses çıkmadı. İçeriden biri söyleyince, kötü sözler kibrit gibi sönüp bitiyormuş! Ben ise bambaşka bir noktaya takıldım. Şöyle anlatayım. Vehbi Kara’nın hakaret ettiği sosyal medya hesabına koyduğu fotoğrafına dikkat ettiniz mi? Üzerinde beyaz denizci gömleği var. Ne alaka derseniz, evet, o bir denizci. Yıllardır sivil. Ama 26 sene önce askerdi. Binbaşı rütbesindeyken TSK ile ilişiği kesildi. Sami Menteş ile yazdığımız “Size Yalan Söylediler” kitabında Vehbi Kara’nın hikâyesini anlattık. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kitaptaki varlığının nedeni belli. SADAT’ın danışman kadrosundan olan, SADAT’ı kuran ASDER’de başkan yardımcılığı yapan Kara, kendisini kamuoyunda “28 Şubat mağduru” olarak tanıtıyor. Nitekim; Kara, Fethullahçıların başlatıp AKP’nin devam ettirdiği 28 Şubat davasında müşteki de oldu. 22 Şubat 2013’te, “Kozmik Oda Savcısı” olarak bilinen FETÖ hükümlüsü Mustafa Bilgili’ye başvurdu. Dilekçesi ASDER tarafından hazırlanmıştı. Kara, “BÇG (Batı Çalışma Grubu) örgütüne katılmadığı ve vazife kabul etmediği için ihraç edildiğini” söylüyordu. Peki Kara, TSK’den neden atıldı? Şikâyetçi olunca, doğal olarak dosyası açık hale geldi. Aldığı cezalar görülüyordu. Disiplinsizliği nedeni ile 1989 yılında Gayret gemisi komutanı tarafından üç gün oda hapsi verilmişti. Aynı sebeplerden, 1993’te “uyarı”, 1993’te “şiddetli tevbih” cezası almıştı. Kısacası Vehbi Kara’nın aldığı disiplin cezalarının 28 Şubat’la ilgisi yoktu. Gelelim devamına... Vehbi Kara’nın 1996 yılındaki Aralık YAŞ’ında TSK ile ilişiği kesildi. Yani atıldığı tarihte ne 1997’deki 28 Şubat MGK’si olmuştu ne de ona dayanarak bir BÇG kurulmuştu. Kara da kendisine BÇG adına kimin ne görev teklif ettiğini zaten söylemedi. Peki Vehbi Kara neden atıldı? O da dosyasında yazıyor: “Fethullah Gülen mensubu olduğu ve yayınlarını takip ettiği, Fatih’te Said Nursi kitaplarının okunduğu bir toplantıya katıldığı, mesai saatlerinde görevini aksatacak şekilde namaz vakitlerinde camiye gittiği...” FETÖ o dönem “cemaat”ti. Vehbi Kara, Gülencilere mensup olduğu gerekçesiyle TSK’den atılmıştı. Zira bir askeri personelin bu yapılara mensup olması yasaktı. Diyeceksiniz ki bunu kim tespit etmiş? Dosyasındaki bilgilere göre sadece TSK değil, hem Emniyet hem de MİT. Sonra ne mi oldu? Kara’nın SADAT’çı arkadaşlarının başvurularıyla Atatürkçü askerler hapsedildi. Halen yaşları 74 ile 90 arasında değişen komutanlar, cezaevlerinde yaşam savaşı veriyor. Bir kısmının da davası sürüyor. Albay Mehmet Haşimoğlu gibi hapiste ölenleri ise geri getirebilen yok. Bir zamanlar Merve Kavakcı edebiyatı yapanlar ise yıllar sonra, AKP grup başkanvekili bir kadın olunca, “Adam kalmadı mı da bu karı seçildi” lafına nedense sessiz kalıyor! Sessizlik bu sözden ibaret sanmayın... Vehbi Kara’yı okuyorum… Daha önce, Atatürkçülüğün anayasadan çıkarılmasını, ilk üç maddede değişiklik yapılmasını da istemiş. “Yunanistan ile savaşa Kurtuluş Savaşı demek yanlıştır” da demiş. Kadınların camilere girip namaz kılmasına da karşı çıkmış. Çalışan kadınlara, “çalışma hayatına girip erkeklerle fink atma” diye de sövmüş. SADAT’ın “sakallı ordu” projesini, Mehmetçik’in erkek gibi görünmediğini söyleyerek savunmuş. TSK’den kadın personelin atılmasını da istemiş. “Osmanlı Devleti ve Türkiye Cumhuriyeti’ni yaklaşık 200 sene müddetince Sabetay tarikatı denilen Yahudi bir örgüt yönetmiştir” cümlesini de kurmuş. “Rakı içen bir devlet görevlisi görürseniz bilin ki; bu kişi yüzde 50 ihtimal Yahudi’dir” diyecek kadar ileri gitmiş. İşte bu zihniyetteki birine, nedense bugüne kadar, iktidardaki Osmanlıcılardan, gazoz milliyetçilerinden, sözde başörtüsü savunucularından çıt çıkmadı. Bir sakal ve birkaç muhafazakâr söz, Osmanlı’ya da TSK’ye de başörtülü kadınlara da hakaret etme özgürlüğünün anahtarıydı. “Karı” hikâyesi, “ağacın kurdu sessizliği”nin son halkasıydı. Dahası var... Şimdi içişleri bakanı İBB’deki teröristler diye bağırıyor ya... Ağustos 1996-Kasım 1999 yılları arasında TSK’den ihraç edilen personel sayısı 746’ydı. 243’ünün gerekçesi FETÖ iltisakıydı. Bunların arasında, FETÖ’nün TSK’de örgütlenmesini başlatan 12 kişilik çekirdek kadro da vardı. Peki AKP hükümeti “28 Şubat’la hesaplaşıyoruz” diyerek ne yaptı? TSK’deki “Vehbilere”, rütbelerini ve özlük haklarını iade etmekle kalmadı. Çoğunu devlette, özellikle belediyelerde işe aldı. Bahsettiğim çekirdek kadroda geçen, Orhan Sipahioğlu ve Emir Altıntaş’a nerede görev verildi dersiniz? Tahmininiz doğru, AKP döneminde İBB’de! 15 Temmuz’dan sonra kimi KHK ile atıldı, kimi tutuklandı kimi de ceplerindeki yeşil pasaportlarla rahat rahat sınırı geçerek ortadan kayboldu. Kısacası iktidar; “terörist” dediklerini ihya etmiş, işe yerleştirmiş, sözleriyle Atatürkçüleri tutuklamış, hatta kaçacakları pasaportu ayarlamış, en sonunda da dönüp “İBB’de terör bağlantılı çalışan var” demişti! Kulağa masal gibi gelse de bu gerçeğin en acı halini, ömrünün son döneminde hapiste olan Atatürkçü askerler yaşıyor. Başkalarıyla konuşurken başka yüz kullananlar, sonunda hangi yüzün gerçek olduğunu unutur ya... Birinin çıkıp ona kendisini hatırlatması gerekmez mi?",https://www.cumhuriyet.com.tr/yazarlar/baris-terkoglu/bu-kari-diyene-dikkat-ettiniz-mi-2006727
Barış Terkoğlu,Size olacakları baştan söyleyeyim,17 Ekim 2022 Pazartesi,"Bakmayın “şehit” dediklerine. “Peki kim şehit etti” sorusuyla, samimiyetsizlik vitrini paramparça oluyor. Zira AKP iktidarı, madenciyi öldürenleri korumak için hep sınırları zorluyor. Cumhuriyet tarihinin en büyük maden katliamı Soma’dan söz ediyorum. 13 Mayıs 2014’te 301 madenci can vermiş, 162’si yaralanmıştı. Bugün “kader” diyenler o gün “fıtrat” demiş, şehit edebiyatı yapmış, “hesap sorulacak” sözleri havalarda uçuşmuştu. Gelgelelim... Havaya atılan kâğıdın yavaş yavaş yere süzülmesi gibi. Herkes temsilcisi olduğu sınıfa kavuşur. AKP iktidarı da Soma Holding ile buluştu. Hatta patronları kurtarabilmek için Cumhuriyet hukuku paspas edildi. 1984 yılında kurulsa da ilk maden ihalesini aldığı 2005 yılına kadar, Soma Holding’in ciddi bir başarısı yoktu. Bu tarihten sonra, şirkete milyarlarca liralık madenler yağdırıldı. Kaza gününe kadar dev bir şirket haline geldi. Vergisi mi? Asgari ücreti konuşuyoruz ya... Soma Holding’in ödediği devede kulak. Kazanın olduğu yıl tahakkuk eden vergi 758 bin 361 liraydı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İlişki öyleydi ki... Katliamdan sonra, gazetecilerin karşısına, şirketin halkla ilişkiler ajansı olan Accord İletişim’in sahibi Sema Demiral çıktı. Adeta hesap soranları azarladı. Bir de ne görelim? Aynı isim Erdoğan’ın toplantılarının organizatörüydü. Sorsanız, acı paylaşılacaktı. Koruma ordusuyla gelen Erdoğan’ı protesto eden işçi markette tokatlandı, öbürü yerde tekmelendi. Katliamı protesto edenlerin gözaltına alınması yetmedi, eyleme giden memurlar fişlendi. Soma işçilerinin gönüllü avukatları çeşitli bahanelerle tutuklanırken, işçi tekmeleyen Erdoğan’ın müşaviri Almanya’ya ateşa yapıldı. Kapatılan madendeki işçilerin tazminatları yıllarca ödenmezken, Soma faillerinin adı tazminat listelerinde yer buldu. Kısacası maden işçileri öldüğünde şehit oluyorsa, şehitlerin hatırasını savunanlar iktidar tarafından lanetleniyordu. Ancak AKP, asıl marifetini, yargı eliyle gösterdi. Öyle gizli saklı da değil. Göstere göstere... Savcılık, şirket sahibi Can Gürkan ve yöneticiler hakkında “olası kasıt”la dava açmıştı. Eğer, kanaat böyle olsaydı, alınacak ceza her bir madenci için 301 defa artırılabilecekti. Görünürde yargı aman vermiyordu. Hafızanın geçiciliğine güvenmekten olsa gerek... Sanıklar, yavaş yavaş kapıya yaklaştırıldı. Aslında 2017 yılına geldiğinde, Akhisar Ağır Ceza Mahkemesi’ndeki yargılama, nihayete yaklaşmıştı. Avukatların savunmalarıyla, bilirkişi raporlarıyla, tanık ifadeleriyle, somut delillerle; davadaki hava, sanıkların aleyhindeydi. Ortaya çıkan tablo, bile bile lades dendiğini söylüyordu. Kapasite fazlası üretim yapılmış, geliyorum diyen kazaya önlem alınmamış, bakanlık bürokratları da olan biteni izlemişti. Ancak savcı “nedense” esas hakkındaki görüşünü bir türlü sunamadı. Söylenene göre, mahkeme heyetinin ağır bir ceza verebileceği konuşuluyordu. Bu nedenle dava geciktirilmeye çalışılıyordu. Beklenen oldu da... Hâkimler ve Savcılar Kurulu (HSK), mahkeme başkanını başka yere tayin etti. Ardından yeni bir heyet kuruldu. Savcılık da davanın başlangıcındaki görüşünü değiştirdi. “Bilinçli taksirle cezalandırılma” talep etti. Bu daha hafif, tabiri caizse “patron ve yöneticileri kurtaran” bir suçlamaydı. Dikkatsizlikle yolcuların ölümüne neden olan bir otobüs şoförüne verilecek cezayla aynıydı. Değişen mahkeme heyeti, bekleneni yaptı. Soma Holding patronu baba Alp Gürkan beraat ettirilirken oğul Can Gürkan’a, Temmuz 2018’de 15 yıl ceza verildi. Gürkan, bu karardan dokuz ay sonra da tahliye edildi. Kurtarılması gerekenler kurtarılmıştı! Derken, “Ankara’da hâkimler var” dedirten bir şey oldu. Yargıtay 12. Ceza Dairesi, oybirliğiyle, 30 Eylül 2020’de, bu kararı bozdu. Can Gürkan’ın da aralarında bulunduğu dört sanığa, “olası kasıtla 301 kez öldürme ve 162 kez yaralama” suçundan ceza verilmesini istedi. Yargıtay hâkimleri, “kaza değil cinayet” diyordu. Sanıklar, davanın başlangıcında önerildiği gibi, binlerce yılla cezalandırılabilecekti. İşte bu andan sonra Türk hukuk tarihinde görülmemiş bir olay oldu. Hükümet, açıkça patronlar lehine, sürece yine müdahale etti. Kararı veren beş kişilik Yargıtay heyetinden üçü görevden alındı. Yerlerine hükümetle birlikte çalışmış üç bürokrat, eski Adalet Bakanı ve Müsteşarı Kenan İpek, eski HSK Genel Sekreteri Fuzuli Aydoğdu ve eski Ceza ve Tevkifevleri Genel Müdürü Mustafa Yapıcı atandı. “Geçmiş gitmiş” demeyin. Beklenmedik olaylar sürüyordu. 8 Ocak 2021’de, Yargıtay savcıları, Yargıtay 12. Ceza Dairesi’nin kararının bozulmasını istedi. Yeni gelen üç kişi sayesinde istenen oldu. Yargıtay’daki heyet, eski kararını iptal edip, Can Gürkan’ı rahatlatacak şekilde, “bilinçli taksirle öldürme”den ceza verilmesini istedi. Yerel mahkeme de istenileni yaptı. 17 Haziran 2021’de Gürkan’a 20 yıl ceza verdi. Öteki sanıklar da kendilerini kısa sürede dışarı çıkaracak cezalarla kurtuldu. 17 Haziran 2021 tarihli karar okunduğunda salonda hıçkırık sesleri vardı. Maden işçileri bir kez de yargı tarafından gömülmüştü. Hâkimler ve savcılar “hatırlı kişiler” için çalışmış, olmayacaklar olmuş, istenmeyen kararları verenler sürülmüş, hükümet müdahale ederek maçın sonucunu değiştirmişti. O gün, mahkeme kapısında, işçilerin avukatı Can Atalay şunları söyledi: “Bu insanlar kendi acılarını soğutmak için yedi yıldır adalet diye tutunuyorlar. Bu acı dinmez.” Beterin beteri varmış. Soma’nın sorumluları dışarı çıktı ama bu sözleri söyleyen Atalay, Gezi davasından tutuklandı. Soma işçilerinin öteki avukatı Selçuk Kozağaçlı ile aynı cezaevine kondu. Soma davası bize, Bartın’da olacakları söylüyor. Göstermelik “hesap soracağız” açıklamaları unutulacak. “Geliyorum diyen katliam”ın sorumluları, hesap sorması gerekenler tarafından kurtarılacak. Bütün bunlar, işçilerin oyunu isteyen ama onların çıkarına karşı olan politikacılar eliyle yapılacak. Maden kazasından sabıkalı olan kişinin TTK genel müdürü yapılması, bize tam da bunu anlatmıyor mu zaten? Kendi geleceğini yaratamayanlar, başkalarının yazdığını yaşar. Zayıf ve boyun eğmişlere, kasıtlı yanılgılar kader diye giydirilir. Nasırlı eller kalemi eline almadıkça yazgı, hayatın görünmeyen hapishanesi olacak.",https://www.cumhuriyet.com.tr/yazarlar/baris-terkoglu/size-olacaklari-bastan-soyleyeyim-1992963
Barış Terkoğlu,"Mafya için siyaset, siyaset için mafya: Narkopolitik iktidar kuruldu",08 Eylül 2022 Perşembe,"Damla damla birikiyor. Şıp şıp duyuyorsun. Bir bakıyorsun, koca bir deniz olmuş. Önümde duran iki raporu okurken “ne çok şey öğrenmişiz” diye düşündüm. İlkini CHP Mersin Milletvekili Ali Mahir Başarır ile Antalya Milletvekili Rafet Zeybek hazırlamış. Kapağında “Mafya-Siyaset-Ticaret İlişkileri” yazıyor. Aslında iki vekil geçen yıl temmuz ayında tamamlamış. Derken, bir yılda o kadar çok şey olmuş ki... Bunun üzerine Başarır oturup yeni bir rapor daha yazmış. Olmuş iki tane. Ali Mahir Başarır, dün, partinin lideri Kemal Kılıçdaroğlu’na sundu. Haliyle, mafya-siyaset-ticaret üçgeninde bildiklerimiz, gün gün güncellenir hale geldi. Yönetim sistemi: Narkopolitik düzen Bütün parçaların toplamından daha fazlasıdır diyoruz ya... CHP’li vekiller, ilk raporda, Türkiye’deki mafyanın siyaset için mi yoksa siyasetin mafya için mi olduğunu sorgulayıp, “narkopolitik” tespiti yapmışlar: “Başta Meksika, Kolombiya olmak üzere Güney Amerika ülkelerinde uyuşturucu kartellerinin kazançlarını korumak, uyuşturucu ticaretini sorunsuz yapabilmek için kendi ülkelerinde kendi işlerine yardımcı olan siyasilere verdikleri destek üzerine oluşan narkopolitik kavramı ile uyuşturucu kartelleri uyuşturucu ticareti için yasal ve politik koruma sağlayacak siyasilere yerel ve genel destek vermektedirler. Karteller oy satın alma ve baskı ile seçmen üzerinde etki etmekte, destek verdikleri siyasilerde yasal koruma ile yargı ve kolluk garantisi vermektedir. (...) Sedat Peker’in iddiaları sonrası oluşan uyuşturucu, rant, FETÖ borsası, şantaj üzerine kurulan mafya, ticaret, siyaset üçgeninin Türkiye’de de siyasi iktidarında mensubu olduğu kişiler ve onlara yakın iş insanları üzerinden yapıldığını göstermiştir. Tüm süreç içinde Panama’da yakalanan ve Mersin Limanı’na gelecek olan gemide 616 paket kokain yakalanması üzerine yeni uyuşturucu rotalarının belirlenmesi iddialarında eski Başbakan Binali Yıldırım’ın oğlu Erkam Yıldırım’ın deniz ticareti iş sahasında olması, Venezüella ziyaretinde bulunması, Kıbrıslı iş insanı Halil Falyalı ile yakınlığı, eski İçişleri Bakanı Mehmet Ağar’ın Bodrum’daki marina yönetiminde olması ve bu marina üzerinden dağıtımın organize edilmek istendiği iddiaları, narkopolitik konusunun ülkemizde uygulandığını göstermektedir."" Rapordaki tespit: Odaktaki siyasetçi Soylu İlk rapor, “Siyaset-mafya-ticaret ilişkilerinin odağındaki isim” diyerek Süleyman Soylu’yu işaret ediyor. CHP’li vekillere göre, Silivri Emniyet müdürünün intiharından, Sezgin Baran Korkmaz vakasına, Sedat Peker’e koruma verilmesinden sigorta şirketinin aldığı işlere kadar birçok olayda, Soylu’nun sorgulanması gerekiyor. Taşkesenlioğlu ailesi üzerinden yükselen iddialarda da Soylu’nun adı, ikinci raporda şöyle yer bulmuş: “Sedat Peker 24 Ağustos’ta yaptığı Twitter açıklamalarında Zehra Taşkesenlioğlu’nun mahkemeye verdiği boşanma dilekçesini ilk olarak Süleyman Soylu’ya yolladığını iddia etmiş ve ayrıca Ünsal Ban’ı da kibar bir yolla tehdit ettiğini iddia etmiştir. Konular çok karışık olduğu için boşanma dilekçesinin Süleyman Soylu’ya yollanması konusu gündemde çok işlenmemiş ve bu ilişkinin bağı araştırılmamıştır.” Emekli maaşıyla olur mu? Ağar milyonları nasıl buldu? CHP milletvekillerinin hazırladığı raporun birinci bölümünde, Mehmet Ağar ve Tolga Ağar da var. İki ismin Yalıkavak Marina başta olmak üzere, pek çok şirkette görülmesini sorgulayan rapor, Ağarlara dair şu tespiti yapıyor: “Bu ülkenin İçişleri bakanı, polisi, askeri yokmuş gibi ‘ben koruyorum burayı’ diyebilmektedirler. Kamuda hiçbir sıfatı ve hukuki gücü olmayan eski bir bakan ve marina yöneticisi devletin kurumlarını adeta hiçe saymaktadır. Bir marina yöneticisi, kendisini devletin Emniyet teşkilatından büyük görmektedir. AKP iktidarında, AKP harici herkes yönetimde söz sahibi olmuş durumdadır. (Muayene istasyonları) Muğla ve 12 ilçesinin işletme hakkını Mehmet Ağar’ın oğlu AKP milletvekili Tolga Ağar, 20 yıl için 30 milyon dolar karşılığında almıştır. Tolga Ağar bunun için, 4 Mart 2008 tarihinde, İstanbul’da 500 bin YTL sermayeli şirket kurmuştur. Dönemin Ulaştırma Bakanı Binali Yıldırım, TÜVTÜRK’ün tanıtım toplantısında, konuşma yapacağı salona girdiğinde Mehmet Ağar ile karşılaştı. Oğlu, TÜVTÜRK’ün Muğla iş ortağı olan Mehmet Ağar da davetli olarak geldiği toplantıda protokol sıralarında otururken gördüğü Bakan Yıldırım’la tokalaşmak için ayağa kalktı. Yıldırım da Ağar’ın yanına giderek ‘Nasılsınız’ diye sordu. Bu örneklerden yola çıkarsak, siyasi ilişkilerin ticaret alanında nasıl kullanıldığını anlaşılabilir. Bu şahıs, Elazığ milletvekili ama Muğla’daki araç muayene istasyonlarının sahibiydi. Bodrum’da Yalıkavak Marina’da yönetim kurulu üyesidir. Babası, kısa zaman önceye kadar Bodrum Yalıkavak Marina’da yönetim kurulu başkanı idi. Paranın izini sürdüğümüzde, takip ettiğimizde Türkiye’de hep iktidara yakın isimler karşımıza çıkmaktadır. Hiçbir ticaret geçmişi olamayan para kazanmamış bir kişi iş dünyasına 30 milyon dolar ile nasıl girebilmekte, emekli maaşı 17 bin TL civarı olan Mehmet Ağar mı 30 milyon doları sağlamıştır, gibi cevap bekleyen sorular vardır. Mehmet Ağar’ın babası memurdu, kendisi önce memur sonra siyasetçi, hayatında hiç ticaret yapmamıştır. Oğlu Zülfü Tolga Ağar ise 33 yaşındayken 2008 yılında Muğla ve 12 ilçesinin taşıt muayene istasyonları işletme hakkını 20 yıl için 30 milyon dolara alıyor. Parayı takip ettiğimizde karşımıza yine AKP çıkıyor."" SBK bağlantılı otele gitti mi? Oğul Yıldırım protokolde Raporda sorgulanan isimlerden biri de Binali Yıldırım ve oğlu Erkam Yıldırım. Oğul Yıldırım’ın, Venezüella’ya test kiti götürmek için gittiği açıklamasını gerçek dışı bulan CHP’li vekiller, şu tespiti yapmış: “Binali Yıldırım’ın oğlu Erkam Yıldırım’ın iş için tek gittiği yer ise Venezüella değildir. Erkam Yıldırım, ‘Denizcilik Anlaşmaları’ kapsamında 2016 yılında da dönemin Ulaştırma Bakanı Ahmet Arslan, dönemin Panama Büyükelçisi Kadriye Şanıvar Olgun ile aynı fotoğraf karesinde yer almış ve Türkiye’yi temsil eden bir bürokrat gibi Panama-Venezüella hattında sürekli olarak bakanlık temsilcileriyle birlikte olmuştur."" Binali Yıldırım’ın adı, raporda, Sezgin Baran Korkmaz ile ilişkili Paramount Otel iddialarında da yer alıyor: ""Otelin genel direktöründen çamaşırcısına kadar herkesle irtibat kurduk ve bu irtibatlar sonucunda ise oteldeki çoğu kişinin, Binali Yıldırım’ın bu otelde kaldığına ilişkin ifadelerini daha önce de kamuoyunda paylaşmıştım. Bu konuyla alakalı olarak Binali Yıldırım’dan herhangi bir yanıt gelmemiştir. Binali Yıldırım’ın 2017 Ağustos’ta bu otelde kaldığı tarafımıza ulaşmıştır. Bu bilgiyi doğrulayan bir yazı olarak ise 20 Ağustos 2017 tarihli, Aydınlık gazetesinden İsmet Özçelik’in haberine göre, ‘Geçtiğimiz günlerde Bodrum’da bir yat buluşması gerçekleşmiş. AKP’nin 16. kuruluş yıldönümünden önceki hafta. Çok dar bir buluşma. Yatta, Abdullah Gül, Başbakan Binali Yıldırım, Çevre ve Şehircilik Bakanı Mehmet Özhaseki baş başaymış. Yemekte balık olarak levreği tercih etmişler. Bodrum-Ören bölgesinde dolaşmışlar’ sözleri yer almıştır. Ve karşı cenahta bulunan bu ismin, bu yazısıyla o tarihlerde Binali Yıldırım’ın Bodrum ve çevresinde olduğu kayıtlara geçmiştir."" Paralar yurtdışına kaçırıldı mı? Şirketler Londra ve Malta’dan çıktı AKP milletvekili Zehra Taşkesenlioğlu ve eşi Ünsal Ban arasındaki boşanma davasının ardından ortalığa saçılan iddialar da Başarır’ın yazdığı ikinci raporda yer buldu. Eski SPK Başkanı Ali Fuat Taşkesenlioğlu’nun da aralarında olduğu isimler hakkında rüşvet ve irtikaptan soruşturma açılmasını öneren raporda, rüşvet paralarının yurtdışına kaçırıldığı sorgulaması yapıldı: “Tüm bu iddialar sonrası üst düzey bürokraside vergi kaçırma, offshore ve yolsuzluk sevdası olduğunu bildiğimiz için araştırmalarımızı Londra’ya yönelttik ve beklediklerimizle karşılaştık. (...) Ünsal Ban adına bir arama yapıldığında ilk olarak karşımıza çıkan şirket “MX TECHNOLOGİES LTD” olarak geçmektedir. Bu şirket, 25 Mayıs 2022 tarihinde 1000 pound sermaye ile kurulmuş olarak gözükmektedir. Şirket halihazırda aktif olarak gözükmektedir. Şirketin tescil adresine ilişkin araştırmada (aynı adreste) 84 tane şirketin bulunduğunu fark ettik. Bu 84 tane şirketin birçoğunun kurucusu Türk vatandaşı olarak gözükmektedir. Bu şirketlerin içerisinde diş hekimleri, borsacılar, Instagram bloggerları vs. görülmektedir. Çoğunlukla bu işler offshore yani vergiden kaçmak için kullanılır. Genellikle bu hususta kurulan şirketlerin servet kaçırmak için kullanıldığı bilinir. Bu sebeple araştırılması elzem gözükmektedir. Daha sonra araştırmalar neticesinde Ünsal Ban’ın aynı adreste başka bir şirkette daha ortaklığının bulunduğu ortaya çıkıyor. Bu şirketin adı ise “Gainex Global Ltd” olarak gözükmektedir. Gainex Global Ltd, 28 Şubat 2022 tarihinde kurulmuş olarak gözükmektedir. Şirket halihazırda aktif olarak gözükmektedir. Şirketin müdürü ise ‘Başak Gülen Darcan’ olarak gözükmektedir. Şirket üç ortaklı olarak gözükmektedir. Bunlar; Süleyman Yıldırım, Halil Gökhan Özkal, Ünsal Ban olarak gözüküyor. Şirketin sermayesi 3 bin pound olarak belgelerde yer almaktadır. (...) Ünsal Ban’ın Malta’da şirketlerle de ilişkisi olduğu gözükmektedir. Ünsal Ban’ın şirketinin Malta’nın başkenti olan Valetta şehrinde olduğu yine kayıtlara yansımıştır. (...) Ünsal Ban’ın birinci ve ikinci derece dahil olmak üzere tüm akrabaları, birlikte çalıştığı insanlar (şoför vs.), kayın hısımları vs. hepsinin banka hesapları, yurtdışında şirketlerinin olup olmadığı vs. hepsinin araştırılması gerekmektedir. Çünkü Ünsal Ban bu ağı tek başına oluşturmamıştır. Bu bariz bir şekilde açıktır ki eşinin milletvekili olmasının nüfuzunu ve eşinin kardeşinin SPK başkanı olmasının nüfuzunu açık bir şekilde kullanmıştır. Bu çerçevede rüşvet, irtikap ve görevi kötüye kullanma gibi iddiaların bütün hepsinin detaylı bir şekilde röntgeninin çekilmesi gerekmektedir.” MASAK artık yetişemiyor Karapara cenneti Türkiye Ali Mahir Başarır’ın kaleme aldığı ve dün Kılıçdaroğlu’na sunulan raporda, MASAK’ın durumu da sorgulandı: “Sermaye Piyasası Kurulu’nun başvurusu sonrası açılmış olan soruşturmada MASAK tarafından incelenmesi gereken dosyalar olduğunda SPK uzmanının görevlendirilmesi beklenir ancak MASAK bünyesinde halihazırda SPK uzmanının olmadığı gözükmektedir. Bu durumda yapılacak olan incelemeler eksik kalacaktır.” Rapor, buna rağmen halihazırdaki sayıların bile, durumu ortaya koyduğunu söyledi: “MASAK’a ilişkin verilere bakıldığında son yıllarda önemli değişikliklerin olduğu göze çarpmaktadır. 2017’de 176 bin 411, 2018’de 222 bin 743, 2019’da 203 bin 786, 2020’de 237 bin 531 ve 2021’de 504 bin 995 şüpheli işlem bildirimi MASAK’a yapılmıştır. Bu çerçevede basit bir hesaplamayla bile beş yılda şüpheli işlem bildirimi sayısının beş katına çıktığı gözükmektedir."" Rapor, Türkiye’de karapara ekonomisine dair de fikir sahibi olmamızı sağlıyor: “Ne yazık ki AKP iktidarı döneminde Türkiye’de hiç olmadığı kadar karapara, uyuşturucu, offshore, mafya, rant, kirli ticaret ilişkileri vs. ortaya saçılmaktadır. Yalnızca 2021 yılında MASAK tarafından yapılan incelemeler sonucunda 181 kişi hakkında suç duyurusunda bulunulmuştur. Maalesef nüfuzunu kullanarak zenginleşen birçok kişinin dosyası MASAK’ın eline dahi geçmeden kapatılıyor. (...) MASAK’a yalnızca 2021 yılı için 7 bin 218 adet işlem erteleme talebi gönderilmiştir. Yapılan değerlendirmeler sonucunda da 4 bin 663 işlem erteleme kararı alınmıştır. (…) Yalnızca 2021 yılında 594 milyon TL, 108 milyon dolar, 193 milyon Avro, 4 milyon sterlin değerinde şüpheli işlemin ertelendiği gözükmektedir. Bir de kayıtlara yakalanmayanları düşündüğümüzde Türkiye Cumhuriyeti’nin suç gelirleri konusunda bataklıktan kurtulması yeni dönemin en önemli konularından biri olacaktır. Çünkü AKP iktidarı döneminde, TBMM Araştırma Komisyonları işlevsizleştirilmiş, Sayıştay gibi denetim organları zayıflatılmış, yargı sindirilmiş bir pozisyona sahip hale gelmiştir. Tüm bu veriler, Türkiye’de karaparanın ve diğer suçların ne yazık ki olağan hale geldiğini ortaya koymaktadır."" Rüşvete, uyuşturucuya, mafyaya karşı Devlet harekete geçmeli Halk, bir lira daha ucuz ekmek için, kuyruklarda saatlerce bekliyor. CHP raporu, narkopolitik yapıyla kirlenmiş ekonominin, yoksulluğu artırdığını söylemiş. Ortaya saçılan suçları tek tek sıralarken, bir tespitte de bulunmuş: “Tüm bu iddialar, gerçekler ve veriler göstermektedir ki Türkiye Cumhuriyeti’nin temiz eller operasyonuna ihtiyacı bulunmaktadır. İddialarda suç unsuru oluşturan konular hakkında yargının harekete geçmesi, Meclis’te araştırma komisyonlarının kurulması, MASAK’a bu suçları araştırma noktasında yardımcı olunması ve bu çerçevede geniş yetkiler verilmesi ve devletin tüm denetim aygıtlarının harekete geçirilmesi gerekmektedir. (...) Kaçırılan vergiler ne yazık ki kamu hizmeti olarak vatandaşa geri dönmüyor. Alınan rüşvetler, zimmete geçirilen paralar yurtdışında kurulan şirketler vasıtasıyla ülkeden kaçırılıyor. Peki bu durumda ne oluyor? Vatandaş kamu hizmetinden mahrum kalıyor, verdiği verginin geri dönüşünü alamıyor. (...) AKP’nin 20 yıllık iktidarında gelinen nokta; rant, rüşvet, yolsuzluk, hırsızlık, geçim derdi, ihalelere fesat karıştırma, karapara, uyuşturucu, mafyalaşma, göçmen sorunu ve daha sayılamayan birçok gerçekliktir. Maalesef Türkiye Cumhuriyeti, Gazi Mustafa Kemal Atatürk’ün Gençliğe Hitabesi’nde bahsetmiş olduğu şu durumla karşı karşıyadır: ‘Bu iktidar sahipleri, şahsi menfaatlerini müstevlilerin siyasi emelleriyle tevhit edebilirler. Millet, fakruzaruret içinde harap ve bitap düşmüş olabilir.’ İşte bu olaylarda, iddialarda iktidar sahiplerinin şahsi menfaatlerinin ülkenin menfaatlerinin önüne geçtiği apaçık bir şekilde görülmektedir.” Kılıçdaroğlu’na sunulan rapor, Türkiye’nin gerçek bir arınmaya ihtiyacı olduğunu anlatmış. Elbette, bunun için temiz bir el gerekiyor. Kirli su ortada. Peki arındıracak irade nerede?",https://www.cumhuriyet.com.tr/yazarlar/baris-terkoglu/mafya-icin-siyaset-siyaset-icin-mafya-narkopolitik-iktidar-kuruldu-1978445
Barış Terkoğlu,Akıl vermek gibi olmasın ama ucunda milyonlar var,10 Ekim 2022 Pazartesi,"Gerçek, toprağın altında bir yerde. Beton da döksen ağacın kökü gibi çatlatıp çıkıyor. Siemens’in kazandığı yüksek hızlı tren (YHT) ihalesinde olan biteni günlerce yazdım. Kılıçdaroğlu da geçen hafta grup toplantısında bahsetti. Olay yine olduğu yerde kaldı. Oysa hem yeni bilgiler hem de millete kazandırabilecek bir hamle var. Bu adımı da TCDD’nin atması gerekiyor. Tabii ülkeyi düşünüyorlarsa... Hatırlayın... Siemens’in YHT ihalesiyle ilgili iç soruşturma raporuna ulaşıp yazmıştım. Soruşturma, Siemens’in Kolin ile kurduğu ortaklıktaki rüşvet ihbarı nedeniyle yapılmıştı. İhbarda “Siemens Türkiye’nin, alt tedarikçi Kolin’e, Türkiye Cumhuriyeti Devlet Demiryolları (TCDD) yetkililerine rüşvet dağıtması için fazla ödeme yaptığı...” ifadeleri yer alıyordu. “Yüzde 30 Türk devlet görevlilerine, yüzde 20 Kolin’e, yüzde 20 TCDD yetkililerine, yüzde 20 ise Siemens ile Kolin’i buluşturan aracılara, yüzde 10 ise Siemens Türkiye’nin yöneticilerine” diye devam ediyordu. İddiayı inceleyen Siemens soruşturmacıları, rüşvet iddialarını belgeleyemediğini söylüyordu. Ancak Siemens’in Kolin’e yaptığı ödemeleri tutarsız bulmuştu. “Siemens, Kolin’e, işini yapmamasına rağmen neredeyse tüm sözleşme tutarında ödeme yaptı” tespitinin yapıldığı soruşturmanın ardından, Siemens sözleşmeyi feshetti. Kolin ile Siemens tahkim mahkemesinde karşı karşıya geldi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu kadarla kalmadım. Gizlilik kararının olmadığı bir başka mahkemenin dosyalarını karıştırıp Siemens çalışanlarının e-posta yazışmalarını anlattım. Siemens, Kolin’i Türkiye’de ihaleleri almayı kolaylaştırmak için seçmişti. Kendisi için lobi faaliyeti yapmasını bekliyordu. Bunu da yöneticileri e-postalarda açıkça söylüyordu. Önce kendi hatamı düzelteyim. Bugüne kadarki yazılarımda, ihale için, basına açıklandığı haliyle, yaklaşık 60 milyon Avro yazmıştım. TCDD kaynaklarıyla konuştuktan sonra çok daha fazla olduğunu anladım. Bu rakam sadece iki tren alımı içinmiş. TCDD, Siemens’ten toplam 12 tren ve bunların bakım-onarım hizmetini almış. İhalenin toplamı 407 milyon 147 bin Avro imiş. Yani az yazmışım! Peki gelelim yeni bilgilere. Hatta yapılabileceklere... Şunu söyleyeyim: Her ihalede olduğu gibi, TCDD ihalelerinde de bir şartname hazırlanıyor. Yapılacak işin niteliği belirleniyor. YHT ihalesinde de böyle olmuş. Şartnamedeki maddelerden biri var ki konumuzu ilgilendiriyor. Bu kavramın adı “güvenilirlik”. Dikkat edin “güvenlik” demiyorum! Siemens’in TCDD’ye sattığı trenler ihalede ilan edilen güvenilirlik şartlarını sağlamıyor. Bu benim görüşüm değil. Bizzat Siemens’in açıklaması. Nasıl mı? TCDD ihale şartnamesinde, satın aldığı trenlerin A, B, C, D tipi güvenilirlik şartlarını sağlamasını istemiş. Basitçe söylersek A sınıfı hatalar “trenin boşaltılmasına”, B sınıfı hatalar “trenin yolda kalmasına”, C sınıfı hatalar “trenin gecikmesine” neden oluyor. Siemens belgeleri, kendi trenlerinin bu üçünü sağladığını söylüyor. Gelgelelim, sıra D tipine geldiğinde sorun çıkmış. Zira D tipi hatalar, “Aracın gün sonuna kadar servise devam edebildiği arızalar” olarak tanımlanmış. Yani koltuk önlerindeki ekranların bozulması, servis lambasının yanmaması ya da tuvalette sorun çıkması gibi... Aracın yola devam ettiği ancak yolcular ve çalışanlar için rahatlığı bozan arızalar bu kapsamda. TCDD ihalesi, bu arızaların gerçekleşme sıklığına dair bir kriter belirlemiş. Siemens, iç yazışmalarında, trenlerinin bu kriteri sağlayamayacağını kabul ediyor. Peki bu durumda ne yapabilir? Öyleyse ihaleye girmesin diyebilirsiniz. Siemens ihaleye girmiş ve kazanmış. Sonra? D sınıfı güvenirlilik şartlarını hafifletmeye çalışıp da başaramayınca Alman gibi başlayanlar Türk gibi devam etmiş. “TCDD’ye güvenilirlik kriterlerini sağlamayan tren versek ne olur” diye sormuşlar. Tabii TCDD’nin yapacağı en radikal hamle, “Alın 12 treninizi verin 407 milyonumuzu” olur. Elbette onca süre kullandıktan sonra, hele tren ihtiyacının olduğu bir dönemde TCDD bunu yapmak istemez. Siemens, sözleşme maddelerine bakarak TCDD’nin kendisine kriterleri sağlamaması nedeniyle ceza kesebileceğini öngörmüş. Bu cezanın 1 milyon 800 bin Avro olacağını hesaplamış. Şaşırtıcı ama kapitalizm belki de bu: Yüzde 50 ihtimalle bu cezanın çıkacağını düşünerek tahmini bütçeye, 900 bin Avroyu, ceza ödemesi olarak peşin peşin yazmış. Peki başka bir ihtimal daha var mı? Var ama eminim onu kimse düşünmek istemiyordur. Şöyle anlatayım... İhale sonunda trenler “geçici kabul” ile alınıyor. Ödemesinin büyük kısmı yapılıyor. Trenler bir süre kullanılıp, bütün şartları sağladığı anlaşıldıktan sonra, kalan kısmın ödemesi yapılıyor. Şartnameye göre 12 ayın sonunda kriterler sağlanıyorsa ödeme gerçekleşiyor. Resmi belgelere göre TCDD’nin Siemens’e yapmadığı 56 milyon Avroluk kesin ödeme kaldı. Siemens de “kriterleri sağlamıyoruz”u kabul ettiğine ve bunu bile bile yaptığına göre, TCDD bu parayı vermeyebilir. Konuştuğum hukukçulara göre buna hakkı var. Bunları öğrenmek için Fizan’a gitmeye gerek yok. Ulaştırma bakanının bana dava açmaktan yapacağı daha önemli bir şey var. TCDD, Siemens ile eski çalışanları arasındaki davaya avukatını gönderip sürece müdahil olursa bütün evrakı edinebilir. Söylediğim her şeyi de belgelemiş olur. Böylece ülke ekonomisine de 56 milyon Avro kazandırır. Uyumak için tek başımıza sağdan sola döneriz. Ama uyandırılmak için nedense birini bekleriz. Gerçekleri rüyalara tercih ettiğimiz gün kendi kendimize uyanacağız.",https://www.cumhuriyet.com.tr/yazarlar/baris-terkoglu/akil-vermek-gibi-olmasin-ama-ucunda-milyonlar-var-1990461
Barış Terkoğlu,Sadık Albayrak’ın askıdaki kılıcı,03 Ekim 2022 Pazartesi,"Don Kişot ne güzel söylemiş: “Saraylı şövalyeler, odalarından, saraylarının kapısından dışarı çıkmadan, bir haritaya bakarak, hiç masrafsız, sıcak, soğuk, açlık, susuzluk nedir bilmeden bütün dünyayı gezerler. Halbuki bizler, yani gerçek ve gezgin şövalyeler, güneş, soğuk, rüzgâr, tabiatın her türlü şiddeti, gece gündüz demeden kâh yaya kâh at sırtında, bütün dünyayı kendi adımlarımızla arşınlarız.” Geçen perşembe, Sadık Albayrak’ın 50. yazarlık yılı anısına çıkan kitabı anlatmıştım. Cuma günü telefonumdaki ses, “Sadık Bey sizinle konuşmak istiyor” deyince “Eyvah” dedim. Çünkü metrodaydım. Telefon kesiliyordu. Müsaade istedim. İndiğimde ben aradım. Açık söyleyeyim, karşımda öfkeli bir ses bekliyordum. Kalkanımı hazırlamıştım. Öyle ya, bir gün önce kitabı hakkında onu sevenleri kızdıran bir yazı yazmıştım. Oğullarıyla da aram iyi değildi. Şikâyetleriyle defalarca yargılanmakla kalmamış, onların savcılarının marifetiyle, uydurma suçlamalarla tutuklanmıştım. Gelgelelim... Sadık Albayrak hiç orada değildi. Tam tersine, yazıyı okuduğunu, memnun olduğunu söyledi. Üstüne teşekkür etti. Biliyorum, Albayrak bir İslamcıydı. Solcularla, Atatürkçülerle hatta radikalliği nedeniyle Erdoğan’la bile karşı karşıya gelmişti. Ancak sözleri bir ironi değildi. “Solcular 141-142’den yargılanıyordu. İslamcılar 163. maddeden. Ben 15 sene 163. madde ile uğraştım. Kitap yazıyordum, soruşturma açılıyordu. Yetmiyor, yeni baskılarına da açılıyordu” diye başladığı sözü devam ettirdi: “Babıâli Yokuşu’nu iyi bilirim. Her fikirden insanla konuştum. Asla fanatik davranmadım.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Milli Gazete’de yazarlık yapmıştı. Ama ambargolar nedeniyle uzun süre basın kartı alamadığını anlattı. Gazete sahipleri sendikasının gücü sayesinde, istediğine basın kartı alabildiğini, sakıncalı gazetecilerin ise buna gücünün yetmediğini söyledi. Ona göre, gazeteciler örgütlenmedikçe bu böyle sürecekti. Sadece bu kadar değil... Sadık Albayrak’ın nasıl Sadık Albayrak olduğunun hikâyesini o başka türlü anlatıyordu: “Fikir hürriyeti çok önemli. Ben sinema eleştirisini Milliyet gazetesinin sayfalarından öğrendim. Fikri gelişimimde Cumhuriyet gazetesinin ikinci sayfasındaki Olaylar ve Görüşler etkili oldu. Spora başka türlü bakmayı başka bir gazeteden öğrendim. Böyle geniş bir kültür olursa sağlıklı ve huzurlu bir ortam olur.” Kuşkusuz bugün orada değildik ki sözünü “Memlekette önce kültür rönesansı yapmak lazım” diye bitirdi. Sadık Albayrak, 12 Eylül’den sonra mahkum olmuş, dokuz ay Silivri Cezaevi’nde yatmıştı. Benim aynı cezaevinde iki kez, toplam iki sene kaldığımı hatırlattım. Albayrak, o dönem koğuşlarının 28 metrekare olduğunu, 26 kişi kaldıklarını söyledi. “Çıktığımda, bu cezaevi yıkılmadan bir daha Silivri’ye gitmem demiştim, yıktılar da daha büyüğünü yaptılar” derken gülümsediğini, sanki ahizenin bu tarafından gördüm. Sadık Albayrak devam etti: “1. Ordu Sıkıyönetim Mahkemesi’ne yargılanmaya gitmiştim. Çay ocağında sigara içerek duruşmayı bekliyordum. Öte yandan solcu gençleri getirdiler. Bilmem hangi örgüttenler. Tek tip elbiseyi reddetmişler. Jandarmalar, duruşmaya şort atlet getirmişler. İçlerinden bir kızcağız yanaştı, ‘Abi sigarandan bir fırt alabilir miyim’ dedi. Hemen uzattım. Bir fırt, bir fırt, bir tane daha derken jandarmalar çekti götürdü. Bunca yıl sonra, o kızın gözlerinin altındaki morluk hâlâ gözümün önünde. Benim için insan unsuru, insan yaşamı önemli, sağ-sol değil.” Daha önce hakkında bir yazı daha yazmıştım. Okuduklarımdan, tiryakiliğini biliyordum. Malum, cumhurbaşkanı sigara içenleri tefe koyuyordu. Konuyu oraya getirince yanıt verdi: “Ben hocadan fetva aldım: Kalpte iman kafada duman lazım. Necip Fazıl da çok sigara içerdi. Günah derlerdi. O da ‘Benim için kendini yakan sadece odur’ diye cevap verirdi.” Konu; sigara ve cumhurbaşkanı deyince elbette diplomaya geldi. Halk TV’deki programımızı izlemişti. Konuk Rafael Sadi, Erdoğan’la okul arkadaşı olduğunu hatırlatınca diplomasını sormuştum. Sadi, Erdoğan’ın diploma alıp almadığını bilmediğini söylemişti. “Şirin Hanım’a ve Emin Bey’e selam söyle” diyen Albayrak’ın bu konuda sözü vardı: “Silivri’de yatarken 15 günde bir ziyaretçi gelirdi. Gelenler sigara getirirdi. Çoğu kaçak sigaraydı. Benim ziyaretçim ise o sıra Hasdal’da asteğmen olan Recep Tayyip Erdoğan’dı. Herkese sigara paket paket gelirdi. Erdoğan, kantin subayıydı. Bana kartonla ‘Silahlı Kuvvetler sigarası’ getirirdi. Yüksek tahsili olmasa subay olabilir miydi?” 80 yaşındaki Sadık Albayrak uzun süredir yazmayı bırakmış, doğduğu topraklara geri dönmüştü. “Okuma yazmayı, burada, kömürle duvara yazı yazarak öğrendim. Beş yaşımda duvarlara ‘Sadik sever guzeli’ yazardım” diyerek güldü. Yaylada sakin bir hayat sürmesinin hikâyesini de anlattı: “40-50 eserim var. Yıllarca insanın kitabını yazdım. Şimdi tabiatın kitabını yazıyorum. Kapımda Rahman suresi asılı. ‘Bitkiler ve ağaçlar, ikisi de secde ederler’ yazıyor. Kapıya Nâzım Hikmet’in de şiirini astım: Yaşamak bir ağaç gibi tek ve hür ve bir orman gibi kardeşçesine...” Yine de şikâyetçiydi. Çünkü anlattığına göre beton düzeni Karadeniz’in yaylalarına kadar uzanmıştı: “50 sene önce buralar ormandı, şimdi Filistin’e çevirdiler. Her yere inşaat yapıyorlar. Cumhurbaşkanı ne derse desin alt kademeler doğayı katlediyor. Sağı solu yok bu işin, hepsi yapıyor.” Albayrak, yaylaya yerleşmesi sayesinde köklerini keşfettiğini anlattı. Bir sahanın arkasında yazan, bir tapu senedinde geçen isimlerden yola çıkıp dedelerinin haritasını çıkardığını söyledi. Benimkini de sordu. Babamın Urfalı olduğunu, ondan öncekilerin de Elazığ tarafından geldiğini söyleyince sözlerine devam etti: “15 sene Diyanet mensubuydum. Osmanlı ulemalarını anlattığım beş ciltlik kitabım var. Şimdi burada çalışıyorum. Ona üç cilt daha ekleyeceğim. Harputlu bir âlimi okuyorum. Kürt dili grameri yazmış. 1907’de Abdülhamit’e sesleniyor: ‘Kürdistan dağlarında insanlar cehalet içinde yaşıyor.’ Bunu bugün çocuklarımıza okutabiliyor muyuz? Okusunlar da öğrensinler, bilgin olsunlar. Benim kitabımda Yemen’den Kosova’ya 55 tane kadı-müftü var. Kürtlüğünü inkar etmeyen, anadilim Kürtçe diyenler de var. Bunları konuşmaktan, kültürünü ortaya koymaktan, geleceğe aktaracak ürünler vermekten korkmamak lazım. Bir kimlik sorunu var. Bu memleket hepimizin.” Sadık Albayrak, bana da kitap tavsiyelerinde bulundu. Selam ile telefonu kapattık. Beklemediğim bir konuşma beklemediğim gibi bitmişti. Beni de düşündürdü. Sadık Albayrak, cumhurbaşkanının “Ağabey” diye hitap ettiği dünürüydü. Ben ise Erdoğan’ın sık sık hedefi oluyordum. Sadık Albayrak, İslamcı gazetelerde yazmıştı, ben Cumhuriyet’teydim. Neredeyse yarı yaşındaydım. Gelgelelim, başka da karşıt da olsak kılıç keskinliğindeki kalemiyle, onun “düello kuşağından” olduğunu söylemeliyim. Hayır, biz yendik diyemiyorum. Birbirimizin kılıcının ucunu tatmadık. Siyasal İslamcı ütopya, sadece Türkiye’de değil, geniş bir coğrafyada, hayatın kendisine kaybetti. İktidarlaşınca ve tabii saraylaşınca; dava yerini paraya, iman ise betona terk etti. Haliyle düello kuşağının kılıçları, yerini hançerlere bıraktı. Sadık Albayrak, yazarlığı bırakıp Karadeniz’in yaylalarına çıkarak belki de temelinin atılmasına tanık olduğu bir binanın enkazının altında kalmaktan kurtulmuştu. Seyyid Hamid, askıya terk ettiği kalemine nasıl seslenmişti: “Dokunmasın kimse sakın, Çünkü benim bu düello.”",https://www.cumhuriyet.com.tr/yazarlar/baris-terkoglu/sadik-albayrakin-askidaki-kilici-1987836
Barış Terkoğlu,Öyleyse karakutuyu açıyorum,26 Eylül 2022 Pazartesi,"Fren sesini duyuyorsun. Kafanı çeviriyorsun. Arabanın çarptığını görüyorsun. Şoför üstünü silkeleyip gidiyor. Polis her şeyi gördüğün için alıp seni götürüyor. Siemens Türkiye ile iki eski çalışanı arasındaki iş davasında gizlilik kararı verilmesiyle başlayan hikâyeyi anlatmıştım. Karar, Siemens’in talebiyle, TCDD’nin zarar görebileceği beyanlar nedeniyle alınmıştı. Dava, Siemens’in TCDD’den aldığı, yaklaşık 60 milyon Avroluk yüksek hızlı tren (YHT) ihalesini hatırlatmıştı. “Neden?” derken Siemens’in YHT ihalesiyle ilgili iç soruşturma raporuna ulaşıp yazdım. Soruşturma, Siemens’in Kolin ile kurduğu ortaklıktaki rüşvet ihbarı nedeniyle yapılmıştı. İhbarda “Siemens Türkiye’nin, alt tedarikçi Kolin’e, Türkiye Cumhuriyeti Devlet Demiryolları (TCDD) yetkililerine rüşvet dağıtması için fazla ödeme yaptığı...” ifadeleri yer alıyordu. “Yüzde 30 Türk devlet görevlilerine, yüzde 20 Kolin’e, yüzde 20 TCDD yetkililerine, yüzde 20 ise Siemens ile Kolin’i buluşturan aracılara, yüzde 10 ise Siemens Türkiye’nin yöneticilerine” diye devam ediyordu. İddiayı inceleyen Siemens soruşturmacıları, rüşvet iddialarını belgeleyemedi. Ancak Siemens’in Kolin’e yaptığı ödemeleri tutarsız buldu. “Siemens, Kolin’e, işini yapmamasına rağmen neredeyse tüm sözleşme tutarında ödeme yaptı” tespitinin yapıldığı soruşturmanın ardından, Siemens sözleşmeyi feshetti. Kolin’den ödemelerini geri almak için Uluslararası Tahkim Mahkemesi’ne başvurdu. Bu arada, rapor sayesinde Siemens’in, Kolin’i “yüksek riskli şirket” olarak tanımladığı anlaşıldı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yazıların sonunda TCDD’ye bir çağrıda bulundum: “TCDD, hemen gidip mahkemeye başvurmalı, kamu adına hukuki sürece dahil olmalı.” Sonra ne mi oldu? TCDD mahkemeye gitmediği gibi Ulaştırma Bakanı Adil Karaismailoğlu bana dava açtı. Ben Karaismailoğlu’na bir suçlamada bulunmamıştım. Hatta Anadolu Ajansı’ndan alıntıladığım ihale duyurusu hariç yazıda adı bile geçmiyordu. Gelgelelim, niyet gerçeğin üstünü örtmek olunca sonuç bu oluyordu. Gelelim yeni belgelere... Evet, iş dosyasında gizlilik kararı vardı. Ama eski çalışanların Siemens’e açtığı bir başka dava daha olduğunu fark ettim. O davada gizlilik kararı alınmamıştı. Haliyle belgeleri açıktı. “Orada ne buldun” derseniz, çok şey yanıtını verebilirim. Şöyle anlatayım... Ulaştırma Bakanlığı, YHT’leri yaygınlaştırma niyetini açıkladığında Siemens bu işe talip olmuştu. Elbette Alstom başta olmak üzere dişli rakipleri vardı. İşte o dava dosyasında, Siemens’in ihaleleri almak için, yapabileceklerini konuştuğu e-posta yazışmaları var. 2015 Şubat ayındaki yazışmada Alman yöneticilerin, ihaleden önce, Türkiye’ye ziyaretler yaptıkları anlaşılıyor. TCDD Genel Müdürü Süleyman Karaman’ın da aralarında olduğu isimlerle görüşmelerden çıkan sonuçları Ernst Reuss maillerde özetlemiş. İhaleye dair teknik bilgilerden sonra şu sözler dikkat çekiyor: “Bay Karaman’a, Siemens lehine olmayan herhangi bir karara tepki göstereceğimizi, çok net bir şekilde belirttik.” 2015 seçimlerinde AKP’den aday olmaya hazırlanan Karaman’ın durumu mailde yer bulmuş. Öte yandan siyasi destek için yaptıkları görüşmede, Binali Yıldırım’ın kendilerine söylediği “Sorunlarınız çözülecek” sözü onları bile şaşırtmış. Siemens yazışmalarından, şirketin, YHT projelerinde, kendisini doğal temsilci gibi gördüğü anlaşılıyor. Ancak ihalenin alınması için asıl kritik ifade şu: “Birinci yol, projeleri etkileyebilecek ve lobi yapabilecek ortağı dahil etmemizdir. YHT için gitmek istediğimiz yol bu.” Yani ihaleyi almak için Siemens lehine lobi yapabilecek, süreci etkileyebilecek bir ortak aranıyor. Elbette bu ortağın Kolin olması sonucu çıkmış. Reuss şöyle yazmış: “İhale öncesi işbirliği konusunda prensipte anlaştık.” Gayet net anlaşıldığı gibi, ihaleler sadece salonlarda el kaldırarak kazanılmıyor. Lobicilik bu işin parçası. Üstelik bu tek bir mailde de yazmıyor. Bundan önce, 5 Kasım 2014’te Yönetici Ralf Wehrberger tarafından gönderilen mailde, Kolin ile açıkça bu iş için görüşüldüğü yer alıyor: “Seçimler Mayıs 2015’te olacağından, lobi faaliyetleri bu süreyle sınırlı. Bugünden itibaren üç ay süre var. O zamana kadar ihalenin açılması gerekiyor. Yoksa ihale, yeni hükümet tarafından, seçimlerden sonra yapılacak.” Sadece bu kadar değil. Seçimler mayısta değil haziranda oldu. Ancak hükümet kurulamadı. Kasım ayında tekrarlanan seçimleri AKP aldı. İşte bu dönemde Siemens yöneticileri Türkiye’ye bir ziyaret daha yapmış. Siemens yöneticileri Ernst Reuss ve Michael Vester’in ziyaretlerinin özeti, e-postalarda yazıyor: “Kolin ile seçim sonuçlarını, siyasi ortamı ve YHT seti üzerindeki Kolin&Siemens işbirliğinin yanı sıra gelecekteki ihalelere etkisini görüştüler.” Mailde görüşmenin Kolin Yönetim Kurulu üyesi Veysi Koloğlu ve Tolga Koloğlu ile yapıldığı yazıyor. Henüz bakan belli olmasa da kimin bakan olma ihtimalinin olduğu görüşmede sorgulanmış. Olası bakanların da Kolin ile arasının iyi olduğu yazılmış. Yetmemiş, rakiplerin Türkiye’deki YHT ihalesinden nasıl uzak tutulacağı, Siemens için en avantajlı ihalenin Ulaştırma Bakanlığı’ndan nasıl çıkacağı konuşulmuş. Çalışılan strateji için Kolin’in lobi yapacağı açıkça söylenmiş. 28 Kasım 2016 tarihli bir başka mailde ise Joe Kaiser’e hitap edilmiş. Ocak 2017’de yapılacak Davos toplantısına, dönemin başbakanı Binali Yıldırım’ın katılma olasılığından bahsedilmiş. YHT ihalesi için Yıldırım’la görüşmek için randevu ayarlanmaya çalışılmış. Siemens mailleri her şeyi özetliyor. Şirket, Türkiye’deki YHT ihalesini almak, Alstom gibi rakiplerini Türkiye pazarının dışında bırakmak için yoğun bir siyasi lobi faaliyeti yapmış. İhaleyi aslında tek başına kazanmış görünse de süreci hükümete yakın Kolin şirketi ile birlikte götürmüş. Her şeyden Almanya’daki yöneticilerin haberi olduğu gibi, onlar da bu sürecin aktif katılımcısıymış. Süreçle ilgili rüşvet iddiaları ayyuka çıkınca hemen bir iç soruşturma açılmış. Bu soruşturmada Kolin’le işbirliğinin içeriğine girilmeden, “Karşılıksız işe para ödedik” diyerek sorun tarif edilmiş. Olay da Türkiye’de iki çalışana yıkılarak eller yıkanmaya çalışılmış. Şimdi her şey anlaşıldı mı? Görmek için gözden çok niyet gerekiyor. Çünkü göze perde indiren, görüneni saklama arzusundan başka bir şey değil.",https://www.cumhuriyet.com.tr/yazarlar/baris-terkoglu/oyleyse-kara-kutuyu-aciyorum-1985175
Barış Terkoğlu,Silahlar Sırbistan'dan çıktı,22 Eylül 2022 Perşembe,"ABD’de Kaplan Grup şirketlerinin açtığı davayı, Makine Kimya Endüstrisi’nin şikâyetini ve Debbie Cross’un açıklamalarını yanyana koyuyorum. Birbirini teyit eden bir şey var. O da Ensar Vakfı Beşiktaş İlçe Başkanı İlker Küçüker’in Nisan 2022’ye kadar MKE’nin Güney Kore Temsilcisi olduğu ve MKE’ye ait olmayan silahları MKE’ninmiş gibi dünyaya pazarladığı. İpin ucunu çektikçe geliyor. Uzaktaki bir silahın mermisi bizim toprağımızdan çıkıyor. ABD’de, New York Güney Bölgesi Federal Mahkemesi’nde açılan ve Türkiye’yi yakından ilgilendiren davanın detaylarını anlatmıştım. Davanın hedefinde, ASAP Lojistik’in yanı sıra, şirketin İcra Kurulu Başkanı Debbie (Deborah) Cross adında ABD’li bir iş kadını ve ortağı Güven Acarer vardı. Şikâyetçiler, Türkiye’nin Washington Büyükelçisi Murat Mercan’ı da suçluyordu. Debbie Cross’un, kendisini MKE temsilcisi olarak tanıtırken başta büyükelçi olmak üzere, çeşitli resmi bağlantıları kullandığı iddialar arasındaydı. Debbie Cross, silah teklifini Ensar yöneticisinin yaptığını söyledi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dilekçede “Türkiye’nin ABD büyükelçisine birkaç milyon dolarlık ödeme yaptığına ilişkin bilgi ve inanç vardır” ifadeleriyle, Büyükelçi Mercan’a suçlama yöneltilmişti. Geçen pazartesi, bu kez ABD’de ikinci bir davayı anlattım. Makine Kimya Endüstrisi (MKE) de yine New York’da, aynı isimlere, benzer bir zamanlamayla, 13 Mayıs’ta dava açmıştı. MKE, kendi silahlarını Güney Kore’de satma yetkisine sahip olan Ensar Vakfı Yöneticisi İlker Küçüker’in, Debbie Cross’a sahte belge hazırlayarak ABD’de müşteri topladığını iddia ediyordu. İki dava, konusuyla, suçlamalarıyla, şüphelileriyle birbiriyle örtüşüyordu. Suçlamaların hedefindeki Debbie Cross’un Türkiye’de olduğunu öğrendim. Haliyle kendisine suçlamaları sordum. Cross’un anlattıkları, gözlerimi bu kez Sırbistan’daki bir silah fabrikasına çevirmeme neden oldu. Debbie Cross söze, kendisinin de mağdur ve kandırılmış olduğunu söyleyerek başladı. Anlattığına göre, ASAP Türkiye’de Güven Acarer ile ortaktı. Ensar Vakfı Yöneticisi, aynı zamanda DEİK Danışmanı olan İlker Küçüker, Acarer’le görüşmüş, cazip bir teklifte bulunmuştu. (Cross, buluşmanın kendisine gönderilen fotoğrafını da gösterdi.) Cross, silah pazarlığının fotoğrafını paylaştı. En solda Güven Acarer (mavi tişörtlü), en sağda İlker Küçüker. Cross, buluşmadan WhatsApp mesajıyla haberdar olduğunu söyledi. Cross’a “MKE Yöneticisi” diye tanıtılan Küçüker, MKE’nin mühimmatlarını, çok ucuza ABD’deki ASAP’a verebileceğini söylüyordu. Mermilerin tanesini 9 sentten teklif eden Küçüker’in ürünlerine, 6 sent ekleyerek (kâr, taşıma, gümrük, vergi) 15 sente ABD piyasasına sunacaklardı. Yalnız Küçüker’in söylediğine göre MKE’nin Türkiye’ye yetecek kadar bile üretim kapasitesi yoktu. Başka ülkelerde de üretim yapıyordu. Cross, kendilerine Sırbistan’daki bir silah fabrikasında, MKE adına üretildiği söylenen mühimmatın teklif edildiğini, hatta Küçüker’in mühimmatların fotoğraflarını dahi gönderdiğini söylüyor. (Cross, bu fotoğrafı da gösterdi.) Cross’un söylediğine göre İlker Küçüker, yüzde 30 peşinat istedi. ABD’deki alıcılar peşinat öncesinde Sırbistan’daki mühimmatı uzmanlarla denetlemek istediler. Ancak üç kez Sırbistan’daki silah fabrikasına gitmelerine karşın içeri alınmadılar. Böylece satış gerçekleşmedi. Ancak dolandırılmaya çalışıldığını düşünen alıcılar Cross’la davalık oldu. Evet, Debbie Cross, bütün hikâyeyi böyle anlatıyor...  Ona göre her şeyin sorumlusu İlker Küçüker. MKE’den aldığı Güney Kore’deki satış temsilcisi belgesi üzerinden onları kandırdı. 'MURAT MERCAN'A HEDİYE GÖNDERMEDİM'  Debbie Cross’a ben de sorularımı sordum. En merak ettiğim davadaki suçlamalar nedeniyle, Türkiye’nin Washington Büyükelçisi Mercan’la ilişkisiydi: “Murat Mercan’la, Haziran 2021’de, Miami’de gerçekleşen bir Türk etkinliğinde tanıştım. Türkiye’deki işlerin büyütülmesiyle ilgili konuştuk. Onu, bunun için ABD’deki bir senatörle tanıştırdım. Mercan’ın Türkiye’deki iş ilişkilerini büyütme niyetinde olduğunu anladım. 2021 yılında New York’ta bir etkinlik düzenledim. Onu da davet ettim. (Dava dosyasına giren) Sözü edilen fotoğraflar o etkinliklerdeki fotoğraflar. Bir iş ilişkisi yaratma dışında başka bir amaç yoktu.”    Murat Mercan adına senatörlerle resmi toplantı organizasyonu yapmadığını söyleyen Cross’a, Mercan’a herhangi bir hediye gönderip göndermediğini sordum. Cross, sadece yılbaşında bir paket çikolata gönderdiğini söyledi. Bunun dışında Mercan’a hediye ya da para yollamadığını anlattı. Mercan’ın onu Türkiye’den kimseyle tanıştırıp tanıştırmadığını da sordum, bunun da olmadığını söyledi. Mercan’la sadece iki kez yüz yüze görüştüğünü, en son 2021 Temmuz’undaki etkinlikte buluştuklarını söyledi.   Cross, MKE’nin söylediği gibi, MKE’nin resmi yöneticisi olan hiç kimseyle tanışmadığını kabul etti. Cross, “İlker Küçüker’le de ben görüşmedim, Güven Acarer görüştü” dedi. Acarer’in asker olmadığı halde kendisini asker olarak tanıttığı iddiasını sorduğum Debbie Cross, ortağı için şunları söyledi: “Ben, bana gösterdiği fotoğraf ve dokümanlardan dolayı Güven Bey’in asker olduğunu biliyordum. Geri kalanını sizin yazınızdan öğrendim. Ne doğru ne yanlış bilmiyorum. Acarer, ASAP Türkiye’ye dahil olurken asker olduğunu ve NATO ile iş yaptığını gösteren belgeler, üst düzey isimlerle fotoğraflar sunmuştu. Başka bir bilgim yok.” Cross, Acarer ile Küçüker’i tanıştıran kişinin adını bilmediğini ancak o kişinin bir avukat olduğunu söyledi. Cross’a, “MKE Başkanı ve yöneticilerinin adı kurumun sitesinde var, onun MKE Yöneticisi olduğunu teyit edebilirdiniz, bunu neden yapmadınız” diye sordum. Cross yanıt verdi:  “Ben ticaret yapan bir insanım. Güven, bana İlker Küçüker’in MKE yöneticisi olduğunu söylediğinde şüphe bile etmedim.”  Cross’un anlattığına göre Küçüker, MKE temsilcisi olduğu belgeyi de göstermişti. Bu belgenin Küçüker’e Güney Kore dışında bir yetki vermediğini düşünmemişti. Debbie Cross’a Türkiye’deki vatandaşlık durumunu ve mülkiyetini sordum. Söylediğine göre bir vatandaşlık başvurusu yoktu. Seyrantepe’de stadın arkasındaki meşhur kulelerden, bir buçuk milyon dolara bir daire aldığını söyledi. Bu daire için Mercan’ın aracı olup olmadığını sorduğumda şunu söyledi: “Murat Mercan beni herhangi bir şirkete yönlendirmedi. Beni o evi almaya TABA Başkanı Süleyman Sanlı yönlendirdi. Mercan sadece bana ‘Debbie, orası Türkiye, dikkatli ol, sakın bitmemiş bir inşaata önceden para yatırma’ diye uyardı. Daha önce böyle dolandırıcılık örnekleri yaşandığını söyledi.” Cross’a, Acarer’in şirketi ile ticari ilişkisinin halen devam edip etmediğini de sordum: “Güven Acarer’in ASAP Türkiye’de yüzde 50 hissesi var. Ancak güven sarsıcı ithamlar sebebiyle burada herhangi bir ticari işe girmek istemiyorum. Bu nedenle ASAP Türkiye’yi kapatmayı düşünüyorum.” Cross’a son olarak neden bir dizi şirketin kendilerini dolandırıcılıkla suçladığını sordum: “Bu davayı beni ve Murat Mercan’ı karalamak için açtıklarını düşünüyorum.”  Cross’a göre Mercan siyasi olarak hedef alınmıştı. Onun şirketi de buna yem yapılmıştı. MKE’nin açtığı dava ise kendi isim ve logosunu korumak içindi. ABD’de Kaplan Grup şirketlerinin açtığı davayı, Makine Kimya Endüstrisi’nin şikayetini ve Debbie Cross’un açıklamalarını yanyana koyuyorum. Birbirini teyit eden bir şey var. O da Ensar Vakfı Beşiktaş İlçe Başkanı İlker Küçüker’in Nisan 2022’ye kadar MKE’nin Güney Kore Temsilcisi olduğu ve MKE’ye ait olmayan silahları MKE’ninmiş gibi dünyaya pazarladığı. Bu işten başta, MKE olmak üzere birçok kişinin ticari zarar gördüğü kesin. Nitekim MKE, Küçüker’den şikâyetçi oldu. Her şeyden sonra Cross’un sunduğu belgelerde yer alan Sırbistan’daki adrese baktım. “Prvi Partizan” ismindeki 94 yıllık mühimmat fabrikası çıktı. Bu adresten daha önce nerelere silah gittiği elbette Türk yargısının araştırma konusu. İpin ucu dolandırıcılık davalarından başka yerlere çıkacak mı önümüzdeki günlerde göreceğiz. Sahi, devletin kurumu ABD’de hakkını ararken Türkiye’dekiler oturup izleyecek mi?",https://www.cumhuriyet.com.tr/yazarlar/baris-terkoglu/silahlar-sirbistandan-cikti-1983743
Barış Terkoğlu,"Halkbank savunmasını planladılar, faturayı Hakan Atilla'ya kestiler",05 Eylül 2022 Pazartesi,"Sanki bir kapı açıldı. Herkes konuşmaya başladı. İçinde birikeni, dilinin altında kalanı, eteğindeki taşı döktü. Geçen perşembe, bu köşede, Hakan Atilla’nın açıklamalarını okudunuz. Atilla, Halkbank Genel Müdür Yardımcısı olarak gittiği ABD’de tutuklanmış, iki yıldan fazla bir süre hapiste kalmıştı. Sınırdışı edilen ve havaalanında kahraman gibi karşılanan Atilla, Borsa İstanbul’un başına getirilmişti. Ancak istifa etti, köşesine çekildi. İşte yıllar sonra, sürecin muhasebesini yapıyordu. Kendisi ABD’deyken, birilerinin “Atilla orada” diye haber uçurduğuna, tutuklanma hazırlığının böyle başladığına inanıyordu. Dahası, Halkbank yönetimi, tutukluyken onu yalnız bırakmıştı. Üstüne, savunma yapması için ne tanık ne delil desteği vermişti. Atilla, sorumlulardan biri olarak, Sedat Peker’in iddialarının odağındaki, dönemin Halkbank Genel Müdürü Ali Fuat Taşkesenlioğlu’nu görüyordu. FETÖ’nün Bank Asyası’ndan Halkbank’a transfer olan Taşkesenlioğlu için, “Bankaya katkı sağlayacak tek bir şey yaptığını görmedim, ne sıfatı vardı da genel müdür oldu anlayamadım” diyordu. (Rıza Sarraf) İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Atilla’nın tarihi açıklamalarından sonra, sürecin tanıklarıyla konuştum. Neredeyse tamamı, Atilla’nın anlattıklarından çok daha fazlası olduğunu söylüyordu. Onların ekledikleri, Atilla’nın boşluklarını dolduruyordu. İlki Rıza Sarraf ile ilgili. Hani bir zamanlar, yandaş medyanın, Türk bayrağının önünde kahramanmış gibi konuşturduğu, sonra ABD’ye gidip dağıttığı rüşveti anlatan Sarraf’tan söz ediyorum. Evet, Atilla, Sarraf’ın suçlamalarıyla yargılandı. Üstelik Sarraf bile “Atilla’ya rüşvet vermedim” dediği halde... Peki Hakan Atilla ile Ali Fuat Taşkesenlioğlu arasında, henüz testi kırılmadan önce bu konuda bir çatışma olmuş muydu? Konuştuğum kişi, bu soruya, “Evet” yanıtını verdi. Hatta bir değil, iki kere... 17-25 Aralık operasyonlarından birkaç ay sonraydı. Ali Fuat Taşkesenlioğlu henüz çiçeği burnunda genel müdürdü. Yardımcısı Hakan Atilla onu “Halkbank, Sarraf’la çalışmayı bıraksın” diye uyardı. İkincisi de var... ABD Hazine Bakanlığı Terör ve Mali İstihbarat Ofisi müsteşarı David Cohen ile Taşkesenlioğlu ve Atilla özel bir toplantı yapmıştı. Bu görüşmede Sarraf’ın adı yersiz bir şekilde geçti. Aslında henüz görünürde bir Sarraf davası yoktu. Ama görüşme bittikten sonra Hakan Atilla, ABD’nin planını anlamıştı. Taşkesenlioğlu’nu bir kez daha “Sarraf’la çalışmayı bırakalım” diye uyardı. Gelgelelim, Taşkesenlioğlu, kime “danışıyorsa”, “Sarraf’la devam” kararı verdi. 17-25 FETÖ hesaplaşmasının sonrasından söz ediyorum... Bu durum, Türk ekonomisine vurulan en büyük darbede, bile bile lades denildiğini bize gösteriyor. Birilerinin “kervanı yürüsün” diye hepimizin ekmeğinin küçüldüğünü anlatıyor. (Son dönemlerde rüşvet iddialarında adı geçen Ali Fuat Taşkesenlioğlu’nun kendisi hapisteyken Bank Asya’nın başında olduğunu söyleyen Hakan Atilla, yargı sürecinde bankanın konuya dahil olmadığını ve kendisini yalnız bıraktığını söyledi.) İkinci dinlediğim hikâye daha felaket... Dedim ya, söylediği 17-25 değil, sonrası. Sarraf, 17-25’ten sonra da Halkbank’ta gemilerini yürüttü. Gelgelelim, ABD’deki davada 17-25 sonrasına nedense pek girmedi. “Ne demek istiyorsun?” diyorsunuz. Sarraf’ın, ABD’de, rüşvetle hapse cep telefonu soktuğunu hatırladınız mı? İşte anlatılan o ki, Sarraf, o telefonla Türkiye’den “birileriyle” görüşüyor, savunma stratejisini planlıyordu. Noktaları birleştirelim... Sarraf’ın, 17-25 soruşturmalarından nasıl kurtulduğunu bilmiyorsanız, söyleyelim. Kendisi ABD’de anlattı. “Bazı etkili hukukçuların” aracılığıyla, bahşişini peşin ödeyerek çıkmıştı. İşte Sarraf, ABD’deyken de tarihi tekerrür ettirmek istemiş, cep telefonuyla aynı “etkili hukukçularla” görüşmüş, akıl almıştı. Gelelim üçüncü parçaya... Halkbank Genel Müdürü, Hakan Atilla’yı yalnız bırakma kararını kendi başına almadı. Sarraf davası stratejisini, arkada “birileri” planladı. İşte Sarraf’ı 17-25’te çıkaran, ABD’deyken onunla görüşen kimse, Halkbank’ın savunmasını yöneten de aynı akıldı. Teşkesenlioğlu, belki de çok yetenekli olduğu için değil, geçmişindeki FETÖ kamburunun da etkisiyle, en çok söz dinleyen olduğu için o koltuğa oturtuldu. İşte Atilla’nın anlattıklarındaki boşluklar böylece doldu. Koca devletin geleceğini kime emanet ettilerse, o bir tercih yaptı. Ne Türkiye’yi ne milletin cebini ne de Halkbank’ın itibarını düşündü. Sarraf Sarraf Sarraf, para para para dedi. Sarraf dışarı çıktı, Hakan Atilla içeri girdi, Halkbank yargılandı, dolar fırladı, millet daha da yoksullaştı. O tercih de yapan da keşke bir gün sorgulansa... Hakan Atilla sırtında kaç hançer olduğunun farkında mı bilmem. Ama Sarraf’ın bütün günahlarını devrederek çıkması için bir kurban gerekiyordu. Umarım, Sarraf’ın bile “İşimize taş koyuyor” diyerek hazzetmediği Atilla, “seçilmiş kurban” değildir. Eğer öyleyse yazık, çok yazık! Herkes Ali Babacan’a, Atilla söyleşisinden sonra bir şeyler sordu. 17-25 Aralık’ı FETÖ parantezine alsak ya da zaten öğreneceğimizi öğrendik desek bile 17-25’ten sonraya dair hâlâ büyük bir karanlık var. Babacan’ın bu dönemi aydınlatması, Türkiye’nin geçmişinden çok geleceğini ilgilendiriyor. Konuştukça kapıları açacak, kirlerimizden arınacağız. Bileğimizdeki pranga, gözümüzdeki bağ çözüldüğü gün, esaretimiz uzak ama görünür olacak.",https://www.cumhuriyet.com.tr/yazarlar/baris-terkoglu/halkbank-savunmasini-planladilar-faturayi-hakan-atillaya-kestiler-1977204
Barış Terkoğlu,Fatih Terim belgeseline ibret olsun,29 Eylül 2022 Perşembe,"Sokaklarda, bina duvarlarında hep onun reklamı var. Netflix’in Fatih Terim belgeselinden söz ediyorum. Kimi övüyor kimi yeriyor... Var olan her şey eleştiriyi hak eder. Fakat bir tanesini anlamıyorum. Hani Gökçekler’in kanalının: “Hakan Şükür ve Arif Erdem goller atmış, tarihi başarılar elde etmişler adları bile geçmiyor” diye belgeseli yerden yere vurmasını. Elbette bir belgeselde iyisi de kötüsü de olur. Adı üstünde belge bu. Ancak FETÖ ile suçlanan futbolcuların olmaması, bugünün Türkiyesi’nde anlaşılır değil mi? Yer alsalardı, aynı kanallar, muhtemelen “FETÖ’cü Netflix” diye söze başlamayacak mıydı? Bu kadar söyleyip bırakıyordum ki arkadaşımın uyarısıyla bir başka belgeseli fark ettim. Hayır, Netflix’te yayımlanmamıştı. Bir kitap olarak, karton kapakla, sınırlı sayıda basılmış, numaralandırılmış, şanslı okurlara dağıtılmıştı. Kitabın kapağı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “50. Yazarlık Yılında Dostlarının Kaleminden Sadık Albayrak” isimli kitaptan söz ediyorum. Boşuna aramayın, kitapevlerinde yok. Nedense Sadık Albayrak’ın oğlunun yönettiği Sabah gazetesi ya da A Haber televizyonu da kitabı hak ettiği gibi duyurmamış. Ancak sahaf gezmeyi sevenler ona ulaşabiliyor. Kitabın künyesini açıyorum... Kitabın künyesi. 2015 yılında ilk baskının yapıldığı yazıyor. Kitapla ilgili hükümet medyasında çıkmış az sayıdaki habere bakıyorum. Haber7, 26 Ocak 2016’da kitabı şöyle tanıtmış: “Dostları, 50. yazarlık yılında Sadık Albayrak’ı anlattı. Çok yönlü bir çalışmanın ürünü olan kitap, ‘50. Yazarlık yılında dostlarının kaleminden Sadık Albayrak’ ismiyle okurlarla buluştu. Cumhurbaşkanı Recep Tayyip Erdoğan’ın önsözünü kaleme aldığı kitapta medya dünyasından birçok isim Sadık Albayrak’ı anlattı. Kanal 7 Yönetim Kurulu Başkanı Zekeriya Karaman’ın da çok özel bir yazı kaleme aldığı kitap bir tarafıyla da Türkiye’nin yakın tarihine de ışık tutuyor.” Erdoğan’ın yazısı. 2015 sonunda basılmasından olacak, tanıtımlar hep 2016’da olmuş. Örneğin Yeni Şafak yazarı Osman Akkuşak, kitabı 4 Ocak 2016’da anlatmış. Zor bulunan bu kitabın sayfalarında dolaşıyorum. Erdoğan’dan Hayrettin Karaman’a, Mehmet Barlas’tan Abdurrahman Dilipak’a hatta Aziz Torun’a kadar, Sadık Albayrak’ın bütün mücadele arkadaşları var. Kitap, Sadık Albayrak’ın yazarlara teşekkür ve iyi dilek mesajıyla başlıyor. Erdoğan’ın, daha önce Sadık Albayrak gecesinde yaptığı konuşmanın, “Sadık Abi” başlığıyla yazıya dönmüş haliyle devam ediyor. Sadık Albayrak’ın yazarlara teşekkürü. Yazarlar, Albayrak’la hikâyelerini, anılarını, ortak davalarını anlatıyor. Mesela Albayrak’la “düşünce özgürlüğü çizgisinde” buluştuğunu söyleyen Mehmet Barlas, şöyle devam etmiş: “Yeni Şafak’taki sohbetlerimizin lezzeti hâlâ zihnimin damağında... Doğum günlerimiz dışında bir başka ortak özelliğimiz var: İkimiz de tüm zorluklar arasında iki çocuğumuzun da Amerika’da yüksek eğitim almalarını başarabilmişiz. Ve şimdi ben Sadık Albayrak’ın oğlu ile aynı gazetede çalışıyorum.” Sayfaları çeviriyorum. Bir de ne göreyim. Yazarlar arasında Ekrem Dumanlı da var. Evet, Fethullahçıların Zaman gazetesinin yayın yönetmeni. Şimdi firarda olan Dumanlı, kitapta “gazeteci, yazar, TV programcısı” olarak tanıtılmış. En uzun yazılardan birini de o yazmış. Ekrem Dumanlı’nın yazısı. 17-25 Aralık’ın üzerinden iki yıl geçmiş. FETÖ ile Erdoğan, kamuoyu önünde kavga görüntüsü veriyor. FETÖ operasyonları başlamış. Gazeteye kayyum atanmak üzere. FETÖ, 15 Temmuz darbesini hazırlıyor. Albayrak’ın oğlunun yönettiği gazete, Dumanlı’ya selam vereni bile “Haşhaşi” diye duyuruyor. Gelgelelim, Sadık Albayrak’ı mücadele arkadaşlarının anlattığı belgeselde, Ekrem Dumanlı’ya yer verilmekten vazgeçilmiyor. Ekrem Dumanlı ise ona “Sadık Ağabey” diye hitap ederken, o dönem yazarlığı bırakan Albayrak’ı şu manidar ifadelerle anlatıyor: “Sadık Ağabey için yazmak nasıl önemli bir vazife ise, şartlar tahakkuk ettiğinde yazıya ara vermek de bir prensip meselesidir. Yanlış anlamaya müsait bir zemin oluşursa, iki adım geriye çekilir. Çünkü fikrin namusuna, düşüncenin erdemine inanmış bir dava adamının takınacağı tavrı bilir. ‘Suizan yaparak isabet etmektense, hüsnüzan edip yanılmayı tercih edenler’ kendilerini düşünmekten ziyade, arkadaşlarının, kardeşlerinin, yoldaşlarının hakkını gözetir. Hele de fitne ve fesadın seylaplar halinde fikir hayatımızı işgal ettiği dönemlerde!” Sadık Albayrak, dünürü Erdoğan’ı Dumanlı ile aynı kitapta buluşturmakla kalmamış, ona Erdoğan’a gönderme yapma fırsatı da vermiş. Kısacası Fatih Terim belgeselinde Hakan Şükür yok. Ama Netflix, Sadık Albayrak belgeseli çekse, orada Ekrem Dumanlı gibi Fethullahçılar, Sadık Albayrak’ın oluruyla yer bulacaktı. Albayrak’ın, biri damat-bakan öbürü Sabah’ın CEO’su oğullarını FETÖ okullarına göndermesinin ardındaki muhabbet de belki anlaşılacaktı. Bugünkü iktidar elitlerine, kâh “Aynı menzile yürüyorduk”, kâh “Kandırıldık” diyerek FETÖ ile derin bir ilişki kurma özgürlüğü var. Bu özgürlük, başkalarına gelince, ucu sivri bir bıçağa dönüşüyor. Sahi, 11 yıl önce, CHP’nin yayımladığı, adını kimsenin bilmediği tutuklu gazeteciler listesinde, bugünün PKK’li teröristinin olmasını konuşuyoruz ya... Cumhurbaşkanının dünürünün mücadele kitabında, yedi yıl önce, her şey açığa çıkmışken, terörle suçlanan Zaman’ın yayın yönetmeni ile Erdoğan’ın birlikte yazmasına, iktidar mahallesi ne diyor? Tek bildiğim, hürriyet, size çizilen sınırın içinde dolaştığınızda değil, sınırı geçmeyi düşündüğünüzde başlıyor.",https://www.cumhuriyet.com.tr/yazarlar/baris-terkoglu/fatih-terim-belgeseline-ibret-olsun-1986486
Barış Terkoğlu,Teğmen Çelebi kendini niçin öldürdü!,13 Ekim 2022 Perşembe,"“Sen artık bu kitapta: noktaları virgülleri satırları taşımıyorsun.” (Nâzım Hikmet, Benerci Kendini Niçin Öldürdü) Kalp krizi, kanser deriz. Oysa insan, gözü açıkken hayatına son veren tek canlıdır. Ömrü akıp giderken yaşam, nefes alışverişinden ibaret hale gelir. Fikir ölür, inanç ölür, idealler ölür. Geriye, nihayet için bir sebebin onu bulması kalmıştır. Teğmen Çelebi’yi Ergenekon kumpasında tanıdım. Tanıdım dediğime bakmayın. Ne oturup sohbet etmişliğimiz ne çay içmişliğimiz vardı. Benim için dava dosyalarında, mahkeme salonlarında haksızlığa uğramış genç bir subaydı. Kimilerine göre Türk ordusunun “sarı öküzü”ydü. Generallere giden yol onun teslimiyle açılmıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol PKK ile Hizbullah’ı, DHKP-C ile Hizbuttahrir’i, TİKKO ile İBDA-C’yi aynı anda yöneten sözde bir Ergenekon örgütü icat etmişlerdi. Sağ milliyetçi çizgideki ateşli bir genç olan Çelebi’yi, Hizbuttahrir bağlantılı ilan edip kumpasa monte etmişlerdi. Gözaltındayken telefonu açılmış, içine Hizbuttahrircilerin numaraları yüklenmişti. O dönemin Emniyet’i “sehven” diye açıklamıştı. İşte yıllarca “sehven” ile akılda kalan o haberi yapan gazeteciydim. Sonra ben de tutuklandım. Sebeplerden biri de buydu. Savcı Zekeriya Öz’e göre, zaten içi boş değilmiş gibi, Ergenekon davasının içini boşaltıyordum. Siyasi davalar sanıldığı gibi salonlarda ilerlemez. Milletin sinesinde görülür. Eylem duruşma salonunda olsa da kavgası ve etkisi dışarıdadır. Ergenekon kumpasında da öyleydi... FETÖ, kumpasın vurucu gücüyse, AKP de siyasi ayağıydı. Erdoğan, kürsüden “Ergenekon’un savcısıyım” diyordu. Gerçek savcı Zekeriya Öz’ün ayağına taş değmesin diye zırhlı aracını ona hediye etmişti. Ne yapsa savunuyor, hangi skandaldan çıksa arkasında duruyordu. Taraf’tan Zaman’a FETÖ gazeteleri ne yazıyorsa, Sabah’tan Star’a AK gazeteler de aynı yerdeydi. Cezaevinin bir yanı çileyse öbürü imkândır. İnsan dört duvarın arasında çürüyüp yok da olabilir. Bir başka dünyayı da keşfedebilir. Mahpus deyimiyle, “Patlıcan girdik, imam bayıldı çıktık” derler buna. Teğmen Çelebi de içeride zaman içinde başkalaştı. Ya da insanlar öyle sandı. Kendisine “Kemalistim” diyordu. Hapishanede Aleviliğini keşfetmişti. Sert ve doktriner bir muhalif çizgi izliyordu. “Abim atmış” diye bugün yan çizse de Gezi Direnişi gibi iktidara karşı eylemlere destek veren mesajlar onun zihninin eseriydi. Savunmaları önümde duruyor, gözüm sözlerine çarpıyor: “Mustafa Kemal’den, onun devrimlerinden, millet olarak şahsi çıkarlarımız adına ödün vere vere, Hasdal-Silivri zindanlarına çekildik. Bizi ihanete uğrayan Atatürk devrimleri buralara attı.” Tanığıyım, Ergenekon kumpası sanıklarının çoğunluğu, aslında CHP’ye de mesafeliydi. Belki hapishane radikalizmi, belki haklı bir serzeniş... CHP’yi yeterince muhalif bulmuyorlardı. Çelebi hariç. Çelebi, o yıllarda, en CHP’li en Kılıçdaroğlucuydu. Öyle ki askeri cezaevinde evlendiğinde nikâh şahitleri Kılıçdaroğlu başta olmak üzere CHP milletvekilleriydi. Sonrasında oturacağı vekillik sandalyesini, daha hapiste garantilemişti. Ya çıktıktan sonra? Aklıma davanın sanığı ilkokul mezunu Fatma Cengiz’in avukatının sözleri geliyor: “Benim müvekkilimin hayatındaki en itibarlı iş bu davada sanık olmaktır!” Meğer ne çok kişi için söylenmiş. “Sıkça ve çok çabuk fikir değiştiren” Çelebi için de hayatının en itibarlı işiydi Silivri’de sanık olmak! Silivri’de “Bırakın orduma gideyim” diyordu. Tahliye günü, askeri cezaevinde generaller ve amiraller ona selam durmuş, sırtlarına alıp uğurlamıştı. Çıkıp da üniformasını giydikten sonra, “hapishanede psikolojisi bozulduğu için” emekli olmaya karar verdi. Teğmen Çelebi, “emekli Çelebi” oldu. Elbette gerçek neden milletvekili olmaktı. 2016’daki 35. kurultayda CHP Parti Meclisi’ne girdi. 2018 seçimlerinde milletvekili oldu. Aynı yıl 36. kurultayda da parti meclisindeydi. 2020’deki 37. kurultayda parti meclisinde bu kez yer bulamadı. Çelebi yine fikir değiştirdi. Birkaç ay sonra, 29 Ocak 2021’de CHP’den istifa etti. 2016’daki CHP neyse 2018’deki de 2020’deki de oydu. Gelgelelim, parti meclisine seçilemeyince bir başkalık fark etmişti! İstifa açıklamasında, CHP’yi, AKP’ye yeteri kadar muhalefet yapmamakla suçluyordu: “Anadolu ve Rumeli Müdafaa-i Hukuk Cemiyetlerinden doğmuş özgüveni yüksek CHP’den, AKP’nin ve Saray rejiminin miadı dolmuşken, kendi değerleri ve mücadelesiyle birinci parti olmaya çabalamayan, başka partileri parlatan ve siyasi sebil gibi besleyen, iktidar çöplüğünde yeni dostlar ararken partinin başarılı evlatlarını dışlayan CHP’ye geldik.” Memleket Partisi’nde vekillik şansı göremeyen, ardından bonservisi elindeki futbolcu gibi 11 partiyle görüşen Çelebi, AKP’de karar kıldı. Oysa çok değil, birkaç ay önce, AKP’ye geçeceğini söyleyenlere, “yalancı” diyordu. Teğmen Çelebi, kısa sürede, kendi deyimiyle “Saray rejimi”nin ya da “iktidar çöplüğü”nün piyadesi oldu! Sanmayın ki formasını giydiği yeni takımı çok farklı. Çelebi “abisinin attığı” AKP karşıtı mesajları silerken Süleyman Soylu da onun için yazdığı “şerefsiz FETÖ’cü” mesajını silmişti. Kısa süre önce, “satılık” suçlamalarıyla milletvekili transferini engelleyen tasarı hazırlayan AKP, onun için bu tasarıyı sümen altı etmişti. İnsan bir ağaç gibi. Aklı da kendisiyle olgunlaşır ya da çürür. 15 yaşında, 30’unda, 45’inde farklı farklı olur. Ancak ana göre görüş değiştirmek başka bir durumu ifade ediyor. Hasan Yalçın, “dönek” diye tanımlardı. Yalçın Küçük, “itirafçı”yı kullanıyordu. “İtirafçı kendini kusan adamdır” diyordu. İtirafçı, duruma göre fikir elbisesi giymekle kalmıyor. Fikirlerinde ısrar edenlere küfrediyor, geçmişiyle savaşıyor. Samimiyse, yeni partisine benliğiyle katıldıysa, bundan sonra Vahdettin’in vatanseverliğini anlatacak. FETÖ-AKP ortak kumpasıyla hapiste olan 28 Şubat davası generallerinin üstüne beton dökecek. Montrö’yü savunan amiralleri darbeci ilan edecek. “Kemalistlerle FETÖ’cüleri birbirine kırdırdık” diyen başkan yardımcısının koluna girip, “Ergenekon ve Balyoz sapına kadar gerçekti, FETÖ’cüler sulandırdı” diyen başkanvekiliyle siyaset yapacak. Kim bilir, geleceğin ekmeğini geçmişini satarak kazanan Çelebi’yi, bugün kumpas davalarına geri götürebilsek, karakteriyle ancak Osman Yıldırım’ın ya da Zekeriya Öz’ün koltuğunu doldurabileceğiz! Benerci kendini öldürerek aslında tarihin ona hazırladığı bir başka ölümden kurtulmuştu: “kendi kendini öldürmene rağmen benim ellerim senin kanlı delik şakağına dokunacaktır.”",https://www.cumhuriyet.com.tr/yazarlar/baris-terkoglu/tegmen-celebi-kendini-nicin-oldurdu-1991657
Barış Terkoğlu,SADAT gökte aradığı mehdiyi yerde bulmuş,15 Eylül 2022 Perşembe,"Ellerini göğe açıyorsun. Tependen bulutlar geçiyor. Kimini çiçeğe, kimini insana benzetiyorsun. Rüzgâr hepsini dağıtıyor. Adnan Oktar davası yeniden görülmeye başlayınca fark ettim. Dosyaya yeni belgeler girmişti. Biri vardı ki... Buna göre SADAT Kurucusu Adnan Tanrıverdi, fiilen Oktar’ın şahidi oluyordu. Evet, Oktar ile “Görevimiz mehdiye ortam hazırlamak” diyen Tanrıverdi arasında bir fikri ortaklık var. Evet, Tanrıverdi’nin açıklamaları zaman zaman Oktar’ın televizyonunda kendisine yer buluyordu. Ama bu seferki biraz farklı. İstanbul 30. Ağır Ceza Mahkemesi’ne, 25 Mayıs’ta, Oktar’ın avukatı D.Ç. tarafından bir dilekçe sunulmuş. Konu bölümünde “SADAT kurucularından olan, 2020 yılının ocak ayına kadar milli güvenlik alanında Sayın Cumhurbaşkanımızın Başdanışmanlığını yapan emekli Tuğgeneral Sayın Adnan Tanrıverdi’nin müvekkil ve arkadaşları hakkındaki olumlu görüşlerinin yansıdığı yazısının sunumudur” yazıyor. Meğer Adnan Tanrıverdi, kendi resmi sitesinde, 24 Kasım 2005’te, Oktar’ın propagandasını yapan bir yazı yazmış. İşte bu yazı, Tanrıverdi’nin Oktar’a desteği olarak geçen günlerde mahkeme dosyasına girdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tanrıverdi, Harun Yahya müstear ismini kullanan Oktar’ın eserleriyle, 1997’de tanıştığını, dosyaya giren yazısında söylüyor: “Bu yıl (1997) emekliliğimin ilk yılı idi. Ülkemiz de postmodern bir darbe sürecini (28 Şubat) yaşıyordu. Bu eser vasıtasıyla, darbecilere daha net bakma imkânı bulmuştum. Bu nedenle, Harun Yahya ismini, arkasındaki ekibi, daha doğrusu, ‘Bilim Araştırma Vakfı’ (BAV) ekibini daha yakından tanıma imkânlarını aradım. Arayınca buluyorsunuz. Karşıma pırıl pırıl, şık ve kültürlü-donanımlı gençler çıktılar. Sonra da onları ve Adnan Hocaefendi ile eserlerini zaman içinde tanıma ve değerlendirme şansına sahip oldum.” Tanrıverdi, “Hocaefendi” dediği Oktar’ı arama ve bulma sürecini böyle anlatıyor. Sadece arama bulma mı? Tanrıverdi, Oktar’ın düzenlediği Darwin toplantılarını da Kıbrıs seminerlerini de İslam Bbirliği çalışmalarını da anlatıyor. Tanrıverdi’nin “İslami kesim tarafından boş bırakılmış önemli bazı alanları etkili bir şekilde doldurduklarını düşünüyorum” dediği Oktarcıların faaliyetlerinin sürekli katılımcısı olduğunu kendi sözlerinden anlıyoruz. Hatta yayınlarında da meğer o varmış. “Dergisinin birinci sayısında, acizane bir makale ile katılmıştım”, “İlk derginin tanıtım toplantısına da katılma mutluluğunu tatmıştım” cümleleri Tanrıverdi’yi ele veriyor. Tanrıverdi, Oktar güzellemeleri yaptığı uzun yazısının sonunda, hocasına bağlılığını şöyle vurgulamış: “Haklarında verilen beraat kararları ile, bir zamanlar haksız yargı takibine ve bir kısım maksatlı basının linç harekâtına haksız olarak maruz bırakıldıkları anlaşılan, Muhterem Adnan Oktar Hocaefendi’ye ve değerli genç dava arkadaşlarına çalışmalarında başarılar diler, bu vesile ile kalbi bağlılığımı sunarım.” Avukat D.Ç., Tanrıverdi’nin yazısının Oktar’ın lehine delil sayılmasını söyleyerek beraat talep etmiş. Hikâye burada bitebilirdi... Ancak bir de ne göreyim, genç bir avukat olan D.Ç., ne olduysa, ağustos ayının 26’sında, Oktar’ın avukatlığını, “gördüğü lüzum üzerine” bırakmıştı. İstifa dilekçesi de dosyadaydı. “İki ayda ne oldu ki?” derken bir başka ifade gözüme çarptı. Oktar grubunun eski mensuplarından F.K., tam da aynı günlerde, polis tarafından gözaltına alınmış, itirafçı olmuştu. Verdiği ifadeler, Oktarcıların son dönemde nasıl devam ettiklerini anlatıyordu. İşte o ifadede bir detay var ki okuyunca küçük dilimi yuttum: “Örgütün polis operasyonunun öncesinden bu yana bağlantı halinde olduğunu bildiğim İstanbul Adliyesi Adli Emanet Bürosu Savcısı Sayın İ.Ç. ile halen yakın ve yoğun bir görüşme yaptıklarını biliyorum. Bu görüşmeleri ağırlıklı olarak Eda Babuna ve Meltem Daban yapmaktadır. Babuna ve Daban ile yaptığımız farklı tarihlerdeki telefon görüşmelerinde Savcı İ.Ç. ile aralarının iyi olduğunu anlattıklarına kanaatinin geldiğini, kendilerinin suçsuz olduğuna inandığını, hatta iddiaya girerim siz bu davadan beraat edeceksiniz gibi söylemlerde bulunduğunu bana söylemiştir.” Diyeceksiniz ki gruba destek veren Savcı İ.Ç. ile Oktar’ın tam da bu dönemde istifa eden avukatı D.Ç. arasında sadece soyadı benzerliği mi var? İtirafçı F.K’nin ifadesinden devam edeyim: “Savcı İ.Ç’nin yeğeni olan bir bayan avukatın Sinem Mollahasanoğlu’nun hukuk bürosunda bu sene içerisinde işe başladığını biliyorum. Hatta Eda Babuna ve Meltem Daban, bayan avukatın çok tecrübesiz olduğunu ancak Savcı Bey’in yeğeni olduğu için ofiste işe aldıklarını bana söylemişti...” İfadenin devamından, polisin şüphelerinin, Adli Emanet Savcısı İ.Ç. üzerine yoğunlaştığı anlaşılıyor. Zira itirafçı F.K’den sonra gözaltına alınan Daban ve Babuna’nın ifade tutanaklarını okuyorum. Her ikisine de Savcı İ.Ç. üzerine sorular sorulduğu görülüyor. Daha beteri, polisin şüphesi, Oktarcıların Adli Emanet’e girerek, haklarındaki delillere müdahale etmiş olma ihtimali. Gazete arşivlerine bakıyorum. Bir zamanlar Adli Emanet’e basını gezdiren Savcı İ.Ç’nin  sözleri gözüme çarpıyor: “Emanet, yargılamanın belkemiğidir. Düşünebiliyor musun, bir cinayet işleniyor, cinayette kullanılan bir silah veya mermi çekirdeği bulunuyor. Siz onu yok ettiğiniz zaman belki o adam beraat eder. Biri kaybolsa soruşturma sekteye uğrar.” Merak edip İstanbul Cumhuriyet Başsavcılığı kaynaklarını aradım. Savcı İ.Ç.’nin halen Adli Emanet’te olup olmadığını sordum. Tam da aynı dönemde o da görevinden alınmış, başka bir bölüme gönderilmişti. Böylece parçalar tamamlandı. Dün, bu yazıyı yazdığım saatlerde, SADAT Kurucusu Tanrıverdi’nin sözleri, Oktar davasında okunuyordu. Bir dilekçenin üstüne gidilince Cumhurbaşkanlığı’ndan SADAT’a, İstanbul Savcılığı’ndan Adnan Oktar’a uzanan ilişkiler ağı şaşırtıcı hale geliyordu. Kendini “28 Şubat mağduru” olarak tanıtan, aslında YAŞ kararıyla emekli edilmiş Tanrıverdi’nin, Oktar’ın yüzünde, beklediği mehdiyi gördüğü anlaşılıyor. Sahi, yatıp kalkıp “28 Şubat” diyenlere soralım, bugün TSK’de Adnan Oktar’a kalbi bağlı bir general görev yapabilir mi? Gökyüzünden inecek mehdiyi bekleyen Tanrıverdi’ye, Saray’da görev vermekle kalmadık, TSK’yi şekillendirmesine de izin verdik. Suçumuz bulutlardan büyük. Mavi gök bize kızmasın da ne yapsın!",https://www.cumhuriyet.com.tr/yazarlar/baris-terkoglu/sadat-gokte-aradigi-mehdiyi-yerde-bulmus-1981095
Barış Terkoğlu,LGBT’lerin bu olayla bir ilgisi yok,06 Ekim 2022 Perşembe,"Ömer Seyfettin, bir halk inanışını, çocuk öyküsüne bulamış gibi: “Ayşe’nin yüreği daha hızlı çarpmaya başladı. İşte bu kadar, köyün yakınına inmiş olan bu gökkuşağının koşup bir kere altından geçse... Erkek olacaktı!” Sanki bir barışma görüntüsü gibi... LC Waikiki’nin Yalova’daki merkezinin açılışına Bakan Mustafa Varank katıldı. Markayı övdü. Övgünün nedeni logolu kıyafetler değildi. Varank’ın anlattığına göre LC Waikiki, LGBT çağrışımı yapan sembolleri, ürünlerinde kullanmama kararı almıştı. Yani gökkuşağının renklerini, artık tişörtlerin üstünde göremeyecektik. İçimden “Daha önemli bir meseleniz yok mu” dedim. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Neden mi? O meşhur toplantıyı hatırladınız mı? FETÖ’nün işadamları örgütü TUSKON’un, 1 Mart 2014 tarihli genel kurulundan söz ediyorum. Kavganın yeni başladığı günlerde Erdoğan “İnlerine gireceğiz” demiş, cevap TUSKON Başkanı Rızanur Meral’den gelmişti. Kürsüye çıktı, “Yakın gelecekte, kimlerin inlerde yaşadığını, kimlerin saklanacak in arayacağını, kimlerin müsvedde, kimlerin asıl olduğunu herkes görecek” demişti. Salon ayağa kalktı. FETÖ’nün derneğine üye işadamları, bu meydan okumayı ayakta alkışladı. Onlardan biri de en öndeki İsmail Hakkı Kısacık’tı. Kim mi İsmail Hakkı Kısacık? LCW markasının sahibi olan Taha Tekstil ve Taha Holding’in üçüncü ortağı. Aslında LCW, 1988 yılında üç Fransız tarafından kurulmuştu. Ancak markanın üretimini yapan ve Türkiye temsilciliğini de yürüten Taha Tekstil, markayı Fransızlardan satın aldı. İsmail Hakkı Kısacık’ın ortaklığa katılımı, LCW’nin sitesinde bugün şöyle yer alıyor: “Taha Tekstil, daha sonra ise Taha Holding, sermayedar ortak olarak Şefik Yılmaz Dizdar ve kurucu/yönetici ortak Mustafa Küçük tarafından yüzde 50’şer ortaklık ile kurulmuştur. Daha sonraki dönemde, ana şirket olan Taha Tekstil’in yüzde 10 hissesi, o dönemki üretim müdürü olan İsmail Hakkı Kısacık’a devredilerek ana şirket olan Taha Tekstil’in ve Taha Holding’in ortak sayısı üçe yükselmiştir.” Ortaklığın yanı sıra, şirketteki rolü, yine LCW sitesinde şöyle anlatılıyor: “Üretim şirketlerinin Taha Holding çatısı altında, üretimden sorumlu olan İsmail Kısacık’ın grup koordinatörlüğünde ihracata yönelmesi, yönetim kurulu başkanlığının Vahap Küçük tarafından, CEO/Grup Koordinatörlüğü’nün ise Mustafa Küçük tarafından üstlenildiği Tema Holding ve buna bağlı Tema Mağazacılık şirketlerinin ise tamamen perakende sektörüne odaklanması kararlaştırılmıştır.” Kısacası Kısacık, LCW’nin yalnız ortağı değil, LCW’yi dünyada LCW yapan isim. 15 Temmuz darbe girişiminden sonra TUSKON’culara operasyon yapıldı. Evleri basıldı, gözaltına alındı, odaları arandı. Kadir Topbaş’ın damadını çok konuşsak da davanın başka sanıkları da vardı. Bunlardan biri de 20 Ağustos 2016’da gözaltına alınan İsmail Hakkı Kısacık’tı. Dava dosyasını açıyorum... Kısacık’ın sadece üye değil, TUSKON’un eski yönetim kurulu üyesi olduğunu görüyorum. Fethullah Gülen’in Bank Asya çağrısının ardından, 19 Şubat 2014 tarihinde, bankada dolar hesabı açtığını da... 3 Mart 2017 tarihli MASAK raporunda, Kısacık’ın hesaplarından TUSKON’a, 20 Ocak 2014’te 150 bin lira gönderdiği yazıyor. Aynı raporda, FETÖ’nün ABD’deki kuruluşu, Wellsping Cultural and Educational Foudation’a, 9 Temmuz 2014 tarihinde, 35 bin 637 lira, 14 Temmuz 2014 tarihinde de 21 bin 206 lira yolladığı görülüyor. Elbette bunlar 17-25 Aralık sonrasındakiler... FETÖ’nün pek çok kritik ismine gönderdiği paralar da yurtdışı seyahatleri de dosyada var. Örnek vereyim, Rızanur Meral ile meşhur toplantıdan sonra da 22 Nisan 2014 ve 29 Mayıs 2014 tarihlerinde birlikte yurtdışına çıkmışlar. Sonuç mu? Kısacık’ın dosyası, ana davadan, 1 Eylül 2020’de ayrıldı. Geçen yıl nisan ayında, İstanbul 23. Ağır Ceza Mahkemesi, Kısacık’ı “silahlı terör örgütüne üye olmamakla birlikte bilerek ve isteyerek yardım etmek” suçundan 3 yıl 9 ay hapis cezasına çarptırdı. İşin ilginci, davada şikâyetçi olan, Cumhurbaşkanı Recep Tayyip Erdoğan’dı. Karar okunduğunda, Erdoğan’ın avukatı da duruşmadaydı. Bir dakika... LCW-FETÖ meselesi ne zaman açılsa, şirket aynı açıklamayı yaptı. Kısacık’ın şirketin küçük ortağı olduğunu, imza yetkisi olmadığını söylediler. Yani durumu, “LCW değil küçük ortağı FETÖ bağlantılı” diye açıkladılar. Ama benim buna da bir yanıtım var. Bir işadamı, FETÖ’den yargılandığında, dosyasına hem ticari ortaklıkları hem de tüm para hareketleri giriyor. LCW’nin büyük ortağı olan Küçük Ailesi, sanık olmasa da Kısacık’la ortaklıkları sebebiyle, dosyalarda yer buldu. Ne mi gördüm? Mesela Mustafa Küçük’ün 31 Aralık 2013’te Bank Asya’da sadece 15 kuruşu var. 15 Ocak 2014’te bakiye 2 milyon 190 bin liraya çıkmış. Banka TMSF’ye geçmeden sadece bir ay önce, hesabını sıfırlamış. Mesela, Kısacık’a ait MASAK raporunun 19. sayfasında, Vahap Küçük’ün, FETÖ’nün TUSKON çatısı altındaki Florya İşadamları Derneği’ne, gönderdiği paraların listesi yer alıyor. Ya da TUSKON’a giden para hareketlerinin içinde Taha Holding adına da akış görünüyor. Üstelik sadece Küçükler değil... MASAK raporunda, Taha Holding’in diğer ortaklarının da FETÖ’nün kurum ve şahıslarıyla para hareketleri dosyaya girmiş. Ancak Bank Asya’ya 3 bin lira yatırmayı, “örgüte yardım”dan cezalandıran yargı, bunları es geçmiş. Özetin özeti mi? Sanki dünün düşmanları elele tutuşup kimse görmeden gökkuşağının altından geçtiler. Geçemeyenleri de lanetlediler. “Aynı menzile yürüyoruz” diyorlardı. Araya iktidar kavgası girdi. Gelgelelim, düşmanlık bile eşit dağılmadı. Bazıları hapse atılırken bazıları hakkında soruşturma bile açılmadı. Barıştıklarının hesap dosyaları ise mahkeme arşivlerinde unutuldu. Ağabeyi 15 Temmuz’da şehit edilen Bakan Mustafa Varank bile, o kürsüden, patronların gözünün içine bakıp “bir daha asla” diyemedi. Onun yerine, “LGBT’lere karşı kaldığımız yerden yürüdük biz bu yollarda” söyledi. Erkek olmak isteyen Ayşe mi, yoksa onu örtülerin altına hapsedip dünyanın suçlarını aralarında pay edenler mi günahkâr: “Zavallı Ayşe hiç sesini çıkarmıyordu, utancından yerlerin dibine geçiyor, bastığı çamurlara bakarak, bütün göğsünü sarsan derin hıçkırıklarla hüngür hüngür ağlıyordu.”",https://www.cumhuriyet.com.tr/yazarlar/baris-terkoglu/lgbtlerin-bu-olayla-bir-ilgisi-yok-1989074
Barış Terkoğlu,Şimdi de Ensarcı başkan çıktı,19 Eylül 2022 Pazartesi,"Kayıtsızlara, ilgisizlere, suskunlara bir şey diyemem. Ben en çok “Size ne” lafına kızıyorum. Geçen perşembe yazımdan sonra Akitçi yazar çıktı. “Dolandırılanlar ABD’de... Dolandıranlar ABD’de...” yazdı. Kısacası “Oh ne güzel, Amerikalılar dolandırılıyor, size ne” diyordu. ABD’de dolandırıcılık yapmayı mubah görmek bir yana, işin bizimle bayağı ilgisi var. Önce hatırlatayım... ABD’de, New York Güney Bölgesi Federal Mahkemesi’nde açılan ve Türkiye’yi yakından ilgilendiren davanın detaylarını anlatmıştım. Arizona merkezli Kaplan Grup tarafından açılan dolandırıcılık suçlamasının olduğu davanın hedefinde, ASAP Lojistik’in yanı sıra, şirketin İcra Kurulu Başkanı Debbie (Deborah) Cross adında ABD’li bir iş kadını vardı. Şikâyetçilerin verdiği dilekçede, Türkiye’nin Washington Büyükelçisi Murat Mercan’a yönelik de suçlamalar yer almıştı. Debbie Cross’un, kendisini MKE temsilcisi olarak tanıtırken başta büyükelçi olmak üzere, çeşitli resmi bağlantıları kullandığı iddialar arasındaydı. Dilekçede “Türkiye’nin ABD büyükelçisine birkaç milyon dolarlık ödeme yaptığına ilişkin bilgi ve inanç vardır” ifadeleriyle, Büyükelçi Mercan’a suçlama yöneltilmişti. Büyükelçi Mercan’ın Cross ile fotoğrafları da dosyaya girmişti. Yazımın ardından Washington Büyükelçisi Murat Mercan, konuyla ilgili sosyal medya hesabından yazılı bir açıklama yaptı. Mercan, “Bu mesnetsiz ithamlara zemin oluşturan ve ABD yargısına intikal etmiş bulunan söz konusu faaliyetlere, şahsımın hiçbir surette herhangi bir dahlinin bulunmadığı, uygun düzey ve vesilelerde ilgili taraflara etraflı şekilde aktarılmıştır” ifadelerini kullandı. Kısacası Mercan, yazdığım yazıda bahsi geçen davayı doğrularken kendisine haksızlık edildiğini ve hukuken harekete geçtiğini söylüyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşte bu yaşananların ardından, yazımda bahsettiğim bir dava dosyasına daha ulaştım. O da şu ki Makine Kimya Endüstrisi (MKE) de yine New York’ta, aynı isimlere, benzer bir zamanlamayla, 13 Mayıs’ta dava açmış. MKE’nin şikâyet ettiği isimler dosyada şöyle listelenmiş: ASAP Lojistik, Turkkey Capital, Deborah (Debbie) Cross, Güven Acarer, Türker Küçüker ve İlker Küçüker. Son iki ismi görünce eminim siz de duraksadınız. Turkkey Capital’in sahibi Küçüker kardeşlerden İlker Küçüker, Ensar Vakfı’nın Beşiktaş İlçe Başkanı. Özgeçmişinde DEİK’in de aralarında olduğu resmi kuruluşlarda danışmanlık yaptığı yazıyor. Haliyle, kamu şirketi MKE’nin, haksız ve aldatıcı ticaret uygulamaları, yani dolandırıcılık suçlamasıyla açtığı dava, daha da ilginç hale geliyor. Dava dilekçesinde, MKE’nin, 1950’den beri Türkiye’de savunma sanayisi hizmeti veren resmi kuruluş olduğu anlatılıyor. Öte yandan MKE’nin hepimizin aklına kazınan logosunun da tanımı yapılıyor. Bunun nedeni bu logoyu bir tek MKE’nin resmi temsilcilerinin kullanma yetkisinin olması. Peki Küçüker kardeşlerin ve sahibi oldukları Turkkey Capital’in MKE ile ne ilgisi var? MKE bu soruya şöyle yanıt vermiş: “Turkkey Capital, Güney Kore topraklarında, Nisan 2022’ye kadar, MKE ürünlerinin yetkili temsilcisiydi.” Yani MKE, davadan önce bu yetkiyi iptal etmiş! MKE, Küçükerler’in bu yetkilerini, Güney Kore dışındaki satışlar için, hatta Türkiye için bile kullanamayacaklarını, öte yandan başkalarına temsilcilik de veremeyeceklerini söylüyor. İşte bu noktada geçen perşembe anlattığım, Kaplan Grup’un açtığı dava ile, MKE’nin davası birleşiyor. Zira MKE’nin şikâyetinde, ASAP’ın, çeşitli alıcılara, MKE ürünleri satma teklifinde bulunduğunu anlatıyor. Tahmin ettiğiniz gibi, ASAP ve sahibi Debbie Cross, MKE temsilcisi değildi. MKE ürünlerini satmaya yetkisi yoktu. MKE’nin şikâyetine göre, Küçükerler’in Turkkey Capital’i ile ASAP Türkiye arasında, ASAP’ı MKE yetkilisi gibi gösteren sahte bir belge hazırlandı. Bu belge için Kaplan Grup örneğindeki gibi, potansiyel alıcılar kandırıldı. Onlardan MKE silahları sağlamak için peşinatlar alındı. MKE, kendi adının ve logosunun, bu dolandırıcılıkta kullanıldığını gösteren somut belgeleri de dava dosyasına sunmuş. Örneğin bir belge, tek seferde yedi buçuk milyon dolarlık teklif alındığını gösteriyor. MKE’ye göre bu şekilde milyonlarca lira toplandı. Üstelik, sanıklar MKE’nin silah ve mühimmatını piyasa değerinin oldukça altında teklif ediyordu. Bunu MKE’nin reklam promosyonu olarak anlatıyordu. MKE, hem dolandırıcılıkta adı kullanıldığı için mağdurdu hem de MKE’nin satışları, bu dolandırıcılıktan zarar görmüştü. Zira MKE’nin mallarını MKE’den ucuza satıyor görünüyordu. Kısacası, MKE’nin ABD’de açtığı dava ile Kaplan Grup’un ABD’de açtığı dava birbirini tamamlıyor. Kaplan Grup, kendilerine MKE’nin mallarının ucuza teklif edildiğini, sanki MKE yetkilisi gibi logolu temsilcilik belgeleri gösterildiğini söylemişti. MKE de aynı nedenle ABD mahkemelerine Debbie Cross’u şikâyet etmiş. MKE, Debbie Cross’u tanımadığını, ilişkisinin olmadığını söylemiş. Bu sahte belgelerin Güney Kore’de yetkili Küçüker kardeşlerin şirketi üzerinden hazırlandığını söylemiş. Nitekim, MKE, Ensarcı başkanın şirketinin yetkisini, bu dolandırıcılık davası nedeniyle iptal etmiş. Ondan da şikâyetçi olmuş. Washington Büyükelçisi Murat Mercan’ın adı da kullanılmış olabilir mi? Bunu da ancak dava sürecinde görebileceğiz. Kesin olan bir şey var ki MKE, “Dolandırıcılık ABD’de, bana ne” demiyor. “Yerli ve milli” sıfatını hak eden savunma şirketimiz, “ABD’deki dolandırıcılık bize zarar veriyor” diyor. Hatta şikâyet ettiklerine bakılırsa, “yerli ve milli” lafının, onu hak etmeyenler tarafından, dolandırıcılık işlerinde kullanıldığını söylüyor. Kutup’ta ya da Ekvator’da... Ruhumuza aynı şekli veren kaleme ahlak diyoruz. “Sana ne” diyen “imansız dincilere” öğretebilecek miyiz?",https://www.cumhuriyet.com.tr/yazarlar/baris-terkoglu/simdi-de-ensarci-baskan-cikti-1982491
Barış Terkoğlu,ABD’deki davada yine Türk görevliler,12 Eylül 2022 Pazartesi,"Olmayacak dediğimiz her şey oluyorsa oturup düşünmemiz gerekmez mi? Yoksa sınırı çoktan geçtik mi? ABD’de, New York Güney Bölgesi Federal Mahkemesi’nde, Türkiye’yi ilgilendiren bir dava açıldı. Hayır, Sarraf ya da Sezgin Baran Korkmaz (SBK) meselesi değil. Davanın şikâyetçisi, Arizona merkezli Kaplan Grup’un da aralarında bulunduğu bir dizi şirket. Suçlama: Dolandırıcılık. Hedeflerinde, ASAP Lojistik’in yanı sıra, şirketin İcra Kurulu Başkanı Debbie (Deborah) Cross adında ABD’li bir işkadını var. Peki, Türkiye adı dava dosyasına nasıl girdi derseniz, anlatayım... Sahte maske ve eldiven Kaplan Grup, iştirakleri olan Exos ve Cardinal fonları ile M42 Taktik AŞ şirketi, 26 Ağustos tarihinde, mahkemeye gitti. İddialarına göre, Kasım 2020’den bu yıla kadar, ASAP Lojistik ve Debbie Cross tarafından dolandırılmışlardı. Bu sırada onlarla bağlantılı ASAP Türkiye, Snooz, Cross, Sacramone ve Fermin gibi şirketler de bu iş için kullanılmıştı. Davacılar, lojistik hizmeti veren ASAP ve Debbie Cross’la anlaşmışlardı. Pandemi sürecinde, ABD’de çeşitli kurumlara satmak üzere, milyonlarca dolarlık, maske ve eldiven siparişi vermişlerdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ürünleri aldılar. Ancak aldıkları ürünlerin tamamı kusurlu ve sahte çıktı. Anlattıklarına göre maskeler “3M” yeterlilik şartını sağlamıyordu. Öte yandan yurtdışında üretilmiş oldukları halde, “ABD’de üretilmiştir” diye sahte bir paketle satılmışlardı. Sahtecilik, olaya el koyan Amerika Birleşik Devletleri İç Güvenlik Bakanlığı’nın yaptığı inceleme sonucu ortaya çıkarıldı. İşin sonunda, bütün maskeleri müşterilerinden geri alan Kaplan Grup, elbette hem itibar hem de milyonlarca dolar kaybetti. Dahası... ABD Polis Teşkilatı’nın siparişi olan nitril eldivenler de bu özelliği sağlamıyordu. Ucuz lateks eldivenler, başka paketlerin içerisine koyularak yutturulmaya çalışılmıştı. Kaplan Grup’u dolandıranlar, ABD polisine de çarptı. Bir iade de buradan oldu. Sadece bu kadar değil... MKE silahları teklifi ASAP Lojistik ve başkanı Debbie Cross, şikâyetçilerin anlattığına göre hafif silah ve mühimmat da satıyordu. Üstelik, verdikleri rakamlar dünyadaki piyasa fiyatlarının çok altındaydı. Dilekçede durum şöyle anlatılıyor: “Makine Kimya Endüstrisi (MKE) tarafından üretilen, 9 mm 124 gr pirinç kasalı FMJ mermilerini, 0.15 Dolar karşılığında sunmayı teklif etti.” Üstelik MKE’nin ürettiği malların uluslararası kalitede olduğu biliniyordu. Debbie Cross, kendisini MKE’nin ABD’deki resmi temsilcisi olarak tanıtmış, milyonlarca dolarlık sipariş almıştı. Söylediklerine göre burada da dolandırıldılar. Debbie Cros, ne MKE temsilcisiydi ne de sonunda önerdiği mermiler MKE tarafından üretilmişti. Burada da milyonlar kaybettiler. Büyükelçi’ye suçlama Dolandırılma miktarı mı? Dava dilekçesine göre toplam 71 milyon 271 bin 970 dolar zarar ettiler. Masrafları ve vekâleti ekleyerek 75 milyon dolar talep ettiler. Kaplan Grup, piyasada lekelenmelerine neden olan bu dolandırıcılığın, kendilerine piyasa kaybına da malolduğunu söylüyordu. Peki, iş bize nasıl döndü? Hayır, MKE dolandırdı sanmayın. Mesele öyle değil. Elbette ticaret bir güven ilişkisine dayanıyor... Şikâyetçilerin anlattıklarına göre onlarla Debbie Cross arasında bu güveni tesis eden iki isim var. Kendisini TSK’nin NATO’da görev yapan albayı olarak tanıtan Güven Acarer ve Türkiye’nin Washington Büyükelçisi Murat Mercan. Gelgelelim, Debbie Cross’a referans olan Acarer, Türk askeri filan değildi. Bir zamanlar Türk medyasında, “yabancı damat” başlıklı magazin haberleriyle gündeme gelmişti. Sunduğu kartvizit bile sahte çıktı. Nihayetinde ortalıktan kayboldu. Peki Türkiye’nin Washington Büyükelçisi, eski AKP milletvekili Murat Mercan? Dava dosyasında ilk olarak bir ima gördüm: “Sanıklar yabancı bir elçiyi töhmet altında bırakmıştır.” Kastedilen Mercan’dı. Nitekim şikâyetçiler bunu şöyle ifade etmişti: “Türkiye’nin ABD Büyükelçisi Murat Mercan gibi önemli siyasal bağlantıları bulunduğunu söyleyerek kendilerini meşru şirketler olarak tanıtmışlardır.” Debbie Cross’un, MKE logolu evraklar kullanarak, kendisini MKE’nin sahte temsilcisi olarak tanıtma süreci için, Mercan’a suçlamada bulunuluyordu: “Cross’un, Türkiye’nin ABD büyükelçisine birkaç milyon dolarlık ödeme yaptığına ilişkin bilgi ve inanç vardır.” Her ne kadar “dava sürecinde kanıtlanacak” deseler de şikâyetçiler bu suçlamaya dair somut bir kanıt sunmadılar. Fotoğraflarını gösterdi Türkiye’nin Washington Büyükelçisi Murat Mercan, Cross ile yan yana. Söyledikleri şuydu... MKE ürünlerinin bu denli ucuza satılması konusunda, Kaplan Grup iştiraki M42 şirketi çekinceli davranmıştı. Ancak bu noktada Cross’un bağlantıları devreye girdi: “Cross, MKE mühimmat ürünlerini pazarda kimsenin alamayacağı fiyatta ve sayıda alabilmesini sağlayan bağlantıları olduğunu söylemiştir. Cross, özellikle Elçi Mercan’ı yakın bir dost olarak tanıtmıştır. Cross, bu iddiasını kendisinin Türkiye’nin ABD Büyükelçisi Mercan’la birlikte fotoğraflarını göstererek ayrıca elçilikteki ve resmi kurumlardaki kişilerin iletişim bilgilerini vererek desteklemiş, bu yolla MKE mühimmatını iddia ettiği fiyatta ve sayıda tedarik edebileceğine inandırmayı hedeflemiştir. Cross, tekrar tekrar elçi Mercan’la ya da onun ekibinden biriyle iletişime geçilirse, kendisinin MKE ilişkisine kefil olacaklarını söylemiştir.” MKE kaynaklarıyla konuştum. Debbie Cross’un resmi temsilcileri olduğunu yalanladılar. Hatta ABD mahkemelerinde hem Cross’a hem de Acarer’e dava açtıklarını söylediler. Davanın açıldığına dair kaydı da paylaştılar. Deborah Cross’un Türkiye ilişkileri İşin ilginci, internette yapılan basit bir aramada, Cross ile Mercan arasındaki tanışıklığa rastlanıyordu. Elçilik destekli toplantılarda, zaman zaman Cross kendisini gösterirken devlet destekli Türk Amerikan İş Adamları Derneği (TABA), Cross’un üyeleri olduğunu söylüyordu. Dahası, Cross, Mercan’ın katıldığı bazı resmi toplantıların organizatörüydü. Derneğin sitesinde bir örneği şöyle yer alıyor: “TABA-AmCham yönetimi Washington Büyükelçimiz Murat Mercan, New York Senatörü James Sanders ve Amerika’nın önde gelen kurum temsilcileri ile bir araya geldi. Türk-Amerikan ticari ilişkilerinin geliştirilmesi kapsamında TABA-AmCham üyeleri Debbie Cross ve Şekip Hardal tarafından organize edilen ve New York’ta gerçekleştirilen görüşmeye, Washington Büyükelçimiz Murat Mercan, New York Senatörü James Sanders ve Amerika’nın önde gelen kurum temsilcileri katıldı.” Dışişleri'ne haber verildi Elbette, Washington Büyükelçiliği kaynaklarını da aradım... Murat Mercan’ın görevi gereği konuşamayacağını söylediler. Elçilik kaynakları, davadan haberleri olduğunu söyledi. Debbie Cross’un çeşitli toplantılarda Mercan ile yan yana gelmesinin “görev gereği katıldığı resepsiyonlarda” olduğu ifade edilirken Cross’un şaibeli işlerinden Mercan’ın kazanç elde ettiği suçlaması için “yalan ve iftira” denildi. Mercan’ın menfaat sağladığı iddiasına, davada somut delil sunulmadığının altı çizilirken Türk Büyükelçi’nin de hukuken harekete geçeceği söylendi. Mercan’ın, avukatı aracılığıyla, iddiaların sahibi olan şirketlere hakaret davası açacağı söylenirken “Türkiye’nin ABD büyükelçisine birkaç milyon dolarlık ödeme yaptığına ilişkin bilgi ve inanç vardır” cümlesinin dava dosyasından çıkarılması için başvurulacağı ifade edildi. Kritik bir bilgi daha... Elçilik kaynakları, başta Dışişleri Bakanlığı olmak üzere Türk devlet kurumlarının, Büyükelçi Mercan’ın itham edildiği dava konusunda bilgilendirildiğini de söyledi. New York’taki dolandırıcılık davası önümüzdeki günlerde görülecek. Debbie Cross ve ASAP Lojistik hakkında kararı elbette ABD yargısı verecek. Ancak kesin olan bir şey var ki New York’taki bir mahkemede daha Türk resmi görevlilerinin adı, üstelik büyükelçi düzeyinde, yolsuzluk iddialarıyla anılacak. Olana mahkûm değiliz. Bu bizim kaderimiz değil. Yeter ki alışmayalım.",https://www.cumhuriyet.com.tr/yazarlar/baris-terkoglu/abddeki-davada-yine-turk-gorevliler-1979863
Barış Terkoğlu,"Hakan Atilla, kara kutuyu açtı",01 Eylül 2022 Perşembe,"Türkiye Sedat Peker’in iddialarını konuşurken benim aklımda o vardı. Bir zamanlar “kahraman” ilan edilerek uçak kapısında karşılanan Mehmet Hakan Atilla’dan söz ediyorum. Halkbank’ın genel müdür yardımcısı iken ABD tarafından haksız bir şekilde yargılanmış, cezalandırılmış, iki yıldan fazla hapiste kalmış, nihayetinde Türkiye’ye sınırdışı edilmişti. Aynı yıl, 21 Ekim 2019’da, Borsa İstanbul’un genel müdürü oldu. Gelgelelim, burada da uzun durmadı. 8 Mart 2021’de istifa etti. Şimdi nereden aklına geldi diyeceksiniz... Hakan Atilla, Rıza Sarraf davasında uğradığı haksızlığı, ABD hapishanelerinde geçen günlerini anlatan bir kitap yazdı. Kitabı kâh gülerek kâh hüzünlenerek okudum. Açıkça yazmıyordu ama kitabın içeriğinde Atilla’nın kırgınlığını hissettim. Sanki Halkbank, kendi yöneticisini yalnız bırakmıştı. Dönemin Halkbank genel müdür yardımcısı Atilla’nın, ABD’ye yaptığı ve tutuklandığı iş seyahatinde, genel müdürü Ali Fuat Taşkesenlioğlu olunca, yıllardır susan Atilla’ya “Konuşmak ister misiniz” dedim. O da kabul etti. İşte o an, madalyonun öbür yüzü göründü. Atilla bugün Çeşme’de sakin bir hayat yaşıyor. ABD’de “İtirafçı ol” baskılarına, “Ben suç işlemedim” diyerek direnen Atilla, sanki yaşadığı çileli günlerin acısını çıkarır gibi toprak ve denizle ilgileniyor. Gelgelelim, beton ve demirin ardında geçen o günler, aklının içinde bir yerlerde duruyor. Sarraf davası kapsamında ABD’de tutuklu bulunduğu cezaevinden tahliye edilen Atilla, 29 Temmuz 2019’da Türkiye’ye döndü. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “ABD’ye gönderilişinizin bir kumpas olduğu muhasebesini yaptınız mı” diye açıkça sordum. Cevabı ilginçti: “Elbette yaptım. İki mesele var. Bir, benim oraya gidişim bono ihracı ile ilgili olduğu için bu süreci piyasa belirliyordu. Bankanın süregelen işiydi. Gidişim de olağandı. Haliyle, bunun ince bir şekilde planlanacağını düşünmüyorum. Ama ikincisi, benim ABD’de olduğumu, birilerinin oradaki irtibatlarına iletmiş olma ihtimali var. Elinizde belge, bilgi var mı derseniz, yok. Ama düşündünüz mü derseniz, evet düşündüm.” Atilla, ABD’ye girerken değil, dönüşte tutuklanmıştı. Haliyle bu süreç, belki de o ABD’ye girdikten sonra hazırlanmıştı. O da bu düşüncedeydi: “Eğer önceden hazırlık olsa ABD’ye indiğim gibi tutuklanırdım. Orada olduğum öğrenildikten sonra harekete geçildi. Dönüşüme yetiştirdiler. Bana ait olmayan bir ses kaydını gerekçe gösterip tutukladılar. Beni tutukladıktan sonra da gerisini hazırladılar.” Peki, Hakan Atilla, hapisteyken Halkbank yönetimiyle fikir ayrılığı yaşadı mı? Bankanın o dönemki genel müdürü, Bank Asya’dan transfer edilen Ali Fuat Taşkesenlioğlu olunca, bu soru kritik hale geliyordu: “Evet yaşadım. ABD’de hukuki süreçler Türkiye’den farklı işliyor. Bankanın, savcılık aşamasında, henüz iddianameye dönüşmeden adım atmasını ve bu işi kapatmasını istedim. Davaya dönüştükten sonra mahkemede savunma yapmak kolay değil. Benimle aynı fikirde değillerdi. Kendisine avukat bile tutmadı banka. Ben Hakan Atilla olduğum için tutuklanmadım. Halkbank yöneticisi olduğumdan tutuklandım. Şunu beklerdim; banka öne çıkıp, ‘Muhatap biziz, o değil’ demeliydi. Banka bunu yapmadı. Eğer yapsaydı, biz bu noktaya gelmezdik. Dedim ya, kendisine avukat bile tutmadı banka.” Atilla’nın sözleri şaşırtıcıydı. Anlattığına göre banka yönetimi, sanki kendisi değil, bir çalışanı ilgisiz bir suçtan yargılanıyormuş gibi davranıyordu. “Ya sizin avukatınız?” dedim Atilla’ya. Meğer o da karışıkmış: “Benimle ilgilenen iki avukat oldu. Biri ABD’de beni savunan avukat. Onu banka planlamadı. Tesadüfen, tutuklandığım gün elçiliğin gönderdiği avukattı. Öteki de beni tanıyan, Türkiye ile irtibatımı sağlayan Türk avukattı. Banka onların sadece ücretini ödedi. Ama bu Halkbank’ın işini yaptığı anlamına gelmiyor. Süreci sahiplenen bir hukuk mücadelesiyle bu iş iddianameye bile dönmeyebilirdi. Kurumsal olarak sahiplenilmemenin kırgınlığını yaşıyorum.” Üstelik daha da beteri varmış: “Halkbank’ın tutumu yüzünden savunma da yapamadım. Bankadan savunmamı destekleyecek tanıklar istedim. Müsaade etmediler. Savunmam için deliller talep ettim. Kullanmama izin vermediler. Bu nedenle düzgün savunma bile yapamadım. Tabii ki kırgınım.” Atilla, Ali Fuat Taşkesenlioğlu’nun kararları ve süreç yönetimi için “basiretli olmadığı kesin, en hafifinden vizyonsuzluk” tespitinde bulunuyor. İşin ilginci, Taşkesenlioğlu’nun sonrasında Halkbank’taki görevinden alınmasını da kendi yaşadıklarına bağlıyor. Haliyle sordum, nasıl oldu da Taşkesenlioğlu, Bank Asya’dan, bir günde Halkbank’ın başına geldi? Atilla tanıklığını anlattı: “Hangi vasfı değerlendirildi de bu göreve getirildi ben de merak ediyorum. Beraber çalıştık. Bankaya katkı sağlayacak tek bir şey yaptığını görmedim. Ne sıfatı vardı da genel müdür oldu anlayamadım. Belki kendisini atayan imzayı atan Ali Babacan biliyordur. Mesele hep Sarraf’a indirgendi. Oysa Halkbank, o günlerde yurtdışı operasyonları başarıyla yönetiyordu. Uluslararası firmalara da hizmet ediyordu. Bu durum birilerinin işine gelmemiş olabilir. Atanacak kişinin bazı özellikleri karşılaması gerekirdi.” Atilla, Çeşme’de sakin bir hayat yaşıyor. Hakan Atilla, yıllarca çalıştığı Halkbank’tan koparılmıştı. Türkiye’ye döndükten sonra ise Borsa İstanbul A.Ş. genel müdürü oldu. Ancak buradan da kimsenin anlamadığı bir şekilde istifa etti. Ben bile istifasını, ABD ile hükümetin bozuk ilişkileri onarma çabasıyla açıklıyordum. Ancak Atilla bu konuyu net bir şekilde aydınlattı: “Benim, Borsa İstanbul’un başına getirilmem tesadüf değil. Halkbank’ta en büyük halka arzlarda görev almıştım. İstifamın da somut bir nedeni var. ‘Borsa İstanbul’un yönetimine atanan kişiler bu göreve uygun kişiler değil’ dedim. İş yapış tarzları gereği, orada olmamaları gerektiğini anlattım. Ancak göreve devam ettirildiler. Israrcı olsam kurum yıpratılmış olacaktı. Onları görevden alamayacağım için kendim istifa ettim. ABD’de yaşananlar istifamın konusu bile değil. Tamamen benim kararım.” Elbette benim aklıma, Borsa İstanbul’un yönetim kurulundaki çift maaşlı siyasiler geldi... Sarraf davasında, başkalarının suçlarının üzerine yüklendiği “günah keçisi” Hakan Atilla, sürecin bilinmeyen bir tarafına içeriden ışık tutuyor. Ali Fuat Taşkesenlioğlu yönetiminin, kendisini ABD’de yalnız ve hatta savunmasız bıraktığını söylüyor. Halkbank gibi köklü bir bankanın başına, hak etmeden sıçrayanları sorguluyor. Başta dönemin Ekonomi Bakanı Ali Babacan olmak üzere herkesi konuşmaya çağırıyor. İnsan biriktiriyor. Biriktikçe de yükseliyor. Işığı zamansız sönen yıldızlar gibi... İlerleme yasalarının terk edildiği ülkelerde, yolu da yolculuğu da erken bitiyor. Kim bilir, belki her reddediş yeni başlangıçlara açılmış bir kapının habercisidir. Ali Fuat Taşkesenlioğlu’nun 16 yıl görev yaptığı Bank Asya, FETÖ operasyonları sürecinde kapatılmıştı. Acaba, Taşkesenlioğlu’nun FETÖ geçmişi, Sarraf davasındaki politikasını belirlemiş olabilir miydi? Atilla cevap veriyor: “Elimde buna dair bir delil yok. Ama bu şekilde bir atama uygun düşmez. Sadece onun gelmesiyle kalmadı. Altı yedi tane de Bank Asya’dan genel müdür yardımcısı atandı. Kaç senelik bankada başka insan kalmamış gibi Bank Asya’dan altı yedi insan atanması bana anormal geliyor. Kabul edilmesi güç bir şey. Onaylayanlar için de güç. Kimsenin adını bilmediği Ali Fuat Taşkesenlioğlu’nu sen nasıl seçtin diye bugün bile kimse sormuyor. Böyle bir atamayı bakan nasıl imzaladı anlamıyorum.” Atilla, o dönemin Ekonomi Bakanı Ali Babacan’ı işaret ederek Halkbank yönetiminin eski Bank Asya ekibine devrini onaylamadığını söylüyor. Elbette, bu tek başına Babacan’ın kararı olmayabilir... Taşkesenlioğlu, Halkbank’tan alınıp SPK’nın başına getirildiğinde Atilla ile yine karşılaşmışlar. Ancak Atilla, “devlet terbiyesi gereği” doğrudan bir hesaplaşmaya girmediğini söylüyor. Sedat Peker’in iddialarının odağındaki Ali Fuat Taşkesenlioğlu, konumunu kullanarak bir rüşvet çarkı kurmakla suçlanıyor. Elbette Atilla’nın buna dair ne düşündüğünü merak ettim: “Suçu ispat edilmeden kimse hakkında yorum yapamam. Ama kurumlar şahıslardan daha önemlidir. Kurumların yıpranmasından üzüntü duyuyorum. Var mıdır yok mudur bilemem. Ama varsa emin olun tek mağdur söz konusu hanımefendi değildir. Öyle bir durum varsa başka firmalar da vardır.”",https://www.cumhuriyet.com.tr/yazarlar/baris-terkoglu/hakan-atilla-kara-kutuyu-acti-1975883
Barış Terkoğlu,Akşener’den Erdoğan’a ‘bunu yapma’ telefonu,20 Ekim 2022 Perşembe,"Bazen bir sohbetin içinden yanıt değil soru çıkar ya. O konuşmalardan biriydi. Haliyle yazmasam olmazdı. Eski Askeri Hâkim Ahmet Zeki Üçok’u hapishaneyi konuşmak için aramıştım. Evet, yıllar önce TSK’deki FETÖ yapılanmasını soruştururken FETÖ’nün kumpasıyla tutuklanmış, yıllarca hapis yatmıştı. Ama ben onu hatırlatmayacaktım. Yeni olanı, geçen günlerde yaptığı cezaevi ziyaretlerini merak ediyordum. (Ahmet Zeki Üçok) Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Üçok, artık İYİ Parti’de genel başkan danışmanı sıfatını taşıyordu. Gezi Parkı tutukluları Çiğdem Mater, Mine Özerden, Mücella Yapıcı’yı ve eski Avcılar Belediye Başkanı Handan Toprak Benli’yi Bakırköy Cezaevi’nde ziyaret etmişti. Ankara Sincan Cezaevi’nde ise 28 Şubat davasından yatan Korgeneral Vural Avar ve Korgeneral Hakkı Kılınç’ı görmüştü. Nedenini, “Yıllarca hapis yatan birisi olarak, oralarda olan insanların ruh hallerini çok iyi bilirim. Özellikle hukuksuzluğa uğramış insanların isyanını, kırgınlıklarını, hayal kırıklıklarını çok iyi anlarım. Bu nedenle ziyaretleri gerçekleştirdim” diye açıklıyordu. Yaşayan bilir... Hapse girince sizi genelde sol partiler ziyaret eder. İYİ Parti için bir ilk miydi bilmiyorum. Sorduğumda “İYİ Parti kanaatimce merkez sağın temsilcisi ve en güçlü partisi” diyen Üçok, Akşener’in bakışıyla ile ilgili şunu anlattı: “Bütün ziyaretlerimden önce sayın genel başkanımıza haber verdim. Ziyaretler sonrasında, tespitlerimi, bilgi notu olarak kendisine aktardım. Ayrıca ziyaretim nedeniyle, özellikle bir kadın olarak kendilerine verdikleri destek için Meral Hanım’a karşı duygularını ifade ettikleri notları da ilettim.” Bakırköy’deki kadın tutuklular için “Hepsini inanılmaz derecede dirayetli ve psikolojik olarak çok güçlü gördüm” diyen Üçok, hem Akşener’in selamını götürmüş hem de Akşener’e teşekkür mesajı taşımış. Bir de askerler vardı. Üçok, Akşener’e 28 Şubat davasındaki ihlalleri anlatan bir çalışma sunduğunu, ziyaret için izin istediğini söyledi. Yanıtı sordum: “28 Şubat döneminde kendisinin mağduriyet yaşadığını, ancak mahkemeye çağrıldığında TSK zarar görmesin diye şikâyetçi olmadığını, bu konuşmasından etkilenen dönemin Adalet Bakanı Şevket Kazan’ın da şikâyetini geri çektiğini anlattı. İstersem benim ziyarete gidebileceğimi iletti.” Akşener’in komutanların hapiste kalmasını istemediğine yönelik konuşmasını hatırlatan Üçok’a o ziyarette gördüklerini sordum: “Ben eski iki komutanı ziyaret ettim. İkisi de 84 yaşında. Birisinde; tansiyon, kalp, demans, prostat, işitme kaybı, bel fıtığı hastalıkları var. Günde 10 adet hap kullanıyor. Diğerinde; vertigo, parkinson, işitme kaybı, oynak tansiyon, bel fıtığı ameliyatlısı, kısa süreli bayılmalar, uyku apnesi hastalıkları var. Günde 16 hap ve uyku apnesi için cihaz kullanıyor.” Gördüğü tablo Üçok’a, FETÖ dönemini hatırlatmış: “Biz hapiste yatarken eski Jandarma Genel Komutanı Orgeneral Teoman Koman o kadar hastaydı ki merdiven çıkamıyordu. FETÖ’cü Adli Tıpçılar, ‘hapishanede kalsın, merdiven çıkamıyorsa yatağını aşağıya indirin, orada yatsın’ dediler. Ne oldu? Hapisten çıktıktan bir ay sonra Teoman Koman hastalığı nedeniyle vefat etti. Şimdi aynı şeyi mevcut Adli Tıpçılar yapıyor. 2012 yılında ilk tutuklandığında, Hakkı Kılınç Paşa’nın bu hastalıkları nedeniyle, ‘hapiste yatması uygun değildir’ diye rapor verilip tahliye edilmiş. Şimdi aradan 10 yıl geçmiş, yaşlanmış, hastalıkları daha da kötüleşmiş olan aynı kişiyi muayene eden Adli Tıpçılar, ‘sağlamsın hapiste yat’ diye rapor vermişler. Yazıklar olsun!” Üçok’un yaptığı hapishane çalışmasından, Türkiye’de 90 yaşın üzerinde tek bir mahpusun olduğunu, onun da emekli Orgeneral Ahmet Çörekçi olduğunu öğreniyorum. Dünyada başka örneği var mı bilmiyorum. Aktardığına göre, 80 yaşın üzerinde ise 124 kişi var. 9’u 28 Şubat davasından. Üçok, “Bu uygulama ceza infazı olmaktan çıkmış, doğrudan infaza dönüşmüş, bu halde kışı çıkaramazlar” diyerek endişelerini özetliyor. Üçok, İlker Başbuğ hakkındaki ihlal kararını hatırlatarak 28 Şubat davasının ancak Yüce Divan’da görülebileceğini, ağır cezada yapılan yargılamanın meşru olmadığını, AYM’nin, ölümler olmadan, acilen karar vermesi gerektiğini söyledi. Konuşmamızda haber değeri taşıyan kritik bir açıklama daha oldu. O da Montrö’ye sahip çıktıkları için haklarında hapis istenen amiraller duyurusu ile ilgiliydi. Malum, Akşener, basın duyurusu için “zevzeklik” demişti. Bunu hatırlattığımda Üçok, daha önce Barış Pehlivan’ın yazısında okuduğumuz bir kulis bilgisinin ayrıntılarını, Akşener’in danışmanı sıfatıyla şöyle anlattı: “Kimsenin bilmediği bir hususa dikkat çekmek istiyorum. Amirallerimizin açıklamaları sonrasında hepimiz hatırlıyoruz, iktidar partisi adeta bu açıklamanın üzerinde tepinmeye başladı. Tapu Kadastro müdürlüklerinin bile içerisine katıldığı bir senaryo yürürlüğe konuldu. Gözaltılar başlatıldı. Ben o tarihte henüz İYİ Parti’ye katılmamıştım. Gözaltılar yapılıp tutuklanmaları için hazırlıklar yapılırken o gece, Sayın Akşener beni cep telefonumdan aradı. Cumhurbaşkanı Sayın Erdoğan’ı aradığını, ortada darbe falan gibi bir şeyin söz konusu olmadığını, bu amirallerin hepsinin emekli olup emrinde kimselerin olmadığını, bu kadar büyütülecek bir durumun söz konusu olmadığını, bu kişilerin tutuklanmaları için hazırlıklar yapılmasının doğru olmadığını anlattığını söyledi. Bu konuşmamızdan yaklaşık bir saat kadar sonra Meral Hanım beni tekrar aradı. Sayın Erdoğan ile ikinci defa konuştuğunu, durumu tekrar anlattığını ve tutuklanmamaları konusunda kendisini ikna ettiğini düşündüğünü ifade ederek ‘İnşallah tutuklanma olmaz’ dedi. Şimdi herkes Meral Hanım’a kızıyor ama durum da bu. Kendisi bizzat cumhurbaşkanını iki defa arayıp amirallerimizin tutuklanmamaları için çaba sarf ediyor. Bence Sayın Akşener’in söylediklerini bu görüşmeleri dikkate alarak değerlendirmek daha adil olacak.” Bu kadarı bile, mahkeme kararlarının nereden alındığını özetliyor. Üçok, Milli Savunma Bakanı Hulusi Akar’la yaşadığı çatışmayı da anlattı. TSK’deki FETÖ yapılanmasını, yıllar önce dile getiren Üçok’a, Akar pek çok dava açmıştı. İçişleri Bakanı Soylu, açıklamaları nedeniyle hakkındaki koruma kararını kaldırmış, mahkeme yürütmeyi durdurma kararı vermişti. İlginç bir nokta daha vardı. Bazı kanalların kendisinin televizyona çıkarılmaması için uyarıldığını söylüyordu. Uyarılar, bizzat Akar kaynaklıydı: “CNN Türk ve Habertürk kanallarına yaklaşık iki yıldır hiç davet edilmedim. Oralarda çalışan arkadaşlarımızdan birçok şeyler işitiyorum umarım doğru değildir.‘Askeri vesayet kalktı’ derken bu tür uygulamaları doğru bulmak mümkün değil.” Meğer, kimi televizyonlara çıkacak asker konuklar, “uygundur” onayından geçiyormuş! Mahkemeler, adaletin adresi değil, hükümetin sopası olunca, Türkiye fotoğrafının negatifi, ya adliyede ya hapiste görülebiliyor. Işığa tuttukça, gölgelerin gerçeğimiz olduğunu sanki daha net görüyoruz.",https://www.cumhuriyet.com.tr/yazarlar/baris-terkoglu/aksenerden-erdogana-bunu-yapma-telefonu-1994125
Barış Terkoğlu,Soru hırsızlarına içeriden kapıyı açanlar,11 Ağustos 2022 Perşembe,"Sallanıyor, düşüyor, paramparça oluyor. Oysa elimizi sürmediğimiz vitrindeki vazo değil, bizim hayatımız. Yarının bürokratlarını belirleyecek KPSS sınavı iptal oldu. Süreci Erdoğan başlattı, Erdoğan bitirdi. Gerekçe ise yine Erdoğan’ın görevlendirdiği Devlet Denetleme Kurulu (DDK) Raporu’na dayandırıldı. Peki dün bilmiyorlar mıydı? Önümdeki rapor yanıt veriyor. 2019 yılında ÖSYM’nin içinden yazılmış. DDK’ye gönderilmiş. Özetle, eski sistemin yoluna kaldığı yerden devam ettiğini söylüyor. FETÖ’nün 2014 yılına kadar bütün sınav sorularını çaldığını, 400 bin kişiyi bu sayede kamuya soktuğunu, devlet resmen kabul etmişti. Bu süreçte, eski ÖSYM Başkanı Ali Demir, neredeyse her şeyin tek sorumlusu sayıldı. Ama rapor şunu anlatıyor: “Ali Demir’in kuruma getirdiği kadrolar ve atadığı yöneticilerden bir bölümü, halen kurumda yönetici olarak çalışmaktadır. Mevcut ÖSYM Başkanı Halis Aygün döneminde, kurum adına karar mekanizması konumundadır. Ali Demir yönetimi ve atadığı kadrolar, 2015 yılında, sonraki ÖSYM Başkanı Ömer Demir döneminde, kritik noktalardaki görevlerinden alınmıştır. Ancak bu yıl gelen yeni ÖSYM Başkanı (Halis Aygün) yönetiminde, bu kişiler yeniden aktif rol üstlenmişlerdir.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Biz “bitti gitti” sanıyoruz ya. Rapor, 2010 KPSS’sinden sonra, olan bitenin suyun altından nasıl tersine çevrildiğini şöyle söylüyor: “2010 KPSS sorularının sızdırılması sonrasında, (...) şaibeli oldukları gerekçesi ile kadroları lağvedilerek YÖK’e devredilen çalışanlar, Ali Demir döneminde, görevde yükselme sınavına tabi tutulmaksızın, bir geceliğine ‘Başkanlık Müşaviri’ olarak atanarak ertesi gününe şube müdürü kadrosuna transfer edilmişlerdir.” Kısacası, ÖSYM’de sınav sorularının çalınmasından sorumlu ekibin, şapka değiştirip yürüyüşünü sürdürdüğünü söylüyor. Yalnız soyut tespitler değil... Raporda, ÖSYM’deki sınav şaibelerinin isim isim sorumluları yazılmış. Bazılarının FETÖ bağlantıları ortaya çıkınca firar ettiği, hatta ABD’ye yerleştiği görülüyor. Ancak rapora göre, sorumlulardan bir kısmı, kısa süreliğine uzaklaştırıldıkları görevlerine geri dönmekle kalmamış. Daha kritik yerlere getirilmiş. Rapor, son kavgaya sirayet eden iktidar içi kliklere dair de ipucu veriyor: “ÖSYM Başkanı Halis Aygün her fırsatta ‘ülkücü’ olduğunu vurgulamaktadır. Bizler ise devletimize gönülden bağlı ve devlet memuriyetinin kuralları çerçevesinde siyaset ile fiili bağı olmayan çalışanlarız.” Bu sürece itiraz eden kadroların pasifize edildiğini, sürüldüğünü, mobbinge uğradığını, kendilerine randevu dahi verilmediğini anlatan ÖSYM içinden çıkmış rapor, ÖSYM’nin siyasallaştığını söylüyor: “Bürokratların farklı siyasi görüşten olmaları, kurum içi çalışanlara siyasi ayrıştırmacılık, kişileri siyasi görüşlerine göre tecrit etme yetkisi vermez kanaatindeyiz. Ki devletin kamu kurumları siyasi makamlar değildir.” Raporu yazan kalem temel derdini söylemiş: “Sınav sorularının çalındığı dönemlerde soruları ve sınav koordinasyonunu yürütmekle, güvenlikle görevli olan ancak bu görevlerde muvaffak olmadığı sübut bulan kişilerin ve yargılanan başkanların yakın çalışma ekiplerinin ÖSYM’de yeniden aktif rol oynaması...” Yetmemiş, tam üç yıl önce, DDK’ye, bugün olacakları da haber vermiş: “ÖSYM sınavlarında geçmişte yaşanan ve halen aydınlatılamayan soru hırsızlıklarının yeniden baş göstermemesi için, 15 Temmuz FETÖ/PYD darbe girişimden sonra, henüz tehdit ortadan kalkmamış iken sınav kurallarının ve soru hazırlama birimlerinde yapılan görevlendirmelerde liyakat ve güvenlik kriterlerinin göz ardı edilmeye başlaması, sahada sınav koordinatörlerinin güvenlik yerine partizanlık ve ideolojik esaslara göre seçilmeye çalışılması, güvenlik açısından tehdit oluşturmaktadır. Bu endişelerimizi devletimizin en güvenilir kurumlarından birisi olan Devlet Denetleme Kurulu Başkanlığı’na arz etmek istedik.” Rapor, DDK’ye gönderildi ama hiçbir şey değişmedi. Aksine öğrendiğime göre, uyaranlar kurumdan uzaklaştırıldı. DDK, o gün değil ama üç yıl sonra soru çalma tartışmalarıyla devreye girdi. Milyonlarca insanı mağdur eden sürece önceden müdahale edilemezmiş gibi, “görevimizi yaptık” dediler. ÖSYM başkanlığına, “ülkücüyüm” diyenin yerine “cemaatçiyim” diyen oturtularak sorun sanki çözülmüş gibi yapıldı. Her bir karesini kayıtsızlıkla izliyoruz. Kendi yaşamımıza bir başkasınınmış gibi bakmadığımız gün, ne sınavları ne de hırsızlığını konuşacağız.",https://www.cumhuriyet.com.tr/yazarlar/baris-terkoglu/soru-hirsizlarina-iceriden-kapiyi-acanlar-1968100
Barış Terkoğlu,Bulutlar açmadı mavi gök orda mı,18 Ağustos 2022 Perşembe,"Renkleri gözünle, tatları dilinle... Ya aşkı? Çok uzakta, yine de dokunmadan hissedebiliyorsun. 28 Şubat davasını anlatan “Size Yalan Söylediler” kitabımızı Sami Menteş ile imzalıyorduk. Masamızda hapisteki komutanların eşleri de vardı. Onlar bize, biz onlara destektik. Mahpus Vural Avar’ın eşi Tuna Avar’la bu sayede tanıştım. Sarı nokta nedeniyle, harfleri seçemiyordu. Ama aşktan bahsedince, gözlerindeki parıltı seçilebiliyordu. Tuna Avar’ın emekli albay olduğunu öğrendiğimde mesele daha da ilginç geldi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bütün aile asker derler ya... Vural Avar, 1938’de Bitlis’te doğmuş. Doğduğunda, asker babası orada görevliymiş. 1939 doğumlu Tuna Avar’ın da babası, dayısı, amcası, asker. Hatta dedesi Cumhuriyet’in ilk jandarma komutanı. İlk tanıştıkları günü soruyorum. Tuna Avar, hiç düşünmeden, 17 Kasım 1957 yanıtını veriyor. “Aslında hukuk fakültesine girmiştim ama aklımda pilot olmak vardı” diye başlıyor hikâyeye. Kazananlardan biri hastalanıp bırakınca, Tuna Avar yerine çağrılmış. Hukuku bırakıp hiç düşünmeden Harp Okulu’na koşmuş. Yemekhanede ilk gün acemiliği ile oturuyordu. Mönü fakir. Derken, karşı masadan, askeri liseden Harbiye’ye gelmiş tecrübeli bir genç, kendi pişirdikleri balığı getirdi. “Yeni arkadaşımıza” diyor ama gözünün içine bile bakamıyordu. İşte o Vural Avar’dı. Aşkın kendisini zorla kabul ettiren bir şansı vardır ya... Aynı sıraya düştüler. Artık dirsekleri birbirine değiyordu. Birinci senenin sonunda evlenmeye karar vermişlerdi. İkinci senenin sonunda, mezun oldukları 30 Ağustos günü, yüzüklerini taktılar. Hava Kuvvetleri komutanı kürsüden kutladı. İlk danslarını komutan ve eşiyle yaptılar. 11 Aralık 1959’da da evlendiler. Karıkoca havacı asker. “Evliliğimiz dikkate alındı, tayinlerimiz hep aynı şehre oldu” diyor Tuna Hanım. Eskişehir, Balıkesir, İstanbul, Merzifon, Napoli, Ankara... Vural Avar akademiyi ikincilikle kazanıp generalliğe ilerlerken Tuna Avar, 1983’te, Malatya’da albay rütbesiyle emekli olmuş. Üç farklı Hava Kuvvetleri komutanına karargâhta özel sekreterlik yapmış. Çocukları yok. Tuna Hanım, “Vural’ı oğlum kabul ediyorum” diyerek gülümsüyor. “İnsanlar cüzdanında çocuğunun fotoğrafını taşıyor, ben de onunkini” diyor. Tuna Avar, dört kardeşinden üçünü kaybetmiş. Bir kardeşinin kızını Vural Paşa ile büyütmüşler. Yeşim’i evlat edinmişler. “Vural, hapiste ondan bahsedince hep gözleri doluyor” diye anlatıyor sevgisini. FETÖ’nün savcılarının başlattığı 28 Şubat davasını, “aynı menzile yürüdüğünü” söyleyenlerin yargısı bitirdi. Geçen yıl bugünlerde tutuklanan Ahmet Çörekçi-İlhan Kılıç 90, Çetin Saner 83, Çetin Doğan-Hakkı Kılınç-Aydan Erol 82, Fevzi Türkeri-Yıldırım Türker 81, Cevat Temel Özkaynak 77, Erol Özkasnak 76, Kenan Deniz-İdris Koralp 74 yaşında cezaevinde. Geçen yıl 20 Ağustos’ta tutuklanan Vural Avar da 84’ü aştı. 10 yıl önce, 19 ay hapiste kalmıştı. “O zaman daha gençtim, şimdi protezlerim var, gidip gelmek daha zor” diyor Tuna Hanım. 10 yıl önce, mahkemede, jandarmaların arasına “Ben de askerim” diye daldığını, bir anda Vural Paşa’yı öptüğünü söylüyor. Şimdi de pandemi nedeniyle maskeyle yapılan açık görüşteki halini, “maskesini indirip öptüm” diye anlatıyor. “O kadar kural tanımazlık da olsun” diyerek gülüyor. Görev başındayken mesaide yaşananların evde konuşulmadığını, bütün hayatlarının nasıl prensiplerle geçtiğini hatırlatıyor. Vural Avar, Genelkurmay Genel Plan ve Prensipler başkanıydı. Mahkemede “Benim için 28 Şubat süreci 28 Şubat 1997’de başladı, emekli olduğum 30 Ağustos 1998’de bitti” demişti. Tuna Hanım, Vural Paşa’nın emeklilik gününü hatırlıyor: “Gayet normal karşıladım. Öyle ki o gün misafirlerimiz vardı. Vural içeri çağırıp ‘Biraz üzülmüş gibi yapar mısın’ dedi. Ben de ‘Bunca yıldır benimle birliktesin, bundan büyük rütbe mi olur?’ dedim.” Havacı pilot Vural Avar, korgeneral rütbesiyle emekli olmuştu. Karardan sonra rütbeleri sökülüp “er”e dönüştürüldü. Cezaevine gönderilen mektupta, “korgeneral” yazdığı için Vural Paşa’ya verilmediğini, Tuna Hanım’dan öğrendim. Tuna Avar, “65 sene oldu, onu çok seviyorum” diyor. Görevlerde, eğitimlerde ayrı kalmışlar. Ama 65 yıl boyunca en uzun ayrılıklarının hapis olduğunu söylüyor. Açık söyleyeyim. Ben olsam isyan ederdim. Ama o etmiyor. “Her şeyimi Silahlı Kuvvetler’e borçluyum. Bana aşkımı bile o verdi” diyor. “En güzel dönemini yaşamışız” sözünde ise bugüne dair bir kırgınlık seziyorum. Tuna Avar, “Bir gün gelecek, o günü bekliyorum” diye bitiriyor her şeyi... Ayrılıp kalabalığa karışırken “Aşkı insan yaratıyor, insan yaşatıyor, içini insan dolduruyor” diye düşünüyorum. Aklıma başlıktaki Cahit Zarifoğlu şiiri geliyor: “Aklımdan çıkmıyorsun dedim başka türlüsünü yorgunum anlatmaya.”",https://www.cumhuriyet.com.tr/yazarlar/baris-terkoglu/bulutlar-acmadi-mavi-gok-orda-mi-1970904
Barış Terkoğlu,Fazıl Say’ın ‘hayal kırıklığı’,15 Ağustos 2022 Pazartesi,"Fazıl Say kızgın, üzgün. Hayali kırılmış her insan gibi... Onunla hiç tanışmadık. Ama babası Ahmet Say’ı önce okuyarak tanıdım. Sosyalist ve Kemalist bir aydındı. Yaşasaydı, oğluna, zıt görünenleri yan yana getiren düzeni anlatırdı. Sanatçı, yüreğiyle görür. Tuşlara basar. Oysa ses, tuştan çıkmaz. Piyano da bir makinedir. Sesin de mekaniği vardır. Aklıyla bakan arkadaki sistemi okur. Daha somutlayayım... Hatırlayın, FETÖ’cülerin sızıntılarıyla konuşmuştuk. Etiler’deki, 31 bin 885 metrekarelik Polis Okulu arazisinden söz ediyorum. Sonrasını pek takip etmedik. Erdoğan’a yakın müteahhitler o araziyi istiyordu. Önce riskli ilan edilip boşaltıldı. Ardından o dönem AKP yönetimindeki İBB’ye devredildi. İmar planı değiştirilip 95 bin 414 metrekare inşaata açıldı. 2018’de, İBB iştiraki KİPTAŞ’ın aldığı arazi, aynı yıl, Sedat Peker’in dün bahsettiği Yapı ve Yapı Şirketi’ne, inşaat karşılığı devredildi. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Süreç, İstanbul seçimlerine beş kala, Erdoğan’ın bilgisi dahilinde tamamlanmıştı. CHP tepki gösterdi. Arazinin önünde, seçimler işaret edilerek “2019’da bu yaptıklarınızın hesabını önce sandıkta sonra da yargıda vereceksiniz” denildi. Derken AKP, İstanbul’u kaybetti. Ortaya yeni bir durum çıkmıştı. Etiler’deki araziye, gizli ortakları olduğu iddia edilen şirket, kârlı bir inşaat yapıyordu. Yüzde 53.2’sini de anlaşma gereği, artık İmamoğlu’nun yönettiği İBB’ye verecekti. Kimileri, vaat edildiği gibi gerilim bekledi. Ne mi oldu? İBB, kendi elindeki payı, geçen kasımda, Peker’in bahsettiği Yapı ve Yapı’ya sattı. Kaça mı? 2 milyar 88 milyon liraya. Üstelik dört takside bölünerek. Satış günü dolar 9 lira 72 kuruştu. İlk taksidin geldiği gün olan 31 Mayıs’ta, 16 lira 37 kuruş olmuştu. Yani dolar fırlamıştı. Üstüne emlak fiyatları patlamıştı. Satış günü kura bakarak “215 milyon dolar” diyorlar ya, işte bu yüzden doğru değil. Son taksit 30 Kasım 2023’te. Dolar bu hızda giderse, İBB, 130 milyon dolara, Etiler’deki payını satmış oluyor. Yani ederine sattıysa da sadece kur nedeniyle, İBB, 85 milyon dolar kaybetti. Peki ederine mi satıldı? Ederi, etraftaki emlak fiyatları belirliyor. Bölgedeki markalı projelere bakılırsa, araziye yapılacak inşaatın metrekare satışı, 10 bin ile 15 bin dolar arasında. Dükkânlar ise 25 bin doları buluyor. Üstelik, Etiler’deki apartmanların 5. kata kadar çıktığı hatırlanırsa, araziye dikilecek üç gökdelenin en az 30’ar katı, geniş deniz manzaralı olacak. Diyelim 12 bin 500 dolardan hesaplasak, İBB’nin payının değeri 630 milyon dolar ediyor. Buradan bakılırsa kamunun zararı 500 milyon dolara kadar yükseliyor. Dahası, satışın apar topar, ihalesiz, adı belli şirkete (Yapı ve Yapı) yapıldığı düşünülürse, süreç daha da mide bulandırıcı hale geliyor. Ayrıca, satıştan sonra Danıştay, bölgedeki imar planını iptal etti. Yani inşaatı durdurmak isteyenlerin eli rahatladı. Bunlar senin fikrin diyebilirsiniz... Etiler’de yaşayanlarla konuşuyorum. “Gökdelen istiyoruz” diyeni duymadım. CHP’li yetkililerle konuşuyorum. Bilenler rahatsız. Kılıçdaroğlu’nun, Atatürk Havalimanı’nı da yıkan bu şirketle ilgili, “O makinelerin müteahhidi, sana özel ilgi göstereceğiz” sözlerini hatırlatıyor. “Bu nasıl ilgi” diye soruyor. Biri, “Satacaksak bile, inşaat bitince, herkese açık şekilde şaibesiz satsaydık” diyor. Ama karnı ağrıyan, midesi bulanan herkes sessiz. İmamoğlu’nun bir yemeğini günlerce TV’de konuşan, İBB çalışanının görümcesinin sabıkasından manşet çıkaran yandaş medyanın suskunluğu da çok öğretici değil mi? Süreci tersine çevirmenin de bir yolu var. Birinci adım, imar planının iptali, İBB’ye, inşaat ruhsatı iptali olanağı veriyor. İBB, hemen bunu yaparak inşaatı durdurabilir. İkinci adım: Kamunun yararı, herkesin önündedir. Taraf vasfı taşıyanlar eliyle, “kamu zararı” sebebiyle, satışın iptali için dava açılabilir. Üçüncü adımda ise madem 2019’da olmadı, artık aylar kalan seçime kadar geciktirilerek arazinin yeniden kamuya devri için fırsat yaratılır. Etiler ve İstanbul halkı da binaların değil ağaçların gölgesine kavuşur. İktidarları değiştirmek başka, düzeni başka. Mesele isimler değil... Aynı düzenin karşıt görünen temsilcileri, yükselen kulelerin gölgesinde, “devamlılık ittifakı” kuruyor. İktidar ve kimi muhalefet, kavga ederken birbirinin yarımını tamamlıyor. Ahmet Say yaşasa Fazıl Say’a belki de böyle söylerdi: Tuşlara basarken şu üç kuleye bak. Biri eski, biri şimdiki, biri gelecek olanı anlatıyor. Yan yana duruşları seni hayal kırıklığına uğratmasın. İşte bu, dini beton, imanı para düzenidir. Yel değirmenleri eskide kaldı. Başka düzen istiyorsan artık kulelerle savaşacaksın!",https://www.cumhuriyet.com.tr/yazarlar/baris-terkoglu/fazil-sayin-hayal-kirikligi-1969626
Barış Terkoğlu,"‘Korkut Dede’, ‘Çatlak Ali’, ‘Sağlam Hulusi’",14 Temmuz 2022 Perşembe,"Gözünün önünde pencere. Uzaklaşınca binayı görüyorsun. Daha da gidince, şehrin ortasında binayı seçemiyorsun. Bayram, Balyoz kumpasıyla yıllarca hapis yatan Mustafa Önsel’in Silivri’de Firavun Töreni kitabını okumak için fırsat oldu. Geçen yıl kaybettiği oğlu Manas’ın, yaşanan hikâyelerin içinde, çocukluktan gençliğe değişen fotoğrafları olmasa, her şeyin o zaman bittiğini söyleyebilirdim. Ama geçmişin sonuçlarını ancak bugün görebiliyorduk. Kitapta bugünü aradım. Bugünü derken tabii ki Hulusi Akar’ı kastediyorum. Türk ordusu o gün içinden dışından ateş altında kalmıştı. Önsel de cepheden alınıp hapse konmuştu. Akar ise Türk ordusunu şekillendireceği koltuğa doğru zahmetsiz bir yol yürümüştü. Peki Önsel, bugün değil o gün, Akar’ı nasıl anlatmıştı? Akar’ı anlatmak için size “Korkut Dede”den bahsetmeliyim. Yani çalınmış Genelkurmay Başkanlığı’nın olağan sahibinden: “Hedef edilme gerekçeleri üst rütbelere çıktıkça daha çetrefilli hale geliyordu. Sırf birilerinin önünü açmak için içeri alındığı söylenen o kadar çok general vardı ki... Bir örnek vermek gerekirse, 2010 yılında, Elazığ’da meydana gelen depremde yaptığı kurtarma çalışmaları nedeniyle başbakan tarafından özellikle tebrik edilen Korgeneral Korkut Özarslan’ın, 2017 yılında Genelkurmay Başkanı olması kesindi. Hiçbir aşırı tutum ve davranışı olmayan, tipik bir halk adamı görüntüsü veren, cezaevinde bile herkesin derdiyle ilgilenen bu alçakgönüllü komutanın kim, niçin önünü kesmeye kalkmıştı? Böylece kimlerin önü açılmıştı?” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mustafa Önsel’in “Korkut Dede” diye tanıttığı Özarslan tutuklanınca, yerine Hulusi Akar, orgeneral rütbesiyle, Genelkurmay İkinci Başkanlığı’na getirildi. Akar ve Özarslan devre arkadaşıydı. 2013 yılında, ordu komutanlığı yapmadan kuvvet komutanı olan Hulusi Akar, Balyoz sayesinde, tahminden iki yıl önce, yani 2015’te Genelkurmay Başkanı, 2018’de Milli Savunma Bakanı oldu. Tesadüf demeyin. Balyoz’da, Hulusi Akar’ın rolünü, Mustafa Önsel şöyle anlatıyor: “Hulusi Paşa, ‘Balyoz’ ile ilgili askeri bilirkişi olarak atanan ve faraziye kullanarak sanıkların aleyhine rapor hazırlayan icra subayı Binbaşı Ahmet Hakan Erdoğan’ı, bilirkişilik yapması için askeri savcılığa gönderen komutandır. Erdoğan, komutanın evrak yönünden eli ayağı durumunda, bu anlamda da işi en yoğun olanlardandı. Ama ne hikmetse bilirkişilik için askeri savcılığa o gönderildi.” Askeri savcı, komutanlığını Akar’ın yaptığı 3. Kolordu’dan, tecrübeli birini istemişti. Gelgelelim Erdoğan, bu kariyere sahip değildi. Yıllarca helikopter pilotluğu yapmış, Harp Akademisi’nin ardından, TSK’de evrak işiyle meşgul cari işlem şube müdürü atanmıştı. Öte yandan, sonuçlarını bugün daha net gördüğümüz gibi, yaptığı iş Fethullahçılara yaradı. Akar’ın tuhaf kararı, Binbaşı Erdoğan’ı, Balyoz kumpasının kritik halkası haline getirdi. 1986 yılında, Kuleli Askeri Lisesi’ne giriş sınavında, FETÖ’nün Türkçe sorularını çaldığını hatırlatan Önsel, imam hatip çıkışlı Erdoğan’ın, Türkçe sorularını tam yaptığını not düşmüş. Peki Erdoğan’a ne oldu? Önsel yanıt veriyor: “Verdiği rapordan dolayı ‘sürüldü, aforoz edildi’ haberlerinin tamamı, yandaş medyaca uydurulmuştur. Erdoğan, Hulusi Akar Paşa tarafından yurtdışına seçkin bir göreve gönderilmiştir (İngiltere).” Aslında söylemeye dilimizin varmadığını, o gün, “Çatlak Ali” lakaplı Albay Ali Değirmenci’ye atfedilen rivayet söylemiş: “Genelkurmay Başkanı Necdet Özel, yanında ikinci başkan Orgeneral Hulusi Akar olduğu halde, Albayların öğlen yemek yediği yemekhaneye gelir. ‘Moraliniz nasıl?’ der. ‘Çatlak Ali’ söz alır: ‘Komutanım bakın, ben resmi elbisenin üzerine eşofman giyerek mesaiye geliyorum, neden biliyor musunuz?’ Necdet Paşa hayretle sorar: ‘Neden?’ Çatlak Ali: ‘Çünkü halkın içine üniformayla çıkacak yüzümüz kalmadı da ondan. Pek çok arkadaşımız, hukuk katledilerek cezaevine atıldı. Onları sahipsiz bıraktık. Bu davalarla onların üzerinden bizleri de itibarsızlaştırdılar. Ben, silah arkadaşlarımıza yapılan bunca haksızlığa gerekli tepkiyi vermediğimizi düşünüyorum!’” “Çatlak Ali”nin söylediğini “Sağlam Hulusi Akar” duymamış olabilir mi? Mustafa Önsel’in kitabı, yıllar önce “Korkut Dede”ye bakarken onun gölgesinden yürüyenleri kaçırdığımızı gösteriyor. Bir oluş ve ilerleyiş halindeki geçmiş, belki de sadece geleceğin tepelerinden okunabiliyor.",https://www.cumhuriyet.com.tr/yazarlar/baris-terkoglu/korkut-dede-catlak-ali-saglam-hulusi-1957761
Barış Terkoğlu,Erbakan’ın saklanan konuşması,11 Temmuz 2022 Pazartesi,"Kurt kuzuyu yemeğe karar veriyor. Geriye sadece suyu bulandırmak kalıyor... 28 Şubat kumpas davası üzerine Sami Menteş ile hazırladığımız “Size Yalan Söylediler” kitabının imza günündeydik. Bir zamanlar eski Genelkurmay Hukuk Müşaviri olan, emekli Tümgeneral Erdal Şenel de kitabını imzalatanlar arasındaydı. Hiç izlememiştim. Erdal Paşa, bana bir görüntüden bahsetti. Defalarca talep etmişlerdi ama mahkeme reddetmişti. Dahası, kendileri bulup getirmişler, ancak hâkimler “burası sinema değil” diyerek izlemeyi kabul etmemişti. Hayır, gizli saklı bir şey değil. Necmettin Erbakan’ın, bir yanına koalisyon ortağı Tansu Çiller’i, öbür yanına destek veren BBP lideri Muhsin Yazıcıoğlu’nu oturttuğu basın toplantısından söz ediyorum. Erbakan’ın konuşması, hükümetinin istifasından üç gün sonraydı. 21 Haziran günü TRT’den canlı yayımlanmıştı. Erbakan’ın basının karşısına çıkma nedeni beklentisinin karşılanmamasıydı. Zira, istifanın ardından, yeni koalisyonun Çiller’in başbakanlığında kurulmasını bekliyordu. Ancak dönemin Cumhurbaşkanı Süleyman Demirel, görevi ANAP lideri Mesut Yılmaz’a vermişti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Görüntüyü izledim. Necmettin Erbakan söze şöyle girmişti: “Bütün ulusumuzun takip ettiği gibi, 18 Haziran günü, bizim DYP ile bir yıl önce yapmış olduğumuz protokolümüz uyarınca, protokolümüze uyarak Sayın Demirel’e başbakanlıktan istifa mektubumu sunmuştum.” 28 Şubat MGK’si, adı üstünde, 28 Şubat’ta oldu. Erbakan hükümeti o gün değil, dört ay sonra görevi bıraktı. Erbakan nedenin askerle sorun değil, koalisyon protokolü olduğunun altını çiziyordu. Erbakan, Demirel’e sunduğu istifa mektubunu “Bir kere daha aynen okuyorum” diyerek kameraların önünde okumaya başlamıştı. Mektuptaki ifadeler, Erbakan’ın açıklamasını doğruluyordu: “RP ve DYP arasındaki koalisyon protokolüne uygun olarak, bu bir yıllık süreden sonra, başbakanlığın DYP’ye geçebilmesi için, yapmış olduğumuz taahhüde ve iki parti arasındaki mutabakata uymak üzere başbakanlık görevinden istifa ediyorum.” Tepkisi önce Demirel’e ardından Mesut Yılmaz’a idi. Yani cumhurbaşkanının görevi Çiller’e vermemesi ya da başkasına vermesi “darbe” ise (ki değil), Erbakan’a göre sorumlusu önce Demirel sonra Yılmaz’dı. Askerle sorun iddiasına da tepkiliydi: “Efendim, ülkede bir gerginlik varmış da hükümet bunun için istifa etmişmiş... Hayır! İşte bizim istifa mektubumuz apaçık ortada... Başarılı bir hükümet, sadece ahde vefa örneği gösteriyor. Protokolün gereği olarak en güzel bir ahlak örneği gösteriyor. Bu siyasi tarihimize böyle geçecek!” Erbakan, istifa kararına “bir yıl önce Çiller’e verdiği söz”ü gerekçe olarak sunuyordu. Gelgelelim, bugün AKP-FETÖ işbirliği ile açılan 28 Şubat davasını sürdürenler, Erbakan’ın kendi sözlerine rağmen “Hayır, Erbakan’a askerler darbe yaptı” diyordu. 56 dakikalık o görüntüyü mahkeme izlemedi. Zira görüntüler, 28 Şubat’ın bir darbe olduğu tezini, bizzat Erbakan’ın ağzından ortadan kaldırıyordu. İzlenmemesinin sebebi belli. Mahkeme, önceden verilmiş karara ulaşmak için delilleri yok saymak zorundaydı. Daha da önemli bir ayrıntı... Eğer Erbakan’ın anlattığı, “Demirel’in görevi Çiller’e vermemesi” darbe ise, bunun yakın tarihte örneği de var. Malum, Erdoğan, 2015 Haziran-Kasım aralığında, yaptığı manevralarla, muhalefete hükümet kurma görevi vermeyerek, olası bir alternatifi önledi. Öte yandan, istifa ile darbe aynı şeyse, 2016 yılında Başbakan Ahmet Davutoğlu’nun istifa ettirilmesi ne oluyordu? Mahkemeyi model alacaksak, bizzat Erdoğan tarafından, bir kez başbakan istifasıyla, bir kez de görev vermeyerek “darbe” yapılmıştı! 90 yaşındaki Ahmet Çörekçi, 86 yaşındaki İlhan Kılıç, 82 yaşındaki Çetin Doğan, 83 yaşındaki Çevik Bir, 82 yaşındaki Erol Özkasnak... Yaş ortalaması 80’in üzerindeki 14 asker, “Erbakan’a rağmen sözde Erbakan için” bir bayramda daha, hapiste ölümü bekliyor. Tıpkı Gezi davasındaki gibi... Olmayan darbenin, görülmek istenmeyen delilleri ise yarına hazırlanıyor. Geleceği çizmek isteyenler, hepimizin geçmişini kendi kalemiyle yeniden tanımlıyor. Mesele yemek ise nefes almak bile bahane. Kurdun mahkemesi olsaydı kuzular hep idamlık olacaktı.",https://www.cumhuriyet.com.tr/yazarlar/baris-terkoglu/erbakanin-saklanan-konusmasi-1956646
Barış Terkoğlu,Yüzlerce kız çocuğu ölebilir,22 Ağustos 2022 Pazartesi,"Günlerdir içim içimi yiyor. “Ya korkulan olursa” diyorum. Önümde bir dizi şikâyet dilekçesi var. Cumhurbaşkanlığı’na yazılmış, valiliğe iletilmiş, savcılığa bildirilmiş. Anlatılana göre, belki yüzlerce kişinin ölümüne neden olacak bir hikâye. Şöyle anlatayım... Ardahan’da bir devlet yurdu var: Niyazi Mısri Kız Öğrenci Yurdu. Resmi öğrenci kapasitesi 852 kişi. 2014 yılında, inşaatı ihaleyle bir şirkete verildi. İhaleyi alan firma, alışık olduğumuz gibi, taşerona devretti. O da inşaatı bitirdi. Derken... 2020 yılında taşeron firma sahibi-yetkilisi Ahmet Adil Yardımcı ortaya çıktı. “Bir dakika” dedi. İddiasına göre, yaptığı inşaatta bir oyun dönmüştü. Yurdu inşa ederken Salduzlar Beton firmasından beton almıştı. Ancak yıllar sonra karşısına firmanın eski bir çalışanı çıkmış, itiraflarda bulunmuştu. Söylediğine göre, inşaata beton döken firma, betondan çalmıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Üstelik arkada işleyen bir yolsuzluk mekanizması vardı. Bu işi yaparken denetim firmasıyla birlikte çalışılıyor, sahte numuneler alınıyordu. “Her şey normal” raporuyla devlet de kandırılıyordu. Yardımcı’nın, 29 Ocak 2020 tarihli, CİMER’e şikâyet dilekçesinde şu yazıyor: “Yarın olacak bir faciadan sorumlu olmayacağım.” Dilekçeleri karıştırıyorum. Hemen olayın üstüne gidilmiştir umudum yarım kalıyor. Zira Ardahan Valiliği’ne ve Cumhuriyet Savcılığına ulaşan, 19 Ocak 2021 tarihli dilekçede konunun kapatılmaya çalışıldığı anlatılıyor: “İnşaatı yapan firma olan En-Sa Yapı ve Koltek Müşavirlik yetkilileri CİMER’e yapmış olduğum şikâyete müdahil olup yeni karot numunesi aldırmak yerine, gerçeğe aykırı düzenlenmiş olaneski numune sonuçlarıyla konuyu kapatmaya çalışmışlardır. En-Sa Yapı yetkilisi Ali Haydar Ergezen ve Koltek Müşavirlik Genel Müdürü Cem Bey benimle iletişime geçerek konuyu kapatmamı, aksi takdirde kendilerinin çok büyük zarar göreceklerini tehditkâr bir üslupla ifade etmişledir.” Peki, Yardımcı ne istiyor? Şunu talep etmiş: “Bağımsız üniversite ve kuruluşlardan, tüm proje temellerinden, kolon, perde ve kirişlerden numune alınıp gerekli testlerin yapılması, aksi takdirde doğabilecek deprem, sel, doğal afet vb. oluşacak her türlü maddi ve manevi sorumluluk tarafıma ait değildir.” Yani diyor ki: Ben bu inşaatın taşeronuyum, inşaatı ben yaptım ama bu inşaat yıkılabilir. Devlete, sorumluları haber veriyorum. Sonra bir depremde yıkılırsa beni günah keçisi ilan etmeyin! İşin ilginci, Yardımcı bir dedektiflik de yapmış. Bazı belgelere ve şahitlere ulaşıp savcılığa bildirmiş: “Çevre ve Şehircilik Bakanlığı arşivlerinde, kısıtlı şartlarda iddialarımı doğrulayan bazı belgelere ulaştım. Dilekçemin ekinde sunuyorum.” CİMER, valilik, savcılık derken olay bilirkişiye gitti. Yeniden numune alınıp herkesin içi rahatlatıldı mı derseniz, “maalesef” diyeceğim. Zira resmi bilirkişi raporunda şu yazıyor: “100’ün üzerinde karot numunesi alınması gerekeceği, müdürlüğümüzde karot alma işini yapabilecek geçici görevle çalışmakta olan emekliliği gelmiş bir personelin olduğu, bu işlemin bir kişiyle yapılması durumunda haftalar/aylar süreceği, söz konusu binaların halen kız yurdu olarak kullanılmakta olduğundan bu işlemin haftalarca sürmesinin büyük mağduriyetler yaratacağı değerlendirilmiş olduğundan talebiniz hakkında işlem yapılamadığı belirtilmiştir.” Bilirkişi raporunda “İnceleme haftalar sürer” denilerek işlem yapılmadığı belirtildi. Sonuç olarak, “eski numune raporlarında sorun yok gibi görünüyor” denmesine dayanarak savcılık, “Kovuşturmaya yer yok” kararı verdi. Dosya da böylece kapandı. Biraz dikkatli bakınca, dilekçede adı geçen Ali Haydar Ergezen’in, eski Bayındırlık ve İskân Bakanı Zeki Ergezen’in kardeşi olduğunu fark ediyorum. Ergezen’in şirketi, Ardahan’daki yurdun dışında, devletten milyarlarca liralık inşaat ihaleleri almış görünüyor. Haliyle, dosyanın kapanması, birilerinin dokunulmazlığının marifetiymiş gibi duruyor! Devletin öğrenciler kalsın diye ihale ettiği bir yurt. İnşaattan kazanılan milyonlar. Üstüne betondan çalınma şüphesi. Yüzlerce kızın ölebileceğinin itirafı. Koca bina şimdi ne olacak sorusu. Devletin “Aman dokunmayalım” diyerek dosyayı kapatması. Bina sağlamsa dahi, bunu tespit etmek için, bir numune alınarak kamuoyunun rahatlatılmaması. Betoncu şeyhler, her depremden sonra, sorumluyu “ölenlerin günahları” ilan ediyor ya... Belki de en büyük günah, yükselen binaların harcında karılıyor.",https://www.cumhuriyet.com.tr/yazarlar/baris-terkoglu/yuzlerce-kiz-cocugu-olebilir-1972266
Barış Terkoğlu,Mahmut Efendi nasıl ölmedi,30 Haziran 2022 Perşembe,"Cenaze kalkıyor. Toprak örtülüyor. Yine de istiyorsun ki toprak altındaki seni bırakmasın. 15 Temmuz gecesi... Hakan Fidan, eski Diyanet İşleri  Başkanı Mehmet Görmez ile yemekteydi. Görmez’i, eşi Hatice Kübra Görmez aradı. “Mehmet darbe oluyor” dedi. Görmez MİT’te olmanın rahatlığıyla, “Bu işi en önce haber alacak bir yerdeyim” karşılığını verdi. İstihbarat ile Diyanet’in, din ile devletin, sembolik gecede yanyana olması tesadüf değil. Zira Türkiye, adı FETÖ ya da başka bir şey olsun, cemaat görünümlü oluşumların devletle ilişkisini yıllardır tartışıyor. Geçmişte istihbarat birimlerinin, tarikatları takip ettiği çalışmaları vardı. Gelgelelim, “yeni bakış açısıyla” güncellenmesi gerekiyordu. Diyanet içinde bir rapor hazırlandı. İddia odur ki Diyanet içerisinde, durumdan rahatsız olan tarikatlar, raporu ortaya çıkararak kurumu zor durumda bırakmıştı. Öyle ya, rapor aslında kamuoyu için hazırlanmamıştı. Mehmet Görmez, raporla ilgili, “istihbarat” imasında bulundu: “Daha çok bir istihbarat dilini andırıyor. Bir ilmi rapor olarak ben görmedim.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Görmez, mahiyetini de şöyle anlattı: “Türkiye’deki bütün dini ve fikri hareketleri görmek için ve anlamak için hep bir çaba içerisinde oldum. Eğer o çabaları birileri toplayıp da rapora dönüştürmüşse, onu bilemem.” Hem var hem yoktu. Hem Diyanet’in içindeki bir çalışmaydı hem devletin istihbari bakışını yansıtıyordu. İçinde gizli bilgiler olmasa da saklıydı. Yine de raporun sızması sayesinde, bugünkü devlet aklının, tarikat ve cemaatler hakkındaki “gerçek fikri”ni öğrenmiş olduk. Peki, İsmailağa hakkında o raporda ne yazıyor? Aslında rapor, şu sözlerle sahipleniliyor: “Cemaatin, dini görüş ve fetvaları, genellikle Diyanet ile uyum arz eder.” Yine de İsmailağa’nın sarık, cüppe, çarşaf konusundaki katılığı raporun hedefindeydi: “Hz. Peygamber’in sünnetini şekilciliğe indirgemek gibi bir imaj ortaya koymaktadır. Bu tür indirgemeci tercihler, Müslümanları ayrıştırma riski taşımakta; birlik, beraberlik ve kardeşliğini de olumsuz etkileyebilmektedir.” Rapor, İsmailağa içinde çatışan grupların olduğu tespitini yaparak konuyu kapatıyordu. Peki, taraf tutuyor mu? Evet. Hemen akabinde, “Cübbeli Ahmet” olarak bilinen Ahmet Mahmut Ünlü’yü ele alıyor. Cübbeli’ye, dini ticarete alet etmekten, tekfirciliğe, uydurma hadis ve rivayetlere dayanmaktan hatta şirke kadar suçlamalarda bulunuyor. Haliyle devlet içinde birilerinin Cübbeli’nin üstüne çarpı attığı anlaşılıyor. Meselenin bamteli de burada. Yakın zamanda, cemaat içi kavgası, Yeni Şafak’la çatışmaya dönüşen Cübbeli, cenazede de açıkça dışlandı. Bu da elbette, cemaatin 37. şeyhinin, Erdoğan’ın da desteğiyle, Mahmut Efendi’nin vekili Hasan Kılıç olması sayesinde oldu. Dün, cemaat içinde üç video dolaşımdaydı. Biri, her yerden kaldırılan, Cübbeli’nin yıllar önceki açıklamaları. Cübbeli, Mahmut Efendi’nin Hasan Kılıç’ın vekâleti hakkındaki fikrini değiştirdiğini söylüyordu. Yani Mahmut Efendi yerine Kılıç’ı bırakmamıştı. İkincisi, bunu ispatlayan Mahmut Efendi’nin hastane görüntüsü. İsmail Saymaz’ın da yazısında bahsettiği videoda, Mahmut Efendi hasta yatağında, zorla da olsa, “yerine tayin ettiği birinin olmadığını” söylüyordu. Üçüncü video ise yeni. Konuşan Cübbeli’ydi. Çözümü anlatıyordu. “Allah yolunda ölenlere ölü demeyin” sözünden hareketle, Mahmut Efendi’nin aslında ölü olmadığını anlatıyordu. Mahmut Efendi’nin hocası Ali Haydar Efendi’nin de öldükten sonra iki yıl cemaatini yönettiğini söylüyordu. Haliyle Mahmut Efendi de mezarından İsmailağa’yı yönetmeye devam edecekti. Hatta yaşarkenkinden daha iyi yönetecekti. Geçenlerde Cübbeli’nin rüyasına bile gelmişti. Cemaatteki çatışmada bulunan çözüm bu... Eğitimlerde, eskisi gibi rabıtalar, mezardaki Mahmut Efendi’ye yapılacak. Hem Cübbeli taraftarlarının hem Marifet Grubu’nun otoritesini sorguladığı Hasan Kılıç ise “rabıtasız şeyh” olarak “büyüklük” edecek. İşin özünde, AKP’nin tercihi var. Seçime bir yıl kala, Milli Görüş kökenli dört ayrı siyasi parti muhalefette. Haliyle AKP, cemaatleri, özellikle de Milli Görüşçü İsmailağa’yı, sahipsiz bırakmak istemiyor. Kavgayı siyasetin bu kadar belirlemesinin nedeni de bu. Zira önümüzdeki seçim, İsmailağa’nın da diğer cemaatlerin de  açıkça AKP’den yana tutum alması istenecek. Ölüler konuşur mu? Elbette hayır. Aslında diriler sözlerini, itiraz edemeyen meçhullere söyletir.",https://www.cumhuriyet.com.tr/yazarlar/baris-terkoglu/mahmut-efendi-nasil-olmedi-1952841
Barış Terkoğlu,Ben böyle dolandırıcılık görmedim,21 Temmuz 2022 Perşembe,"Olmayacak adamları alıyoruz. Başımızın üstüne koyuyoruz. Sonra başımıza gelenlere şaşırıyoruz. Türkiye’de kimilerinin “yardımsever işadamı” diye tanıttığı Sezgin Baran Korkmaz (SBK) artık Amerikan adaletinin elinde. ABD’nin kendince haklı nedenleri var. Devletini dolandıran Kingston Kardeşlerin SBK’ye aktardığı paranın peşinde. Bizimkiler ise İçişleri Bakanı ve yargıdaki kimi isimler eliyle, elinde tuttuğu SBK’ye, adeta “kaç” dedi. Kaçan kuş, ABD’nin eline düşünce de kara kara düşünür oldu. Yanlış anlamayın. Ya adalet yerini bulursa diye değil. Ya SBK, tıpkı Rıza Sarraf gibi, Türkiye’de kimlerden yardım aldığını açıklarsa diye. Hani “bir güç var” derler ya... Yargı, görülmeyecek hızda SBK’nin mallarındaki tedbiri kaldırmış, yurtdışı yasağını sonlandırmıştı. Bu işi yapan yargı mensupları kısa sürede en yukarılara tırmanmıştı. Bu da neyin ne olduğunu özetliyordu. Bunları hatırlattım. Belki hiç unutmamıştınız. Ama yeni öğrendiklerimden sonra benim de dudağım uçukladı. Size SBK hakkındaki yeni gelişmeyi açıklayacağım. Hem de bir “çökme hikâyesi” üzerine. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşadamları F.T. ile Ahmet Uzuner, 2006-2009 aralığında ortak çalışıyordu. Piyasaya demir satıyorlardı. Gelgelelim bir süre sonra iş ilişkileri bitti. Ancak aralarındaki kimin kime borcu var tartışması bitmedi. F.T’ye sorarsanız borcu yoktu. Uzuner’e sorarsanız alacaklıydı. Her şey Uzuner’in SBK’ye başvurmasıyla başladı. Önümde, Ankara 4. Ağır Ceza Mahkemesi’nin 1 Nisan 2021 tarihinde SBK hakkında yazdığı gerekçeli kararı duruyor. Savcılık iddianamesi bir yana, tanık ifadelerinin, bilirkişi raporlarının, kamera kayıtlarının olduğu dosyada, SBK hakkında dolandırıcılık kararı verilmiş. Şöyle anlatayım... Savcılık SBK için şu ifadeleri kullanıyor: “SBK’nin sanıklar Bereket Öner, Murat Akkuş ve Seran Köşkeroğlu ile birlikte hareket ederek katılanın (F.T.) evine yakın bir işyeri kiralayarak buradan katılanı takip ettikleri...” İlk aşamada F.T’nin evinin yakınında bir dükkân tutulmuş, F.T. buradan izlenmişti. Savcının uydurması değil. Dosyada var. Söz konusu uyduruk dükkânı hem komşuları hem de göstermelik çalışanlar tespit ediyor. Peki neden bu yapıldı? Devamı daha da inanılmaz. Otoshow adında bir otomobil dergisi var. Birçok kişinin evine gönderilen bir sektör dergisi. Birgün F.T’nin kapısı çalındı. Kurye kıyafetli adam, Otoshow dergisi getirmişti. Karşılığında imza aldı. Yetmedi, geri döndü, “tam çıkmamış” diyerek bir daha imza aldı. Ancak gelen ne gerçekten kuryeydi ne de derdi dergi getirmekti. SBK’nin adamı Murat Akkuş’un ta kendisiydi. Günlerce F.T. izlenmiş, hakkında istihbarat toplanmış, eli ürünü imza kurye taklidiyle alınmıştı. Dükkân da bu işten sonra kapatılmıştı. Sonra... 2011 yılında, F.T’nin borçlu olduğuna dair 12 milyon 680 bin bedelli bir senet ve protokol yazıldı. Senete ve protokole bu imzalar aktarıldı. Ardından Karadeniz Ereğli 1. İcra Müdürlüğü’nden icra kararı aldırıldı. F.T’nin işyerine, o gün, “icraya geldik” diyerek adeta büyük bir kalabalık yığıldı. Gelgelelim, F.T., “böyle bir senet imzalamadım” diyordu. Önce icrayı mahkemeyle durdurdu. Sonra senedin sahteliğinden şikâyet etti. Bilirkişi, söz konusu senedin başka bir evraktan kopyalanarak üretildiğini, jelatin ve yapışkan kalıntılarını göstererek, somut delillerle anlattı. Derginin geldiği günün kamera kayıtlarına, açılan uyduruk dükkâna ulaşıldı. Telefon kayıtlarıyla da ilişkisi çıkarılan şebeke hakkında hüküm, 1 Nisan 2021 günü yazıldı. Mahkeme SBK’ye “resmi belgede sahtecilik”ten 2 yıl 6 ay, “nitelikli dolandırıcılık” suçundan 3 yıl 4 ay, toplamda 5 yıl 10 ay hapis cezası verdi. Diğer sanıklar da “resmi belgede sahtecilik” suçundan 2 buçukar yıl ceza aldı. Elbette karar okunurken SBK çoktan yurtdışına çıkmıştı. Son gelişmeye göre ise geçen 27 Mayıs’ta, Yargıtay Cumhuriyet Başsavcılığı kararın onanmasını istedi. Dosya şimdi Yargıtay hâkimlerini bekliyor. Kısacası... Türk mahkemelerinde “nitelikli dolandırıcılık”tan hüküm giyen SBK’nin yollarına adeta gül döküp “kaç” diyorlar. Sonra ABD’ye “SBK bizi dolandırdı” dediği için kızıyorlar. Yetmiyor, kaçması için yol verenleri yükseltiyorlar. Bütün bunları ise “şeytanın aklına gelmez” denilen işlerdeki bir adam için yapıyorlar. Emin olun, kendi çıkarlarını milletin çıkarlarının gölgesine saklıyorlar. Beka, devlet, vatan, millet söylemiyle rezaletlerini gizliyorlar. Üç kuruşluk menfaat için, güzelim ülkemizi, el mahkemelerine meze yapıyorlar. Neydi Ahmet Kaya’nın “Başım Belada” şarkısı? Nerden baksan tutarsızlık nerden baksan ahmakça...",https://www.cumhuriyet.com.tr/yazarlar/baris-terkoglu/ben-boyle-dolandiricilik-gormedim-1960302
Barış Terkoğlu,Soruları çalanlar devleti çalıyor,04 Ağustos 2022 Perşembe,"Cumhuriyet, aklın yükseldiği sistemdir. Köydeki çoban eğitilirse cumhurbaşkanı olabilir. Keşke sınavlar hiç olmasaydı. Ancak yarışmanın olduğu düzende, birikimi ölçmenin bir yolu da sınav yapmak. Kurumlar yıkılıyor, iktidar ya da cemaatlerin yandaşları sıçrayarak ilerliyor. Sonra da “Neden soru çalınıyor?” diyoruz. Aslında yanıtı basit: Kendi adamlarını sizin yerinize yerleştirmek için! KPSS sorularının kaynağı olan yayınevinin işlerine dikkat ettiniz mi? Polislik dahil, devlet kadrolarının birçoğuna hazırlıyorlar. Aslında bir yayın grubu. Gözlerin çevrildiği Yediiklim Yayınları bir ayağı. Yargı Yayınevi, Doğru Tercih, Kurultay Yayınları, Benim Hocam öteki işleri. Neden mi hatırlattım? Son 10 yıldır sürekli sınav skandallarını konuşuyoruz ya... 2014 KPSS’nin ardından olanlara baktım. Sınava girenler ayağa kalkmıştı. Habertürk’ten aktarayım: “İsmail Adıgüzel’in ‘KPSS Tarihin Pusulası’ adlı kitabındaki sorularla, 2014-KPSS tarih sorularının birebir aynı olduğu ortaya çıktı.” İşin ilginci bu durum yayınevi tarafından da kabul ediliyordu: “27 tarih sorusunun içerisinde, 21 sorunun kitapta yer alan sorularla benzeşmesi tamamen tesadüftür.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kitabın yazarı İsmail Adıgüzel bile olaya şaşırmıştı: “Ben bile şok yaşadım soruları görünce. Afalladım açıkçası. Yine de tesadüf olduğuna inanıyorum.” Kitabı şimdi hangi yayınevi basıyor diye baktım. Bir de ne göreyim? Yediiklim grubundan “Doğru Tercih” yayınları. Kısacası aynı sorunu aynı insanlar etrafında tartışıyoruz. Hatta... Bu grup için Ankara’da konuşulan bir iddia ise cemaat bağlantısı. FETÖ’nün gidişinden sonra öne çıkan bir başka grupla ilişkilerinden söz ediliyor. Peki devlet durumun farkında mı? Elbette farkında. Çok değil, beş yıl önce, Polis Akademisi bir çalıştay düzenledi. Çalıştaya kritik noktalarda bulunan savcı, hâkim, bürokrat, akademisyen ve Cumhurbaşkanlığı’ndan 21 isim katıldı. Bitiminde “Yeni Nesil Terör: FETÖ’nün Analizi” adlı rapor çıktı. Polis raporunda KPSS’de olanlar da analiz ediliyordu: “Örgüt tarafından, 2000-2013 yılları arasında KPSS, ÖSS, ALES, Askeri Liseler, YDS sınavları gibi ÖSYM koordinatörlüğünde yapılan tüm sınav soruları çalınmıştır. Elde edilen sorular son derece stratejik olarak kullanılmıştır. Devletin istihdam politikası ve kamuoyu bu soruların nasıl kullanılacağını belirlemiştir.” Tüyler ürperten bu ifadelerle kalmadı. Polis raporu, “sorulara sahip olma”nın nedenini de anlatıyor: “2000-2016 yılları arasında kamuda istihdam edilen devlet memuru sayısı yüzde 48 oranında artmıştır ve istihdam edilen personeldeki artış¸ nüfus artışının (yüzde 16) oldukça üzerindedir.  Personel sayısındaki artış bilhassa dört alanda yapılan sınavlar neticesinde atamaya bağlı olarak gerçekleşmiştir. Eğitim, yükseköğretim, TSK ve Emniyet teşkilatı sınavları FETÖ’nün özel olarak ilgilendiği sınavları oluşturmakla birlikte devlet memurları sayısındaki artışın yüzde 80’ini oluşturmuştur.” Polis raporu, akademisyenleri ilgilendiren ALES sınavı dahil, devletin bütün sınavları çaldırdığını anlatıyor. Rapor özünde ise bize şunu söylüyor: Devleti ele geçirmek isteyenler sınavları ele geçirir! FETÖ bitti demeyin! Polis raporu, sonrasında FETÖ’nün işini devralan cemaatler için de uyarmış: “Dini örgütlenmelerin bürokraside yapılanmalarının önüne geçilmelidir. FETÖ’den boşalan yerlere göz diken ve devlet içerisinde örgütlenme gayretinde olan başka gruplara kesinlikle göz yumulmamalıdır.” Elbette böyle olmadı. FETÖ’den sonra öteki cemaatler devletin içinde fink attı! “Soru çalma işi örgüt işi” fikri yargıda da kabul görmüş olacak ki “soruları önceden almak” örgüt için delil sayıldı. Sadece Kaynak Holding soruşturmasında, 4 bin 978 kişinin KPSS sorularını alarak kamuya yerleştiği tespit edildi. Bütününde ise 400 bin civarında kişinin soru hırsızlığıyla kadro bulduğu görülüyordu. Kimi sınav birincileri dahil, gözaltına alınanlardan itirafçılar çıktı. Kimi askeri personel, eşlerinin sınav hırsızı çıkmasıyla yakalandı. Kısacası sınavları isteyenler aslında devleti ele geçiriyor. Bu kez neyse ki ÖSYM başkanı erkenden görevden alındı. Soruşturma açıldı. Bir yere gider mi bilinmez. Ancak hatırlayın, 2011’de, YGS sorularının çalınmasını protesto eden gençlere tepki gösteren Erdoğan, “Taksim’de bin iki bin genci yürütmek problem değil, biz de kalkar onların karşısına beş bin on bin genci koyarız” demiş, daha sonra FETÖ’den yargılanan isimlere sahip çıkmıştı. Cumhuriyeti “erdemli insanlar rejimi” diye tanımlıyoruz. Farkında mısınız? Sorularla birlikte erdemi çalanlar, Cumhuriyetimizi de elimizden almaya çalışıyor.",https://www.cumhuriyet.com.tr/yazarlar/baris-terkoglu/sorulari-calanlar-devleti-caliyor-1965262
Barış Terkoğlu,Ne koyun ne koç kurban biziz biz!,18 Temmuz 2022 Pazartesi,"Hakkını teslim etmem lazım. Bu bayram hayati bilgiyi Yeni Şafak’ın ekonomi yazarı Yaşar Süngü’den öğrendim. Bir kasabın sözleri şaşırtmıştı: “Bu koyun derilerini kimse almıyor toprağa gömüyoruz. Bugün 65 adet toprağa gömdüm.” Araştırmış, dericilerle konuşmuş, kasabın doğru söylediğini öğrenmişti. Özellikle Marmara Bölgesi’nde, koyun ve koç derileri çöpe gidiyordu. Okuyup bitirdikten sonra söylendim: Bunca kavga boşuna mıydı? Anlatayım... Kurban derilerini toplama yetkisi Türk Hava Kurumu’na (THK) verilmişti. Kurban günü, mahallelerden THK’nin arabaları geçer, kurban derilerini makbuz karşılığı alır, tez elden fabrikaya yetiştirirdi. Gelgelelim, İslamcılar bundan hoşlanmıyordu. Zira, Atatürk’ün eseri olan THK ile bitip tükenmez mücadeleleri vardı. Derileri saklar, kendi cemaatlerine-teşkilatlarına gönderir, gömer ama yine de THK’ye vermezlerdi. Oysa Cumhuriyetin ilanından sadece 16 ay sonra Atatürk’ün kararıyla kurulan Türk Hava Kurumu’nun tek bir amacı vardı: Türk havacılığını geliştirmek. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Savaştan çıkmış genç Cumhuriyetin bunu yapma nedeni de belliydi. Hep Atatürk’ün “İstikbal göklerdedir” sözünü duyuyoruz. Fakat devamı var: “Çünkü göklerini koruyamayan milletler yarınlardan asla emin olamazlar.” Atatürk, Nutuk’un basımından elde edilen geliri THK’ye vermişti. Tayyare piyangosu, her sigara paketine isabet eden bir sigara farkı ücreti, sinema filmleri geliri ya da tayyare pulu... THK’ye çeşitli gelir kalemleri yaratıldı. Kavga yeni değil... Atatürk 1935’te anlatmıştı: “Türk Hava Kurumu’nu kurduğumuz zaman bunun ana gelir kaynağını bir yandan devlete, bir yandan da ulusumuzun yardımsever duygularına yükledik. Fitre ve zekâtın yanı sıra kurban derilerinin kuruma verilmesi için Bakanlar Kurulu kararı çıkardık. Bu karara karşı çıkmak isteyen yobazlarla, siyaset gereği bu uygulamadan vazgeçmemizi isteyenler oldu.” Nitekim Atatürk’ün ardından THK’nin gelirleri birer birer darbelendi. 1952’den itibaren üretim yetkisi de elinden alındı. 2004 yılına gelindiğinde THK’nin diğer gelirleri öyle azaldı ki, kalanın yüzde 54’ünü kurban derileri, yüzde 24’ünü fitre ve zekât oluşturuyordu. Ancak bu da tehlike altındaydı. Aynı menzile yürüyen FETÖ’sünden AKP’sine tüm İslamcılar, THK’nin kurban toplama yetkisine yıllarca saldırdılar. Sonunda hayal gerçek oldu. AKP-FETÖ kavgasının resmen başlamasına sayılı günler kala, 26 Eylül 2013’te, yönetmelik değişikliğiyle, kurban derisi ve bağırsağı toplama, fitre ve zekât zarfı dağıtarak yardım toplama konusunda THK’ye tanınmış olan yetki kaldırıldı. Bu işe bir de ad bulunmuştu: Demokrasi Paketi! Nazlı Ilıcak’ın Sabah’taki yazısı halen duruyor: “Yıllarca sözde laiklik adına THK’nin imtiyazının sürmesi için büyük mücadele verildi. Şimdi Türkiye ayıbından kurtuluyor.” Cemaat ve tarikatlar, kurban derilerini özgürce toplarken, THK, ana gelir kalemini kaybetmiş oldu. Ekonomik çöküş yaşayan kuruma bir de eski AKP milletvekili Cenap Aşçı kayyum atandı. Malvarlığı da har vurup harman savrulan kurumdan yangın söndürme ihalesi de alınınca, THK yaşayan ölüye döndü. Cuma günü gazetemizde okudunuz. SGK, prim borçları nedeniyle kurumun hesaplarını bloke etti. Ya deriler? Cemaat ve tarikatlar, Türkiye’ye barış getirmek bir yana, iktidardan pay istedikleri için, çatışmanın kaynağıydı. AKP-FETÖ kavgası başlayınca Erdoğan kürsüye çıktı. FETÖ’nün kurban derilerindeki yolsuzluklarıyla hesaplaşacaklarını açıkladı. 2015’te örgütün kurban derisi toplanması resmen yasaklandı. Sadece FETÖ değil. Sanki önünü açan AKP değilmiş gibi, Furkan Vakfı’na yapılan baskınların ardından, hükümet medyasında, “deri toplamışlar” haberlerini okuduk. Nihayetinde İslamcıların Atatürk vizyonuyla kavgasında kaybeden Türkiye oldu. Hükümetin ABD’nin önünde uçak için eğildiği koşullarda, kendi uçağımızı yapmak için kurulan THK, hükümet eliyle batırıldı. THK el çektirilirken, İslamcılar, örgütlü ve hassas bir iş olan deri toplamayı beceremedi. Milyarlık kurban derilerinin önemli bölümü de Yeni Şafak yazarının yazdığı gibi çöpe gitti. Dahası, derilerin yardım kurumu THK’ye verilmesi dinen caizken, çöpe atılması değildi. “Enver gireceğine Bulgar girsin” diyenler, milletin dinini de bozmuştu. Kurban; koç mu, koyun mu, yoksa biz miyiz? Bildiğim, kurbanların var da insan ruhunun derisi yok. Olsa, içinde ne varsa böyle açık görünür.",https://www.cumhuriyet.com.tr/yazarlar/baris-terkoglu/ne-koyun-ne-koc-kurban-biziz-biz-1959161
Barış Terkoğlu,FETÖ’yü soruşturan FETÖ’den çıktı!,28 Temmuz 2022 Perşembe,"Ağustos geliyor. Eskiden ilk gündem belliydi. YAŞ toplantıları günler sürer, şerh ya da terfi gibi kelimeler en çok o günlerde duyulurdu. Her şeyi iktidarın belirlemesiyle tartışma bitti. Hayır, bu kez sıradan bir FETÖ tasfiyesi hikâyesi değil. Aksine yerinde kalma öyküsü. Aslında Türkiye’ye Müyesser Yıldız duyurdu. Adı Kutlay Demir. 15 Temmuz’un ardından iki kez terfi ettirildi. Önce tuğgeneral, sonra tümgeneral oldu. Darbe girişiminin ardından, tam beş yıl, Hava Kuvvetleri’nde personel başkanlığı yaptı. Personel dairesi, Hava Kuvvetleri’nde, FETÖ ile mücadelenin en kritik yeriydi. Demir’in hazırladığı dosyalarla, FETÖ bağlantılı olduğu iddia edilen isimlerin, orduyla ilişiği kesildi. Kutlay Demir’e güvenin altı elbette boş değildi. Hakkında hazırlanan terfi dosyasında şunlar yazıyordu: “FETÖ/PDY ile kararlı bir şekilde mücadele etmektedir”, “PDY ile ilgisi yok. Ancak başka cemaat bağlantılı olduğu kanaatindeyim”, “Terfi etmeli (eşi türbanlı), hükümet yanlısı”. Dosyaların davalara gönderilmesi sayesinde bu bilgiler ortaya çıkmıştı. Derken... Geçen yıl beklenmedik bir şey oldu. 15 Temmuz’dan sonra, Kara Kuvvetleri İstihbarat Başkanlığı’na atanan Tuğgeneral Serdar Atasoy’un FETÖ üyesi çıkmasının ardından, Kutlay Demir de istifa etti. Müyesser Yıldız’ın geçen yıl anlattığına göre, istifa dilekçesi bir ay boyunca işleme konulmadı. Bu sırada, Erdoğan’a ulaşıp, kararı değiştirmeye çalışanlar oldu. Sonunda dilekçe iade edildi. Kutlay Demir, geçen yılki YAŞ’ta, başka bir yere, Diyarbakır’daki Muharip Hava Kuvvet Komutan Yardımcılığı’na atandı. İşte “geçen yıl neler oldu öyle” diye merak ederken bazı şeylere ulaştım. Gerçekten de “başka bir cemaatten” denilerek FETÖ ile mücadelede öne çıkarılan Demir’le ilgili, herkesi şaşırtan ilginçlikler olmuş. Şöyle anlatayım... Önümde Balıkesir Cumhuriyet Başsavcılığı’nın geçen yılki bir iddianamesi duruyor. 2021/11700 soruşturma numaralı dosyanın sanığı Adem Özkan. FETÖ’nün mahrem imamlığı ile suçlanıyor. FETÖ dershanelerinde öğretmen görüntüsündeki isim, iddianameye göre, Hava Kuvvetleri içindeki FETÖ bağlantılı askerleri yönetiyordu. Bunu da ankesörlü aramalarla toplantıya çağırarak yapıyordu. Savcılık, itirafçı ve tanık ifadeleri, Bylock çözümleri, telefon irtibatları dahil, çeşitli delillerle bunu tespit etmiş. Özkan’ın iddianamesinin 25. sayfasından aktarayım: “Örgütsel aramalarda kullanıldığı değerlendirilen kartlar incelendiğinde, Hava Kuvvetleri Komutanlığı Personel Daire Başkanlığı görevini icra ettiği tespit edilen Tümgeneral Kutlay Demir (...) tarafından kullanıldığı değerlendirilen GSM hatlarının, ankesör kartı marifetiyle örgütle bağlantılı şahıs ve şahıslar tarafından arandığı...” Savcı iddianamede, Adem Özkan ile Kutlay Demir iletişimi kurulan telefon kartının seri numarasını bile vererek devam etmiş: “2007-2010 yılları arasında şüpheli Adem Özkan’ın Hava Kuvvetleri Komutanlığı Bandırma 6. Ana Jet  Üssü Komutanlığı’nda görevli subaylar Kutlay Demir, (...) ile ankesörlü telefonlardan örgütsel görüşmeler yaptığı, örgütsel buluşma ve toplantılar için yer ve zaman belirledikleri, birlikte örgütsel toplantılara katıldıkları hususunun tespit edildiği...” Yani savcılık diyor ki: Adem Özkan, FETÖ’nün Hava Kuvvetleri’ndeki mahrem imamlarından biridir. Görüştüğü askerler arasında, 15 Temmuz’dan sonra Hava Kuvvetleri’nde beş yıl personel dairesini yöneten, FETÖ’cü askerleri ayıklayan Kutlay Demir de vardır. Tabii bunu devletin verdiği ankesör listesine bakarak söylüyor. Özkan’la bağlantılı diğer askerlere baktım. KHK ile atılmış, yargılanmışlardı. Havacı Albay Hüseyin Altın’ın iddianamesinde, Adem Özkan’ın ankesör görüşmelerinin tamamı yer alıyordu. Listeye bakınca Özkan’ın sadece Kutlay Demir adına kayıtlı hattı değil, eşi A. Demir adına kayıtlı hattı da aradığı görülüyordu. “Geçen yıl ne oldu” sorusu da yanıt buldu. Belli ki Kutlay Demir hakkında, Emniyet ve yargının tespitleri, şok etkisi yaratmıştı. Ortaya çıkan belgelerin ardından Demir önce istifa etmiş, sonra “birilerinin” devreye girmesiyle, personel dairesinden başka göreve kaydırılmıştı. Kriz, Serdar Atasoy etkisi yaratmadan, yumuşak geçişle çözülmüştü. Tarihler, belgeler, ifadeler, tespit tutanakları bunu söylüyordu. Eski YAŞ’lar daha kolaydı. Günler sürüyordu ama terfi mi emeklilik mi diye tartışıyorduk. Şimdi FETÖ’den mi yoksa başka cemaatlerden mi, at izi mi it izi mi diye konuşuyoruz.",https://www.cumhuriyet.com.tr/yazarlar/baris-terkoglu/fetoyu-sorusturan-fetoden-cikti-1962720
Barış Terkoğlu,İbn Haldun Erdoğan’a karşı,07 Temmuz 2022 Perşembe,"Bilal Erdoğan’ı nasıl kıskanmayayım? Çocukluğumuz gazoz kapaklarıyla, cam bilyelerle oynayarak geçti. Büyük oyuncaklarımız olmadı. Bir de Bilal Erdoğan’a bakın. Öyle mi Allah aşkına? “2012’den önce geleneksel sporlara karşı bir ilgim yoktu. Benim çocukluğumun geçtiği mahallelerin hemen üstü olan bir bölgenin Okçular Tekkesi olduğunu 2012’de öğrendim” demişti. Aynı yılın eylül ayında Okçular Vakfı’nı kurmakla kalmadı. 70 bin lira ile kurulan vakfa, koca Okçular Tekkesi bahşedildi. Geçen pazartesi de “Biz Smith ve Marx ile iktisat öğrenmeye başladık. İbn Haldun ile başlayabilirmişim sonradan fark ediyorum. Niye İbn Haldun ile başlatmamışlar” deyince, bir de bu var dedim. 15 yıl, ABD’de ve İtalya’da eğitim almıştı. Türkiye’de kendisini İbni Haldun ile tanıştırmayan eğitime veryansın ediyordu. Aman, Bilal Erdoğan işte demeyin. İstanbul’da, devlet desteğiyle ihya olan İbn Haldun isminde bir üniversite var. Bilal Erdoğan, üniversitenin başkan vekili. Üniversiteyi kuran TÜRGEV de bir Bilal Erdoğan projesi. Erdoğan, yine kamu binalarında büyüyen İslam Bilim Tarihi Vakfı’nın da yönetiminde. Bilmesi gerekiyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sadece o değil. Cumhurbaşkanı Erdoğan da İbni Haldun Üniversitesi açılışında konuşmuş, İbni Haldun’un hak ettiği değeri bulmamasının sorumlusu olarak, “toplumun değerlerine düşman, yasakçı, baskıcı jakobenler”i göstermişti. Peki asırlarca özgür olan İbn Haldun’un Mukaddime’sini, Erdoğan’ın deyimiyle “milletin değerlerine düşman” hangi yönetici yasakladı? Hemen size, Erdoğan’ın akıl hocası, Atatürk düşmanı Kadir Mısıroğlu’ndan aktarayım: “İbn Haldun’un devlet telakkisi Osmanlı’nın devlet anlayışına uymadığı için Abdülhamit onu yasaklamıştı.” Adnan Adıvar da İslam Ansiklopedisi’nde şöyle anlatmıştı: “Halifelik ve imamet gibi konularında İbn Haldun, çok özgür ve bağımsız görüşler açıklamış ve genel olarak hükümette şeriatın mutlak gerekli olmadığını söylemiştir. Eserin çevirisi ve aslı bu konuları içine aldığı için, II. Abdülhamit döneminde, Türkiye’de satılması ve okunması yasak kitaplardandı.” İbn Haldun’un özgürleşmesi önce 1908 ve tabii Cumhuriyet Devrim ile oldu. Hem Atatürkçü hem solcu yayınlar, yıllarca Mukaddime’yi bastı. Bu eserin en açıklayıcı çevirisini yapan da dinci terörün katlettiği Turan Dursun’du. Dursun, Abdülhamit’in yasağını anlattıktan sonra şunu söylemişti: “İbni Haldun ‘şeriat’ın hükümet için şart olmadığını” açıkladığı zaman (14. yüzyıl), böyle bir görüşü açıklamak büyük bir yüreklilik işiydi. Herkeste yerleşen bir inanç vardı: “Devlet ve hükümet ‘şeriat’sız olamaz.” Dün, Yılmaz Özdil, Mukaddime’nin kıymetli bir özetini yaptı. Ek olsun, kitapta Erdoğanlar için önemli dersler var. Kitabın 40. bölümünde şu yazıyor: “İranlılar, yalnızca devlet başkanlarının ailelerinden olanı kendilerine devlet başkanı yaparlardı. Sonraları, erdem, din, edep, cömertlik, yüreklilik ve saygınlık gördükleri kimselerden seçmeye başladılar hükümdarlarını. Ama seçerken, adaletli olmasını, aynı meslekte olanlara zarar verir diye bir meslek edinmemesini, alınan satılan şeylerin fiyatlarını yükseltme yoluna gider diye ticaret yapmamasını, bir hayır ve yarar getirmez diye devlet işlerinde çalıştırmamasını şart koştular.” İbn Haldun, iktidar sahibinin, iktidarını kaybetmemesi için başvurduğu zulmün, aslında yıkılışının habercisi olduğunu da söylüyor. İbni Haldun’a göre zalim, yol kesen eşkıyadan çok devleti kötü yönetenlerdir: “Birinin olan bir şeyi alan ya da emeğinin karşılığını tam ödemeyen ya da birine haksız bir istekte bulunan, haksız bir sav ileri süren ya da birini ‘şeriat’ın (hukukun) tanımadığı bir hakkı üstlenmek zorunda bırakan kimse zulmetmiştir. Öyleyse, devlete, hakkı olmayan vergileri toplayanlar zalimdirler, halkın hakkına saldıranlar zalimdirler, halkın hakkını çapullayanlar zalimdirler, halkın kendi hakkını almasına engel olanlar zalimdirler.” (43. bölüm) Zulmün ekonomik sebebi var mı? İbni Haldun, iktidarların yanı başında “beşli çete” türünden, devlet eliyle servet biriktirmenin zulmün kaynağı olduğunu söylüyor: “Sözü edilen türden yollara devleti sürükleyen şey, çeşitli kesimlerde beliren gösterişli yaşam yüzünden, devletin ve devlet egemenlerinin mal çoğaltma gereksinimi duymasıdır. (…) Savrukça yaşam daha da artarak sürer ve dolayısıyla giderler daha da büyüyüp çoğalır, halkın malına el uzatma gereği daha da ‘şiddet’ kazanır, devletin bu alandaki alışkanlığı gittikçe artar ve yaşamı sona erene, izi kalmayana, yerine geçmek isteyen basıp yönetimi alana dek öylece sürüp gider.” 25 yaşında, dönemin “paralelleri” tarafından kurulan kumpasla hapisliği tadan İbni Haldun, bugün yaşasaydı, Abdülhamid’in olduğu gibi, Erdoğan’ın gazabından da kurtulamazdı. Büyük adamların en büyük sorunu, adlarını küçük ağızların anıyor olması değil mi zaten...",https://www.cumhuriyet.com.tr/yazarlar/baris-terkoglu/ibn-haldun-erdogana-karsi-1955441
Barış Terkoğlu,Emeklilikte YAŞ’a takılan generalin perde arkası,08 Ağustos 2022 Pazartesi,"Meclis kendisine bomba yağdırılan gecenin raporunu yazamadı ya... Komisyondaki bir vekile sordum. “En şaşırtan olay neydi?” dedim. Dört vekil, bir gece, rapor üzerine çalışırken kapı çalıyor. Gelen tanıdık bir isim. “Karargâhtan geliyorum, Hulusi Paşa’nın ricası var” diyor. Vekiller şaşkınlıkla, “Nedir?” diye beklerken yanıt geliyor: “Adının raporda fazla geçmemesini rica ediyor.” Üzerine düşündüm. O gece sokakta katledilmiş, Emniyet’te üzerine bomba yağdırılmış ya da kurşuna dizilmiş birinin ruhu çıkıp gelse herhalde ricası bu olmazdı. Ama ölülerin hikâyesini diriler yazıyor. Size, 15 Temmuz’dan sonra beş yıl boyunca, Hava Kuvvetleri Personel Başkanlığı yapan Kutlay Demir’in hikâyesini anlatmıştım. Aslında, Türkiye onun adını, geçen yıl gazeteci Müyesser Yıldız sayesinde duymuştu. 15 Temmuz’un ardından iki kez terfi ettirilmiş, önce tuğgeneral, sonra tümgeneral yapılmıştı. Hakkında hazırlanan terfi dosyasında şunlar yazıyordu: “FETÖ/PDY ile kararlı bir şekilde mücadele etmektedir”, “PDY ile ilgisi yok. Ancak başka cemaat bağlantılı olduğu kanaatindeyim”, “Terfi etmeli (eşi türbanlı), hükümet yanlısı”. Derken, geçen yıl, 15 Temmuz’dan sonra Kara Kuvvetleri İstihbarat Başkanlığı’na atanan Tuğgeneral Serdar Atasoy’un FETÖ üyesi çıkmasının ardından, Kutlay Demir de istifa etti. İstifa dilekçesi işleme konulmadı. Kutlay Demir, geçen yılki YAŞ’ta, Diyarbakır’daki Muharip Hava Kuvveti Komutan Yardımcılığı’na atandı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kimse ne olduğunu anlamamıştı. Geçen 28 Temmuz’da, süreci açıklığa kavuşturan olayı anlattım. Balıkesir Cumhuriyet Başsavcılığı, FETÖ’nün askeriyedeki mahrem imamlarından Adem Özkan hakkında iddianame hazırlamıştı. İddianamede şu yazıyordu: “2007-2010 yılları arasında şüpheli Adem Özkan’ın Hava Kuvvetleri Komutanlığı Bandırma 6. Ana Jet Üssü Komutanlığı’nda görevli subaylar Kutlay Demir, (…) ile ankesörlü telefonlardan örgütsel görüşmeler yaptığı, örgütsel buluşma ve toplantılar için yer ve zaman belirledikleri, birlikte örgütsel toplantılara katıldıkları hususunun tespit edildiği...” Adem Özkan’ın ankesör görüşmelerine bakıldığında, sadece Kutlay Demir adına kayıtlı hattı değil, eşi A. Demir adına kayıtlı hattı da aradığı görülüyordu. Olay tam bir skandaldı. Yazımdan sonra kimi beklenen kimi sıra dışı gelişmeler oldu. Önce en önemlisinden başlayayım. Demir, YAŞ’ta emekli edildi. Meğer birileri, bu bilgilerin açığa çıkmaması için çırpınıyormuş. Demir’e tekrar kritik bir görev verilecekmiş. Ancak yazdıklarım planlamayı bozmuş. Demir’in FETÖ imamlarıyla ilişkisi, devletin zirvesinde yankılanınca, Demir’e emeklilik yolu görünmüş. Şaşırdığım bu olmadı... Yetmemiş, söz konusu iddianameye giren bilgilerin nasıl sızdığına ilişkin karargâhta bir inceleme başlatılmış. Sonunda Tuğgeneral Aziz Adalı, günah keçisi ilan edilmiş. Bilgileri, Adalı’nın sızdırdığına inananlar, onu emekli etmiş. Yetmemiş, rütbelerini sökmek için de çalışma başlatmış. 15 Temmuz’dan sonra, TSK’deki FETÖ mücadelesine destek için, THY’deki işini bırakıp TSK’ye dönen Adalı, zaten olağan şüpheliymiş. Zira Adalı, savcılık belgelerini görünce, “Neden FETÖ imamlarıyla iltisaklı bir asker hâlâ görevde” sorusunu açıktan soruyormuş. Kısacası, birilerinin derdi, TSK’yi FETÖ’den arındırmak değil, FETÖ iltisaklı isimleri saklamak! O kadar ki, Demir ile ilgili savcılık evraklarını sosyal medyada paylaşan, bir dönem kumpaslarla hapis yatmış Ahmet Zeki Üçok hakkında bile, bu nedenle tahkikat başlatılmış! Gazeteci, kaynağını açıklamak zorunda değil. Zaten yazdığım, herkese açık bir iddianame. Ama vicdani huzur için söyleyebilirim ki bana Demir’in FETÖ iltisakını gösteren iddianameyi, Adalı vermedi. 15 Temmuz’dan önce TSK’deki FETÖ’cüleri yazanlara dava açan, FETÖ’yü soruşturan savcılara belge-bilgi göndermeyen karargâh, ne yazık ki tarihten ders çıkarmamış! Bu kadar değil... Demir’in geçen yılki istifasından sonra da neler olduğunu duydum. Meğer AKP milletvekili Şirin Ünal, eski Bakan Taner Yıldız, Cumhurbaşkanlığı İdari İşler Başkanı Metin Kıratlı devreye girmiş. Cumhurbaşkanına, Kutlay Demir’in eşinin örtülü olduğunu, başka bir cemaatte bulunduğunu anlatıp, tasfiye edilmemesini istemişler. Demir’in görevden alınmasının “TSK’de 28 Şubat’ı hortlatacağını” söylemişler. Erdoğan da “Bir daha incelensin” demiş. Koca devletin koca ordusunun geleceği böyle çiziliyor! Cam kırıklarının üzerinde yürürken gerçeği arıyoruz. Ardımızda bıraktığımız kan, bizim değil. Arınmaya giden yolculuğun çileli nişanı sadece...",https://www.cumhuriyet.com.tr/yazarlar/baris-terkoglu/emeklilikte-yasa-takilan-generalin-perde-arkasi-1966791
Barış Terkoğlu,Siz bunları hiç bilmemiş olun!,04 Temmuz 2022 Pazartesi,"“Avrupa’nın en büyük”, “dünyanın en büyük” adliyelerini yapıyoruz. “Ne oldu” diye sormuyoruz. Geçenlerde adliyedeydim. Mahkemelerin kapılarının yanında listeler asılı duruyor. İçeride neler olduğunun fikrini veriyor. En sıkıcı salonlarının önünden geçerken gözüm takıldı. Yok yok, boşanma değil. Bunlar iş mahkemesi. Pek de haber olmayan davaların yeri. Ama bu sanki farklıydı. Kapıdaki listeye bakarsanız Siemens ile işten çıkarılmış iki çalışanı arasındaydı. Belli ki çalışanlar haksızlığa uğradığını söylüyordu. “Anlat hele” demeyin… Dava için gizlilik kararı alınmış. Hem de Siemens’in talebiyle. Bir iş davasında, şirket çalışanlarıyla Siemens arasında ne yaşanmış olabilir, bunu da kimsenin duymaması istenmiş olabilir, dedim haliyle. Eminim, yerimde olsanız siz de öyle derdiniz. Elbette gizli olduğu için herkese açık tutanaklarda yazmıyor. Ama yine de anlamaya çalıştım. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Eski çalışanların avukatlarının sözlerinden, meselenin TCDD ile ilgili olduğunu anladım. Belli ki Siemens, “burada konuşulanlar duyulursa TCDD zarar görebilir” demişti. Zira çalışanların avukatı şöyle söylüyordu: “Davalı taraf, TCDD’nin zararına beyanda bulunacak şekilde gizlilik talebinde bulunmuştur.” Tek taraflı olmasın. Siemens’in avukatı da yanıt vermişti: “İncelediğimizde, müvekkilimin dışında dava dışı kurum ve kişilerle ilgili bilgilerin de yer aldığını tespit ettik. TCDD’nin iş bu davanın içine çekilmesi karşı tarafça yapılmıştır. Uyuşmazlık, işe iade davası olmaktan çıkarılmıştır.” Siemens, gazeteciler dahil, dosyadaki belgelerin, üçüncü kişilere gösterilmemesini istiyordu. Konu TCDD, yani hepimize ait bir kurum olunca, daha da merak ettim. Hemen arama motoruna, “Siemens + TCDD” yazdım. Tek bir şey çıktı. Hani hepimizin zaman zaman bindiği yüksek hızlı tren (YHT) var ya. İşte onunla ilgili. Anadolu Ajansı, şöyle duyurmuştu: “Ulaştırma ve Altyapı Bakanı Adil Karaismailoğlu, Siemens’e sipariş edilen toplam 12 YHT setinden sonuncusunun da Ankara’ya ulaştığını belirtti.” Hemen ihale dosyasını buldum. “12 trencik” demeyin. Neredeyse 60 milyon Avro’luk bir ihaleydi. İşte orada ne olduysa “aman kimseler duymasın” deniliyordu. Bu kadar değil... Başka neyi bilmememiz gerekiyor derseniz onu da söyleyeyim. Bunu da yine tutanakta gördüm. Siemens’in avukatı şöyle diyordu: “(Davacıların) müvekkilimizin en büyük rakibi olan firmaya müzekkere yazılması talepleri vardır.” Avukat, mahkemenin bunu yapmamasını istiyordu. Hemen ihale haberlerini açtım. “En büyük rakip” denilen Alstom’du. Onlar da TCDD’ye tren seti satmaya çalışmıştı. Gelgelelim, ihaleyi Siemens kazanmıştı. Minik bir ayrıntı... Siemens’in ihalede bir de küçük ortağı vardı: Muhalefetin sürekli “beşli çete” diye suçladığı o beş şirketten biri. Almanlar kazanınca o da kazanmıştı tabii... İşte ne olduysa, “Aman rakipler bunu sakın bilmesin” deniyordu. Beni şaşırtan bir şey daha oldu... Çıkmış haberlerde şu ifadeyi gördüm: “İhale, TCDD Genel Müdürlüğü’nce, 30 Ocak 2017’de, İslam Kalkınma Bankası’ndan (İKB) temin edilen kredi ile yapıldı.” Öyle ya, İslam Kalkınma Bankası, bu kredilere, “İsrail’e sıfır fayda” şartı koyuyordu. Alman vatandaşı şirket temsilcileri ise antisemitizm tartışmalarının parçası olmamak adına, bu tür işlere girmiyordu. “Nasıl oldu” diye merak etmedim değil. Ama dediğim gibi, dosya gizli, bilmiyoruz. Üstünüze afiyet Türküm! Almanya’da bir gazetede yazsaydım ne olurdu? Orada basın özgürlüğü var, böyle gizlilik kararlarına kimse uymaz, diyebilirsiniz. Siemens gibi şirketlerin sözünü, ancak bizim “yerli ve milli yargımız” dinler, diye düşünebilirsiniz. Fikrinize saygı duyarım! İşte “gizli mahkeme”de, herkese açık tutanaklarda yazanlar bu kadar. TCDD’nin aldığı 12 yüksek hızlı tren seti ihalesinde, ne olduysa, onu bilmeniz istenmiyor. Bu nedenle işten çıkarılan çalışanların davasında, gizlilik kararı alınıyor. Ben de adliye koridorunda gezen herkesin görebileceğini anlattım zaten... Bir gün “en büyük” olmasa da, “en adil” mahkemelerimiz olacak. O gün adaletten bahsederken ne betonların ne ihalelerin konusu açılacak!",https://www.cumhuriyet.com.tr/yazarlar/baris-terkoglu/siz-bunlari-hic-bilmemis-olun-1954125
Barış Terkoğlu,MİT’i bu işe karıştırmayın!,25 Temmuz 2022 Pazartesi,"Sadece dolandırıcılık değil. Bir mesele daha var. Daha çok düşünmemiz lazım. Geçen çarşamba, Sezgin Baran Korkmaz’ın (SBK) bilinmeyen davasını yazmıştım. Ankara 4. Ağır Ceza Mahkemesi’nin 1 Nisan 2021 tarihli kararına göre, işadamları F.T. ile Ahmet Uzuner arasındaki alacak ihtilafına SBK dahil olmuştu. SBK’nin 5 yıl 10 ay hapis cezası aldığı dosyada hüküm, dolandırıcılık ve sahtecilikten kurulmuştu. Hikâye, akıllara durgunluk verecek cinstendi. F.T’nin evinin karşısında yalandan bir dükkân tutulmuş, hakkında istihbarat toplanmış, kargocu taklidiyle imzası alınmış ve 12 milyon 680 bin liralık sahte bir senet oluşturulmuştu. Ardından icra ile işyerine çökme operasyonu yapılmıştı. Hatırlattım ama fazlası var... Benim, 2020’nin mart ayında, şehit olmuş MİT personelini ifşa davasında dört ay hapis yattığımı, sonunda da beraat ettiğimi unutturmadan devam edeyim. Mahkeme, Uzuner’in SBK’yi devreye soktuğunu söylüyor. Peki SBK, Uzuner ile nasıl tanıştı? SBK’nin 25 Aralık 2012’deki mahkeme ifadesinde yazıyor: “Ahmet Uzuner ile öncesinden tanışıklığım yok. Ankara’dan tanıdığım X vasıtası ile, kendisi MİT Müsteşarlığı’nda müsteşar yardımcısıdır, tanıştım.” SBK, MİT yöneticisinin adını açıkça söylemiş. Ben ise gizledim. Zira MİT personelinin kimliğini ifşa etmek suç. Doğru mu söylüyor? Yani dolandırıcılıktan hüküm giyen SBK’ye aracı olan MİT yöneticileri mi var? Yoksa SBK, MİT’in adını mı kullanıyor? Yanıtlarını ararken başka bir belgeye rastladım. Dava sanıklarından Seran K’nin, 10 Ağustos 2011’de, Ankara Cumhuriyet Savcılığı’nda verdiği ifadeden söz ediyorum. Seran K., sanık olmanın dışında, dosyanın adeta itirafçısı. F.T’nin işyerine sahte senetle icraya gittikten sonra olanları savcıya şöyle anlatmış: “Haciz işlemi bittikten sonra Beşevler’de bulunan Atlı Spor Kulübü’ne gittim. Haciz sonrası SBK ile orada görüşecektik. O esnada Atlı Spor Kulübü’nün önünde, MİT’te üst düzey yönetici olduğunu bildiğim X’in otomobilini de gördüm. Arabanın plakasını ve modelini şu an hatırlayamıyorum. Ancak aracın başında X’in koruması da vardı. Ben, Atlı Spor Kulübü’nün restoran bölümüne geçtiğimde, SBK’nin X ile hararetli ve samimi bir şekilde konuştuklarını gördüm. Yanlarına gitmek isterken SBK el işaretiyle uzaklaşmamı isteyince oradan ayrıldım.” Tutanakta yine X’in ismi açıkça yazıyor. Ben gizledim. Seran K., sözlerinin ciddiyetinin farkında ki ifadesini şöyle bitirmiş: “Anlattığım ayrıntıların can güvenliğim açısından gizli tutulmasını istiyorum.” Ortadaki ne vatan ne millet meselesi. Basit bir para hikâyesi. Mahkemenin verdiği sahtecilik, dolandırıcılık kararı. Adeta “çökme” hikâyesi. Eminim herkesin aklına aynı soru geliyor: MİT’in adı bu işlere neden karıştırılıyor? Sahiden MİT yöneticisi, SBK’yi yönlendirdi mi? Yoksa SBK, MİT’in adını kalkan mı yaptı? Bunu anlamanın yolu, MİT’in SBK hakkında suç duyurusunda bulunması. Öte yandan... Hatırlayın, SBK hakkındaki soruşturmada hem yurtdışı yasağı hem malvarlığı tedbiri, 2020 yılının kasım ayında, sırayla kaldırılmıştı. Derken 5 Aralık’ta SBK, kuş olup yurtdışına uçmuştu. Ve ABD’nin kucağına düştü. İşin ilginci, beni hukukdışı bir iddianameyle, sonunda beraat ettiğim şehit MİT personelini ifşa davasında, dört ay hapis tutan savcılar, İrfan Fidan ve Hasan Yılmaz’dı. SBK dosyasında da söz konusu kritik kararlarda aynı savcıların parmağı vardı. SBK’nin MİT’in adını kullanmasını görmek bir yana, bu savcılar SBK’nin kaçarken adeta önünü açmıştı. Demek meseleleri, MİT’in itibarı değildi. Dahası, SBK kararından sonra, İrfan Fidan jet hızıyla AYM’ye, Hasan Yılmaz da adalet bakan yardımcılığına atandı. MİT’in suç duyurusunun yanı sıra bu iki yargı mensubunun açığa alınması, haklarında HSK soruşturmasının başlatılması ülkenin yararına olur. Türkiye, SBK’nin ikinci Sarraf olması endişesini taşırken bu hamlelerle, SBK’nin Türkiye’de yargı ve devlet tarafından korunup kollandığı, dolandırıcılığına devletin destek verdiği imajını değiştirmek için adım atar. Suç artık kapı ardında değil, pazar yerinde işleniyor. Bu cüretin kaynağı cesaret değil. Elbette ki gözlerine perde inenlerin kayıtsızlığı.",https://www.cumhuriyet.com.tr/yazarlar/baris-terkoglu/miti-bu-ise-karistirmayin-1961574
Barış Terkoğlu,TURKEN hakkında konuşmamız lazım,26 Mayıs 2022 Perşembe,"Uzaktan baktığın yerlere şimdi yürüyerek geçiyorsun. Köprü, en çok uçlarda duranları buluşturuyor. Bir zamanlar ABD’de yaşayan Türklerin işi zordu. 1975’te ABD’ye giden Dışişleri Bakanı İhsan Sabri Çağlayangil’i karşılayanlar “Burada bir lokalimiz bile yok” demişti. 1977’de devletin imkânlarıyla New York’taki 11 katlı Türkevi binası alındı. Konsolosluktan ataşeliklere, derneklerden öğrenci konutlarına kadar o binada toplanıldı. Kamunun mülküydü. Bir modeldi. Devlet, ABD’de kendi vatandaş topluluğuna sahip çıkıyordu. Devir değişti. AKP iktidar oldu. Artık kamunun okulları, yurtları Türkiye’de bile yerini vakıflara bırakmıştı. 77’de alınan o bina yeniden inşa edilip açılsa da model bozulmuştu bir kere... Kaçacaklar ya da kaçmayacaklar tartışmasından daha önce... Kılıçdaroğlu’nun salı gecesi açıkladığı TURKEN Vakfı’na giden paraların hikâyesini konuşmamız lazım. Biliyorum, adları birbirine girdi. Milyonlar birbirine karıştı. Ancak TURKEN Vakfı bunlardan biraz farklı. TÜRGEV ve Ensar’ı biliyorsunuz. ABD’deki TURKEN Vakfı, işte bu iki kuruluşun projesi. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet 2014’te, 17-25 Aralık kavgasından kısa süre sonra, Bilal Erdoğan’ın isteğiyle kurulan vakıf Erdoğan ailesine yakın. Eski başkanı Halil Mutlu, Erdoğan’ın kuzeni. Cumhurbaşkanı’nın kızı Esra Albayrak, bir diğer akrabası Ömer Faruk Albayrak vakfın yönetiminde. Behram Turan, Haluk Gani, Memiş Yetim, Ahmet Bayraktutan gibi kimi aile dostu kimi Kartal İmam Hatip’ten okul arkadaşı isimler vakfa “Erdoğan dostu” görüntüsü veriyor. ABD’deki vakıf hakkındaki bilgileri bugüne kadar iki kaynaktan öğrendik. Biri, CHP’nin ABD Temsilcisi Yurter Özcan. ABD Vergi Dairesi’ne başvurarak resmi belgeleri kamuoyuyla paylaştı. Öteki gazeteci Yılmaz Polat’ın TÜRKEN Vakfı üzerine yayımladığı kitap. (Telgrafhane Yayınları) Vakıf “öğrencilere burs, yatakhane sağlamak ve kültürel programlar düzenlemek” amacıyla kurulduğunu açıklıyor, bağış topluyor. Kamu yararına vakıf olması onu vergide özel kılarken, Türkiye kaynaklı olması, kaynaklarını tartışmalı hale getiriyor. Belgelere göre, kurulduğu günden 30 Haziran 2020’ye kadar, 86 milyon dolardan fazla bağış toplamış. Son iki yılı ise henüz açıklanmadı. Peki, TURKEN bu paraları nasıl kullanıyor? En bilineni, New York’un pahalı bölgesi Manhattan’da, yurt gerekçesiyle, 15.5 milyon dolara alınan ve 21 katlı inşaat yapılan gayrimenkul. Projeye göre, TURKEN bu binanın ilk iki katını ticarethane olarak kullanacak. Öte yandan vakıf, boksör Muhammed Ali’nin çiftliğini 2.5 milyon dolara satın aldı. Bu kadar değil... Polat’ın kitabındaki bilgilere göre TURKEN’in New York, Washington, Boston, Şikago gibi şehirlerde, tek kişilik odaları 1300 dolara, çift kişilik odaları 800 dolara kiraladığı anlaşmalı evleri var. Son iki sene bilinmese de 30 Haziran 2020 itibarıyla, TURKEN’in toplam varlığı 67 milyon dolar. CHP’nin açıkladığı son vergi beyannamesinde, vakıf, o yıl burs vermediğini açıkladı. Haliyle, daha çok gayrimenkul ve paralarıyla anılır oldu. Elbette bu gayrimenkullerin ABD’ye ödenen vergisi de var. Örneğin, 2016 yılında 120 bin 731 dolar, 2017 yılında da 158 bin dolar emlak vergisi ödenmiş görünüyor. Daha ilginç harcamalar da var. Mesela vakıf, Arnavutluk İslam Kültür Merkezi’ne yaklaşık yarım milyon dolarlık bağış yapmış. 2015’te, ABD’de, filarmoni orkestrası kurmak için 1 milyon 37 bin 577 dolar harcamış. 24 Eylül 2018 tarihinde, New York’ta Mandarin Otel’de düzenlenen, Cumhurbaşkanı Erdoğan’ın katıldığı “TURKEN Vakfı Geleneksel Gala Yemeği”ne 115 bin 469 dolar ödenmiş. Türkiye’den TURKEN’e giden paralar da tartışma konusu. Torunlar Holding’in Başkentgaz’ı, Aralık 2017’de Kızılay üzerinden Ensar Vakfı’na ve oradan da TURKEN’e ulaşan 8 milyon dolarlık bağış yapmıştı. Bağışçı Başkentgaz, o yıl zarar göstererek hiç vergi ödememişti. CHP’nin, bunun gibi, vakfa akan para kaynaklarını tespit ettiği anlaşılıyor. Kısacası TURKEN, öğrenci burslarıyla değil; Türkiye’den giden paralarla, satın aldığı binalarla, pahalı inşaatlarıyla, garip harcamalarıyla anılıyor. “Erdoğan kaçacak mı” tartışmasının gürültüsüne kulaklarımızı kapatırsak, vakfın bir sermaye transferinin köprüsü olduğu açıkça görülüyor. Erdoğan’ın yakınlarının yönetimindeki vakıf, bir zamanlar vatandaşları için bina alan devlet sisteminin dönüşümünün göbeğinde duruyor. Türkiye, bir doları bile ülkeye çağırırken, milyonlarca dolar, aile vakfının ABD’deki hesabında birikiyor, ABD’ye vergi olarak ödeniyor, ABD’de gayrimenkule dönüşüyor. Bütün bu tartışmaları bitirecek şey belli: Kamudan beslenen bütün bu vakıfların varlığının devlete devredilmesi. O köprüleri kuranlar bunu ister mi sizce?",https://www.cumhuriyet.com.tr/yazarlar/baris-terkoglu/turken-hakkinda-konusmamiz-lazim-1939915
Barış Terkoğlu,Erdoğan SADAT’A neden ‘sâdât’ diyor,09 Haziran 2022 Perşembe,"Arkadaşım dönüp sordu: “Cumhurbaşkanı SADAT’a neden ‘sâdât’ diyor.” Erdoğan, Arap gırtlağı ile “a”yı derinleştiriyordu. Öyle ya, resmi adı “savunma” ve “danışmanlık” kelimelerinden geliyor. Ancak bu bir perde. SADAT, Arapça’da “seyit” kelimesinin çoğulu. Tarikatların “sadat-ı kiram” inancına göre, evreni, metafizik dünyada seçilmiş uluların ruhları yönetiyor. Elbette arasında kendi şeyhleri de var. Bu “konsey”, bir gün başlarına geçecek Mehdi’yi bekliyor. Haliyle SADAT, Adnan Tanrıverdi’nin bir toplantıda söylediği gibi “gelecek Mehdi’ye ortam hazırlıyor”. İşin ilginci, mültecilerin, hatta IŞİD’in, Mehdi’nin geleceği ortamın hazırlanmasında rolü var. Birileri Mehdi’nin vereceği büyük savaşa, kimi asker olarak kimi kaos ortamı yaratarak hazırlanıyor. Bir dönem FETÖ’nün “kainat imamlığı” inancından hatırladığımız bu uydurulmuş din anlayışı İslamcı camiada da tartışılıyor. İki örnek vereyim. Konuşmalarında Cumhuriyet’i hedef alarak haber olan İmam Halil Konakçı’yı hatırladınız mı? Videosunu izliyorum. Amik Ovası’nın önünde durmuş. O ovada Mehdi’nin ordusunun “Yahudi ırkı” ile savaşacağını anlatıyor. Öte yandan bu saçmalıklara karşı uyaranlar da var. Örneğin FETÖ’nün hedef aldığı Tahşiyecilerin hocası Mehmet Doğan, takipçilerine mesaj göndermiş: “Mültecilerin memleketlerine gönderilmesi ve SADAT’ın feshi, devletin ve İslamın lehinedir.” Haliyle iş, kaos ortamını, SADAT’ın hazırlığını ve nihayet Mehdi’yi beklemeye kalıyor. Şimdi SADAT yöneticisinin “Sandıkta teslim etmeyeceğiz” çıkışını anladınız mı? Ya başkanı Melih Tanrıverdi’nin, SADAT için, “Erdoğan’ın özel ordusu” ifadesini kullanmasını? Bunları neden mi söyledim? Geçenlerde televizyonda gördüğüm muhalefetteki bir politikacının “SADAT’ın 28 Şubat’ta haksız yere atılan askerler tarafından kurulduğu” sözlerine yanıt için. ASDER-ASSAM-SADAT’ın aynı toprağın mahsulü olduğunu anlatmıştım. FETÖ’nün hazırladığı AKP’nin sürdürdüğü 28 Şubat davasında, 387 asker müşteki var. Bunlardan 128’i ASDER’in hazırladığı basmakalıp dilekçeleri vermiş. Dahası, sivil müştekiler arasında da sekiz kişi SADAT danışmanı. Yani 28 Şubat davasında, SADAT ana aktör. SADAT’çılar, mahkemede aynı hikâyeyi anlattılar. Namaz kıldıkları, oruç tuttukları, eşleri türbanlı olduğu için ihraç edildiklerini söylediler. Dahası, o dönem emekli edilenler de kendini “mağdur sayarak” davaya geldi. Dosyaları davaya gelince görüldü ki meselenin ne namazla ne oruçla ne de türbanla ilgisi var! Örnek mi? SADAT Danışmanı Vehbi Kara. Akit’te de yazan eski Deniz Binbaşı Kara’nın ihraç sebebi 1996 YAŞ kararlarında yazıyor: “Fethullah Gülen tarikatı mensubu olduğu ve yayınlarını takip ettiği, Fatih’te Said Nursi kitaplarının okunduğu bir toplantıya katıldığı, mesai saatlerinde görevini aksatacak şekilde namaz vakitlerinde camiye gittiği...” Üstelik Kara, disiplinsizliği nedeni ile 1989 yılında Gayret gemisi komutanı tarafından üç gün oda hapsi, 1993 tarihinde “uyarı” cezası, 1993 tarihinde “şiddetli tevbih” cezası almış. SADAT Danışmanı Yavuz Sulumeşe’ye bakıyorum. Sulumeşe, 2003 yılında kuvvet komutanı onayı ile TSK’den emekli edilmiş. İşin ilginci, Sulumeşe, AKP döneminde, 2003 yılında, MSB’ye müracaat etmiş. Ancak “yargı yoluna açık idari işlem” olduğu gerekçesiyle kabul edilmemiş. Buna rağmen 28 Şubat mağduruymuş. SADAT Danışmanı Bülent Demir’in dosyası davaya gelmedi. Ancak duruşmalar sırasında, ihraç değil, 2002 yılının kasım ayında, cumhurbaşkanının imzasıyla emekli edildiği ortaya çıktı. Haliyle yargı yolu da açıktı. Daha da ilginci, kendisi, 1996 yılında eşinin türbanı nedeniyle sakıncalı ilan edildiğini anlattı. Bunun üzerine sanık Cengiz Koşal ile aralarında şu diyalog geçti: “Cengiz Koşal: Kendisine arzunuz ile sorum var evlenme tarihini tam olarak söyleyebilir mi?” Bülent Demir: Temmuz 97. Cengiz Koşal: Yani eşi ile bir alakası yok.” Kısacası Adnan Tanrıverdi’nin TSK’deki düzenlemeler için “15 Temmuz’dan sonra ne istediysek oldu” dediği, TSK’yi dizayn eden SADAT’ın inanç sistemi bu. Kendilerine mağduriyet hikâyeleri yazarken, yaşı 90’a dayanmış Atatürkçü askerler içerde tutulmaya devam ediyor. Bugünün sorusu ise: TSK’nin, Mehdi bekleyen, kaos arayan, Amik Ovası’nda Yahudilerle savaşa hazırlanan, sınırların ilerde asker olacak mültecilere açık olduğu bir örgüte teslim edilmesini kabul edecek miyiz? Delilik aklın sınırsızlığıdır. Örgütlü ve silahlanmış delilik ise felaketin habercisi.",https://www.cumhuriyet.com.tr/yazarlar/baris-terkoglu/erdogan-sadata-neden-sadat-diyor-1945159
Barış Terkoğlu,Muhalefete bir kumpas hazırlanıyor,19 Mayıs 2022 Perşembe,"""Bana yapılan kumpas üzerinden nereye ulaşılmaya çalışıldığını biliyorum."" 4 Nisan’da tutuklanan Avcılar eski Belediye Başkanı Handan Toprak Benli’den duydum bu sözü. Tabii merak ettim. Zira muhalefetteki politikacıların kıskaca alındığı bir dönemde söylüyordu. Acaba o ne düşünüyordu? Avukatları aracılığıyla sordum, o anlattı. Benli hakkındaki soruşturmalara Bakanlık daha önce izin vermemişti. Peki şimdi ne değişti? Benli, ""hiçbir şey"" diyor, ""değişen tek şey seçime gidiliyor olması"" diye devam etti. Ona göre niyet siyasi hesaplaşmaydı. Toprak’a yolsuzluk suçlamasına konu olan ihaleleri de sordum. ""İhalelerde herhangi bir sorun yoktu, bugün de yok. Kaldı ki ihale süreçlerine belediye başkanlarının müdahale yetkisi yok"" dedi. Konu ihale ama suçlamalardan biri ""örgüt"". Benli, ""örgütlü suça sokup, muhalefet belediyelerini terörle ilişkilendirmek için bu kurgu yapıldı"" diyerek düşüncesini söyledi. Türkiye seçime giderken, yargı merkezli operasyonlar arka arkaya geliyordu. Ona göre kendisinin tutuklanması başka hamlelerin habercisi. Benli, ""dosyanın bugüne kadar bekletilip, seçim öncesi gündeme konması başka operasyonlar için zemin oluşturmak ve tepki ölçme maksatlı"" ifadelerini kullanıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dedim ya, ""Benli bir şey söyleyemeye çalışıyor"" diye… Baştaki soruyu sordum. ""Soruşturma, CHP’li belediye başkanı olduğum sürece ilişkin hazırlandı. Hedef ben değilim, CHP"" dedi ve devam etti: ""Bu dosyalar, komşu belediyelerimiz dahil diğer CHP’li belediyeler için de hazırlandı."" Benli; Beylikdüzü, Bakırköy, Silivri, Sarıyer, Aydın’ı saydı. Başka belediyelerde de operasyonların devam edeceğini düşündüğünü söyledi. Ona göre plan CHP’yi yolsuzlukla ilişkilendirmek ve karalamaktı. Benli, ""Sayın İmamoğlu ve CHP üst düzey yöneticilerine yönelik operasyon yapılmasını"" beklediğini söyledi. Son dönem, belediyelere operasyon denilince, karşımıza en çok çıkan isim Erkan Karaaslan. Karaaslan, Hükümet medyası tarafından, ""FETÖ’nün belediyeler imamı"" olmakla suçlanıyor. Bu yüzden uzun süre tutuklu kalan Karaaslan, geçen Aralık’ta ""FETÖ üyeliği"" suçlamasından beraat etti. Karaaslan, CHP’li belediyelerdeki yolsuzluk iddiaları nedeniyle, yeniden tutuklandı. Haberlerde adı, ""FETÖ’nün belediyeler imamı"" olarak geçmeye devam etti. Benli’ye Karaaslan ile ilişkisini de sordum: ""Erkan Karaarslan, AKP döneminin belediyecilik uygulamalarını ve bunların dijitalde raporlanmasını kamu kuruluşlarında anlatan, yani meslek içi eğitimler veren ve Türkiye’de çok az bulunan birçok konuda tek olan kişi ve kuruluş sahibi. Bu nedenle AKP’li belediyeler ve bakanlıklara da hizmetler vermiş. CHP’li belediyeler ise çok küçük bir oranda, onda bir gibi, hizmet aldı. Avcılar Belediyesi’nin bütçesi çok küçük. Soruşturmaya yönelik iddialar, 2014-2016 yılları arasında, toplamı 300 bin lirayı geçmeyen, belediye bütçesinde küçük yekün tutan, tamamen meslek içi hizmetlere yönelik."" Daha önce Karaarslan üzerinden İmamoğlu’na kumpas kurulmaya çalışıldığını anlatmıştık. Benli benzer bir duruma işaret etti: ""Karaarslan’ı FETÖ ile ilişkilendirip, belediyelerimizi de teröre kaynak sağlamakla suçluyorlar. Bu, Ergenekon, Balyoz kumpasları gibi hazırlanmış bir kumpas. Karaarslan, FETÖ’den beraat etmiş olmasına rağmen, algı operasyonlarına devam ettirmek için, hazırlanan bu dosyayı, 6 yıl sonra, seçim öncesi işleme koydular. Dosyada beni burada 1 dakika bile tutabilecek bir suç yok."" Benli bir ayrıntıya daha dikkat çekiyor: ""Karaarslan dosyası 6 yıldır basına düşmüş, bilinen tartışılan bir konu olmasına rağmen, bir kez bile ifadeye çağrılmadım. Düğmeye basılmış gibi, dosyamıza gizlilik kararı aldırılıp bir sabah evime arama ve gözaltı için polisler geldi. Basın, henüz bana bile okunmamış olan suçlamaları duyurdu. Masumiyet karinem ihlal edilip, adım suçlamalar eşliğinde geçirildi. 4 gün gözaltında kaldım ve bugüne kadar savcı karşısına çıkarılmadım. İfadem sadece Emniyet’te alındı. 4 gün sonunda, 11 kişi olarak, toptan hakim huzuruna çıkarıldık. Önceden verildiği belli tutuklama kararı okundu. Adil yargılanmayı bekliyorum."" Ben, Benli’ye sorularımı gönderip, cevaplarımı bekliyordum. Belediyelere operasyon ilanları, Canan Kaftancıoğlu’nun cezasının onanması haberi, İmamoğlu hakkında ceza talebi birbirini takip ediyordu. Belli ki yargı yine iktidarın seçim yolculuğunun buldozeri olmuştu. Gücün haklıyı belirlediği yerde adalet olur mu sizce? Not: Kurtuluşlar ve devrimler 'ilk adım'la başlar. Samsun'daki, bize sadece geçmişin hikayesini değil, geleceğin müjdeli yolunu da haber veriyor. Bugün de Mustafa Kemal Paşa'nın vapurunda, hürriyetin güvertesindeyiz. Hem kutlu hem umutlu olsun.",https://www.cumhuriyet.com.tr/yazarlar/baris-terkoglu/muhalefete-bir-kumpas-hazirlaniyor-1937409
Barış Terkoğlu,AKP Genel Merkezi’ndeki ahlaksız teklif,16 Haziran 2022 Perşembe,"Yağmurun etkisi nehirde, rüzgârın değirmende. Peki adaletin etkisi? Hatırlayın, daha önce, Urfa’da, 14 Haziran 2018’de yaşanan katliamı anlatmıştım. Seçim arifesinde dört kişinin öldüğü hadise, “AK Partililere PKK saldırısı” diye duyurulmuştu. Oysa meselenin terörle uzaktan yakından ilgisi yoktu. Ölenlerden üçü, bizzat AKP milletvekili Halil İbrahim Yıldız’ı destekleyen grup tarafından katledilmişti. Saldırıya uğrayan Şenyaşar ailesinin üyeleri, dükkânlarında yaralanmış, getirildikleri hastanede ise linç edilerek vahşice öldürülmüştü. Dosyayı sekiz savcı üzerinden attı. Tepkilerin ardından, geçenlerde dört tutuklama oldu. Katliamın 4. yıldönümünde, “neler oluyor” diye dönüp bir daha baktım. Duyduklarım, “böyle olmamalı” dememe neden oldu. Urfa’da meselenin infial yaratması, kamuoyunda konuşulanlar, AKP içinde bile hadiseye gösterilen tepkiler, meseleye çözüm bulma arayışına neden olmuş. Kimi zaman parti içinde gerginlikler de yaşanmış. Daha önce, Urfa Milletvekili Ahmet Eşref Fakıbaba’nın, saldırılardan sorumlu tutulan İbrahim Halil Yıldız için kullandığı, “O milletvekiliyle üç buçuk yıldır selamım bile yok” sözlerini yazmıştım. Fakıbaba’nın tehdit edildiğini de gündeme getirmiştim. Öğrendiğime göre tehdit somuta da dökülmüş. Fakıbaba, olaylara tepki gösterdiği gece, Urfa’da devlet misafirhanesinde kalıyormuş. 50 kişilik bir grup burayı basmış. Odalarda Fakıbaba’yı aramışlar. Korumalarının da çabasıyla, kalabalık Fakıbaba’yı bulamadan hadise sonlanmış. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Milletin vekilini hedef alma cüreti, kol kırılır yen içinde kalır diyerek geçiştirilmiş. Konuştuğum isimler, AKP ile Şenyaşar ailesi arasındaki temaslardan da söz ettiler. Geçenlerde merkeze çekilen Vali Abdullah Erin’in, olan bitenin farkında olduğunu söylemiştim. Öğrendiğime göre Vali Erin, Urfa’ya veda ederken Şenyaşar Ailesi ile de görüşmüş. Onlara “Devletin içinde çok kişi sizden yana, mücadelenizi bırakmayın, ama onları da zor durumda bırakmayın” demiş. İlk temas kendisi de geçmişte AKP’den aday adayı olan Erin’in bulunduğu odanın yanındaki odada, valilik binasında yaşanmış. Şenyaşar Ailesi ile AKP’nin kritik bir ismi, valilikteki odada buluşmuş. AKP’li politikacı, Şenyaşarlar’ın adliye önündeki nöbeti sürdükçe Urfa’da işlerinin ne kadar zorlaştığını anlatmış. Bu soruna çözüm bulmak istediklerini söylemiş. Cumhurbaşkanının da buna niyetli olduğunu ifade etmiş. Partide anlatılana göre, AKP Genel Başkanı Erdoğan, krizi çözmek üzere, genel başkan yardımcısı Mehmet Özhaseki’yi görevlendirmiş. Şenyaşar ailesi AKP Genel Merkezi’ne davet edilmiş. İlk görüşmede daha çok aileyi dinlemişler. Çözmek için niyet beyanında bulunmuşlar. İkinci görüşme ise bambaşka bir ortamda gerçekleşmiş. Bu kez Özhaseki bir dosya ile onları karşılamış. Aileye bir teklif yapılmış. “Bu meseleyi bize bırakın, ne gerekiyorsa yapacağız, siz kabul edin” diye başlayan konuşma bir pazarlığa dönüşmüş. AKP milletvekili İbrahim Halil Yıldız ile Şenyaşarların buluşarak barışması adımının ardından, Şenyaşar ailesinden tutuklu bulunan Fadıl Şenyaşar’ın serbest bırakılacağı sözü verilmiş. Hatta bir uzlaşma metni hazırlanmış. Ancak Şenyaşarlar, “onursuz teklif” diyerek bunu reddetmişler. Kendilerinin tek beklentilerinin adaletin işlemesi, suçluların cezalandırılması, yargının bunun için çalışması olduğunu söylemişler. Kısacası “temiz sayfa” niyetiyle başlayan görüşme, anlaşmazlıkla bitmiş. Siyasetin arka odalarında olanları, aradığım AKP’li siyasetçiler de mağdur Şenyaşar ailesi de konuşmak istemedi. Adliye önünde nöbete devam eden Ferit Şenyaşar sadece şunu söyledi: “Kamuoyu baskısı sonucu, hastane davası ile ilgili, dört yıl sonra dört kişi tutuklandı. Dava üzerine hâlâ gizlilik kararı devam ediyor. Ortada bir iddianame yok. Kardeşimiz hâlâ hukuksuz bir şekilde tek kişilik hücrede tutuklu bulunuyor.” Yargının bakması gereken dosyalar, neden bir partinin genel merkezinde çözülmeye çalışılır? Üç ferdi linç edilerek öldürülen bir ailenin, dört yıldır tutuklu üyesi, neden rehine pazarlığı konusu yapılır? Devlet hastanesinde, polisin gözü önünde katledilen üç cinayetin davası, dört yıldır neden açılamaz? Elbette bir taraf AKP milletvekili olduğu için! Hukuk etkisini zayıfların değil, güçlülerin üzerinde gösteriyorsa adalet imkânı vardır. Saray’da da olsa cübbe de giyse, gücün emrindeki yargı, yalnızca zorbaların sopasıdır.",https://www.cumhuriyet.com.tr/yazarlar/baris-terkoglu/akp-genel-merkezindeki-ahlaksiz-teklif-1947722
Barış Terkoğlu,Soylu’nun omuz başındaki terörist,20 Haziran 2022 Pazartesi,"Başta eşarp, üstte entari... Kurdu fark etmen, “ağzın neden büyük” şüphesiyle başlıyor. Eski polis Hanefi Avcı’yı terörle suçlayan konular aslında iki tane. Biri Avcı’nın, Selahattin Demirtaş’ın tutuklanmasını eleştiren yorumu. Öteki ise daha garip. Hanefi Avcı’nın “FETÖ ile ilişkisi”. Avcı’ya tebliğ edilen evrakta, 1970-2000 aralığına dair kendi sözleri dışında, dikkat çekici bir ifade var. “Bir şahsın hakkınızda...” diyerek, FETÖ’ye yardım ettiği, kimliği belirsiz birinin ağzından anlatılmış. Öte yandan, 22-26 Ağustos 2010 aralığında, FETÖ’cü Önder Aytaç’la Avcı’nın altı kez telefonla konuştuğu belirtiliyor. İşte Avcı’dan bunlar için savunma isteniyor. Daha dikkatli bakınca görülüyor. Soruşturmada, Hanefi Avcı’nın FETÖ’yü deşifre eden Haliç’te Yaşayan Simonlar kitabı hedef alınıyor. Zira Önder Aytaç meselesi dahil, hikâyenin özü kitapla ilgili. Nitekim Hanefi Avcı’nın savunması da bunu gösteriyor: “(…) Konu, yıllar öncesine 1976 yılına ait bir konu olduğu gibi, yazdığım ‘Haliç’te Yaşayan Simonlar, Dün Devlet Bugün Cemaat’ isimli 20 Ağustos 2010’da yayımlanan kitabımın ‘Din ve İnanç Dünyamdaki Gelişmeler’ başlığı altındaki bölümde 399-401 sayfalarında aynısı ile anlatılmaktadır.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - “(…) 1997 yılında olmuş ve yine aynı kitabımın 414 sayfa sonu, 415. sayfa başında anlatılmaktadır.” - “(…) Konu 2000’li yıllar öncesi olduğu gibi, bu konu geniş olarak 2010 yılında yazdığım aynı kitabın 402-403 sayfalarında aynısı ile anlatılmaktadır.” Önder Aytaç meselesi de kitapla ilgili. Şöyle anlatayım... Haliç’te Yaşayan Simonlar kitabı, 20 Ağustos 2010 tarihinde çıktı. Kitap, Emniyet’te FETÖ örgütlenmesi olduğunu kanıtlarıyla anlatıyordu. Gelgelelim AKP-FETÖ ortaklığı dönemiydi. Kitap hem FETÖ’nün hem AKP’nin hedefi oldu. Hatırlayın, şimdiki Adalet Bakanı Bekir Bozdağ’a, o dönem Emniyet’teki Fethullahçı örgütlenme sorulduğunda, “Hayır, öyle bir şey olabilir mi” demişti. FETÖ lideri Gülen’in, Avcı hakkında, ölüler için kullanılan “Allah taksiratını affetsin” sözü, olacakları özetliyordu. Kitaptan 38 gün sonra, 28 Eylül 2010’da, Avcı, Devrimci Karargâh Örgütü’ne yardım ettiği iddiası ile tutuklandı. Yetmedi ardından benim de yargılandığım davada, “Ergenekon üyeliği” suçlamasıyla tutuklandı. Yetmedi, PKK ve TİKKO propagandasından hakkında dava açıldı. FETÖ’ye dokunan bir kitap dört terör suçlaması getirmişti. Avcı bir kez memuriyetten, 10 kez de polislikten ihraç edildi. O günlerde Avcı, AKP ve FETÖ medyasının hedefindeydi. Önder Aytaç’ın da aralarında bulunduğu FETÖ’cüler, Avcı’yı gazetelerde, televizyonlarda linç ediyordu. Aytaç’ın kitaptan iki gün sonra Avcı’yı aramasının nedeni elbette kitaptı. Nitekim Aytaç’ın sosyal medya hesabından, televizyondan, yazılarından Avcı’yı hedef aldığı açıkça görülüyor. İşin ilginci Avcı, Aytaç’a bu nedenle dava da açmış. Aytaç, 17-25 Aralık’a kadar iktidarla kol kola olduğu gibi, yurtdışına kaçışı devlet görevlileri tarafından izlenmiş. Hanefi Avcı’nın kendi savunmasında belirttiği gibi... Avcı, gerçekte, hükümetin uygulamalarını, SADAT’la ilişkileri, İçişleri Bakanı’nın mafya mensuplarıyla fotoğraflarını eleştirdiği için soruşturuluyor. Gelgelelim, bu açıktan yapılamadığı için daha kötü bir yol seçiliyor. Haliç’te Yaşayan Simonlar kitabında anlattıkları, soruşturma konusu yapılıyor. Bu, çarpıklığı daha da büyütüyor. Acaba yanlış mı hatırlıyorum dedim. Neyi mi? Malum, Avcı hakkında soruşturmayı İçişleri Bakanlığı yapıyor. Elbette, Emniyet’te Fethullahçı örgütlenme iddialarında bulunanlar, bir dönem FETÖ yayını STV tarafından da hedef alınmıştı. Hanefi Avcı’nın içeri girmesinin ardından Soylu, STV’ye bağlanmış, FETÖ’ye ve Gülen’e sahip çıkmıştı. Yetmemiş, Soylu, o dönem STV’de program yapan Önder Aytaç’ın konuğu olmuştu. Yani bugün, 12 yıl önceye gidip, FETÖ’yü eleştiren kitabının ardından, Önder Aytaç’ın Avcı’yı neden aradığını sorgulayan Soylu, Aytaç’la o dönem omuz omuza ekrandaydı. Acaba Süleyman Soylu, Haliç’te Yaşayan Simonlar’ı 5. kez “terör”den soruşturarak FETÖ’nün yarım kalan hesabını mı tamamlamaya çalışıyor? Peki yıllardır 17-25 diye milat koyanlar, Avcı’ya 1970’li yılları sorarak kendileriyle ilgili bir kapı da açmış olmuyorlar mı? Avcı kurdun karnını deşti. İçindekileri kurtardı. Sen uslanmayıp kurda kapıyı açıyorsan, Avcı daha ne yapsın?",https://www.cumhuriyet.com.tr/yazarlar/baris-terkoglu/soylunun-omuz-basindaki-terorist-1949103
Barış Terkoğlu,Van’daki üniversiteyi az kalsın götürüyordu!,13 Haziran 2022 Pazartesi,"Dil sürçmesi mi zihin kayması mı? Erdoğan, Van’a gitti. “Üniversiteyi kim getirdi?” diye sordu. Yanıtını “Biz” diye verdi. Herkes Yüzüncü Yıl Üniversitesi’nin 1982’de kurulduğunu hatırlattı. Ama fazlası var. Bugünlerde çıkan “Türkan ve Ayşe” kitabı o günleri anlatıyor. Prof. Dr. Ayşe Yüksel’in kitabı, hemşirelik okulunda öğrenciyken Türkan Saylan’la tanışmasını, cüzzama karşı birlikte verdikleri mücadelenin yanında ÇYDD’nin kuruluşunu anlatıyor. 2000 yılında, Sağlık Bakanlığı’nın düzenlediği toplantıda, Van’daki üniversitede, halk sağlığı bölümüne gidecek akademisyen çıkmayınca, Ayşe Yüksel gönüllü olmuş: “Toplantı sonrasında odama çıkarken gözlerim Mustafa Kemal Atatürk’ün koridordaki portresine takıldı, nedense ondan utandım, başımı öne eğdim. (…) Kendi kendime ‘Büyük Atatürk, sen bize bu ülkeyi armağan ettin ama bizler şimdi sahip çıkmıyoruz, ülkemizin her yöresinde çalışmak yerine hep büyük şehirde çalışmayı tercih ediyoruz’ diye konuşmaya başladım. Birdenbire ‘Neden başkalarına kızıyorsun? Kimse gitmiyorsa sen gidebilirsin!’ dedim.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yüksel’in Atatürk’ten utanması sürpriz değil. Zira Atatürk’ün Van’da üniversite kurma projesi vardı. Üniversitenin resmi sitesinde, Atatürk’ün Meclis’e kadar taşıdığı ideali anlatılıyor. Rektör yardımcısı olan Ayşe Yüksel, yoksulların sağlığından öğrencilerin bursuna, kıyafetine kadar hemen her şeyin peşinden koşuyordu. ÇYDD de Van’da güçlenmişti. Bunda üniversitenin rektörü Yücel Aşkın’ın payı büyüktü. Gelgelelim bu, başta FETÖ olmak üzere dinci yapıları rahatsız ediyordu: “ÇYDD Van Şubesi olarak üniversite öğrencilerine burs veriyorduk. O gençler bana ‘Hocam dün gece odamıza bir grup öğrenci geldi, bize Türkan Hoca’yı ve sizi kötüledi, sizin misyoner olduğunuzu, öğrencilere İncil dağıttığınızı söyledi,’ diyorlardı.” Benzer haberleri FETÖ’nün Zaman’ı da STV’si de yapmıştı. Sürpriz değil, Ergenekon-Balyoz’dan da önce, Van’daki üniversitede kumpas davaları başlatıldı. Savcısı da tanıdıktı: Ferhat Sarıkaya. Yıllar sonra, kurduğu kumpasları, “pişman olduğunu” söyleyerek anlatan Sarıkaya, üniversite yönetimini bitirmeye karar vermişti. 2005 yılının haziran ayında, eski Başbakan Bülent Ecevit’in konuk olduğu gün, polis ilk kez okula girdi, arama yaptı. Ayşe Yüksel, sonrasını “Her sabah rektörlüğe gidince polis ne zaman gelecek diye beklemeye başladık” diye anlatıyor. Öyle ki yolsuzluk suçlamasıyla başlayan soruşturmalar, önce örgüte, hatta bir aramada tarihi eser kaçakçılığına varmıştı: “Yücel Aşkın, Kültür Bakanlığı onayı ile evde bir eski eserler koleksiyonu yapıyordu. Van Müze Müdürlüğü üç ayda bir gelip eserleri inceliyor, deftere kaydediyordu. Buna rağmen, polis şefi birden sanki tarihi eser kaçakçısı yakalamış gibi havaya girdi, tavırları değişti, hiç özen gösterilmeden bu eserler yerlerinden alındı ve emniyet kayıtlarına geçirilip kutulara konulmaya başlandı.” Rektör Yücel Aşkın’ın da aralarında olduğu idareciler bu süreçte gözaltına alındı, tutuklandı. Genel sekreter yardımcısı Enver Arpalı, 13 Kasım 2005’te, yaşadıklarını onuruna yediremediği için hapiste intihar etti. Arpalı’nın ömrü yetmedi ama sonunda herkes beraat etti. Savcı Ferhat Sarıkaya, 20 Nisan 2006’da, HSYK kararıyla meslekten ihraç edilmişti. Karar bire karşı altı oyla çıktı. Sarıkaya’ya sahip çıkan isim, daha sonra Erdoğan tarafından Cumhurbaşkanlığı Genel Sekreterliği’ne getirilen ve YÖK üyesi yapılan Fahri Kasırga’dan başkası değildi. Sarıkaya’ya destek bitmedi. Sarıkaya, 2010 referandumunun ardından görevine iade edildi. 15 Temmuz’dan sonra ise FETÖ itirafçısı oldu. Üyelikten ceza aldı. Ya eserler? Cezaevinde kalp krizi geçirerek sağlığını yitiren rektör Yücel Aşkın’ın evinde el konulan eserlerden, 10 adet ferman ve tablo ile bronz Urartu iğnesinin bu süreçte kaybolduğu ortaya çıktı. Erdoğan’ın Van’a üniversite getirmesini geçtim, az kalsın götürüyordu. Atatürk’ün hayali olan ve 1982’de kurulan okula, en büyük darbeyi Erdoğan ve o dönem desteklediği FETÖ vurdu. Üniversite, bu darbelere rağmen ayakta kaldı. Haliyle, Erdoğan’ın Vanlılardan, önce özür dilemesi gerekiyordu. Boyu uzun da olsa olur kısa da... Çok kandırılan çok kandıran bir politikacının önce hafızası iyi olmalı.",https://www.cumhuriyet.com.tr/yazarlar/baris-terkoglu/vandaki-universiteyi-az-kalsin-goturuyordu-1946470
Barış Terkoğlu,‘Sürtük’ten zararlı politikacı,02 Haziran 2022 Perşembe,"Sözlükler kadına hakaret olarak yazıyor. Sürtük, Kaşgârlı Mahmud’un Divan’ında, sürterek cinsel ilişki yaşayan “lezbiyen”, güncel argoda “fahişe” yerine kullanılıyor. En küçük imaya hakaret davası açan Erdoğan’ın, “sürtük” diyerek ağzını bozmasından daha kötüsü, kışkırtıcı bir yalana başvurması. Dokuz yıl önce... Gezi’ye polis çok sert müdahale etti. 1 Haziran gecesi, eylemciler kaçarak Dolmabahçe’deki Bezmi Alem Camisi’ne sığındı. Ertesi gün saldırı daha sertti. Yine sığınak cami oldu. Eylemciler boşalttıktan sonra, 2 Haziran gece yarısı ve 3 Haziran sabahı, bir kısım gazeteci camiye girdi, çekim yaptı. “Camide içki içtiler” yalanı, 2 Haziran gecesine değil, 3 Haziran sabahı servis edilen görüntülere dayanıyor. Anadolu Ajansı (AA) ilk çektiği görüntülerde bira kutusu görülmüyor. Sabah, Doğan Haber Ajansı’nın servis ettiği görüntülerde de yok. Gelgelelim, provokasyon buradan sonra başlıyor... AA, aynı gün ikinci kez camiye gitti. Çektiği görüntüleri “Eylemciler camide içki içtiler” başlığıyla servis etti. Bu kez, öncekinden farklı olarak halı üzerinde, kırmızı ve ezilmiş bir bira kutusu bulmuştu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aynı saatlerde, FETÖ’nün kapatılan ajansı Cihan da camiyi görüntülemiş, “Göstericiler camide bira ve sigara içmiş” başlığıyla video servis etmişti. İkisinin çektiği bira kutusu da aynıydı. Markası, kıvrımları birebirdi. Gelgelelim bir ajansın çekim yaptığı yerdeki kutu, öbüründe başka yere taşınmıştı. Cihan’da ayakkabıların olduğu dış bölümde görünüyordu. AKP ve FETÖ medyası, aynı kutuyu farklı yerde çekerek kumpas kuruyordu. Üçüncüsü de FETÖ’den. Samanyolu TV muhabiri Fatih Akalan, içeri girdi, ekranda “Camide bira içtiler” yalanını tekrarladı. Sosyal medya hesabından, bir eylemci fotoğrafı paylaşarak “Eldeki bira şişeleri ne oluyor” yazdı. Ancak fotoğrafa yakından bakıldığında, eylemcinin elindekinin kola olduğu açıkça görülüyordu. Nitekim haberden sonra hayatı kararan Emre Öztürk, “Kutu kola elimdeyken biri resmimi çekmiş” dedi. Bira kutusu sonradan konmuştu. Hedef; Gezi eylemcilerini karalamak, karşıtlarını da Gezi’ye karşı kışkırtmaktı. AKP-FETÖ medyası el ele çalışıyordu. Bu kadar değil... Üretilen yalanı müezzin Fuat Yıldırım da yalanladı. Bu nedenle sürgün edildi. Yeni Şafak yazarı Süleyman Gündüz, camiye gitti, dinlediklerini şöyle anlattı: “Fuat Bey yaralananlara camide tedavi imkânı tanımış. Ne alkol alan ve ne de içen bir kişi görmemiş. Son cemaat mahfilindeki pencerede ezik bir bira kutusu kalmış. Nasıl bırakıldığını görmemiş..” Fuat Yıldırım, Emniyet ifadesinde de “Din adamıyım, yalan söyleyemem” diyerek içki iddialarını ısrarla yalanladı. Polis de kamera kayıtlarında bulamamıştı. AA, ikinci çekimin kamerayla değil, cep telefonuyla yapıldığını kabul etti. Devletin ajansı neden ikinci kez camiye gidip, kamera yerine cep telefonuyla çekim yapıyordu ki? Derken bir başka istihbarat gündeme düştü. Görüntü, TBMM’den üst düzey bir yönetici ekibinin ziyareti sırasında çekilmişti. Bu istihbaratı doğrulayan bir olay oldu. Sürgün edilen müezzin, açtığı davada şunları anlattı: “Ertesi gün Dolmabahçe Sarayı Daire Başkanı ‘Yasin’ adlı bir kişinin müftülük izniyle içeride ekibiyle beraber fotoğraf çektiklerini gördüm. Olay yeri inceleme ekibi gelmeden içeriye girmeleri aslında bir suçtu. Müftülük izniyle girdikleri için fazlaca bir şey yapamadım.” Müezzinin kastettiği isim, 2018 yılında Cumhurbaşkanlığı Milli Saraylar İdaresi Başkanlığına atanan Dr. Yasin Yıldız’dan başkası değil. Yıldız, Bilal Erdoğan’la tanışıklığının yanı sıra, eski bir TÜRGEV’li. İşin ilginci, FETÖ medyasının bazı eski mensupları da bira kutusunun oraya sonradan konduğunu itiraf etti. Kısacası camide bira yalanı, aynı menzile yürüyen, ne istenirse verilen, AKP-FETÖ ortaklığının elele ürettiği yalandı. Erdoğan, defalarca tekrarlamakta beis görmediği gibi, her seferinde daha da büyüttü. Dolmabahçe Sarayı’na camiden kanal açıldığını bile söyledi. Daha da fenası var. Dün “sürtük” kelimesini kullanarak kışkırtıcı yalanı hatırlatan Erdoğan’ın partisi, önümüzdeki günlerde, “halkı yanıltıcı bilgiyi alenen yayma suçu” tanımlayan sosyal medya yasasını Meclis’e getirecek. Binlerce yıl küfürler kullanıldı. Ancak tarih, kendisine “sürtük” diye sövülen hiçbir kadının, yalana başvuran politikacılar kadar topluma zarar verdiğini yazmıyor.",https://www.cumhuriyet.com.tr/yazarlar/baris-terkoglu/surtukten-zararli-politikaci-1942549
Barış Terkoğlu,Mustafa Kemal neden kaçmadı,30 Mayıs 2022 Pazartesi,"Karşımda ahşap enkaz. Koca mazi bir dakikada yerle bir olmuş. Mahallenin eskisine soruyorum. ""Önce çatısı su aldı"" diyor. Bir haftayı aynı tartışmayla geçirdik: ""Kaçacak mı yoksa kaçmayacak mı?"" Hepimiz biliyoruz, Erdoğan’ın şahsı, birkaç kez ""kaçma"" sınavını geçti. Gelgelelim, iktidardan beslenenler için aynı şeyi söyleyemiyoruz. Haliyle asıl meseleyi konuşmuyoruz: Erdoğan’ın yarattığı sınıfın geleceği ne olacak? Cevabını ararken eski Genelkurmay Başkanı İlker Başbuğ’un ""Savaş ve Barış"" kitabını okuyordum. Kitap, Mustafa Kemal’i, kendi kelimeleriyle aktarıyor. Bunu Atatürk’ün hayatının her safhasını not etmesine borçluyuz. Kitap, gençlik çağından kurtuluşa kadar olan dönemi inceliyor. Acaba bugünün sorularının yanıtları 100 yıl öncesinde olabilir mi? Meşrutiyetin ilanından evvel. Genç Mustafa Kemal arkadaşlarıyla evde toplanmış. ""Ne olacak memleketin hali"" diye tartışıyor. Gelgelelim, evdeki bakıcı, annesine ispiyonluyor: ""Arkadaşların ayrılmasından sonra uyumakta olduğunu zannettiğim annem yanıma geldi. Bana dedi ki: Çocuğum bir şey anlamak istiyorum. Sen ve senin arkadaşların yedi evliya kuvvetinde olan padişaha isyan mı ediyorsunuz? (…) Evet anne, dedim. Senin yedi evliya kuvvetinde farz ettiğin adam hiçbir kuvvete sahip değildir. Biz burada toplanan insanlar, memleketi bu zalimlerden kurtarmak istiyoruz."" İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Acılı ve sancılı. Dediği oldu. Ama şartları o değil tarih hazırladı. Öyleyse soralım, ""yedi evliya kudretinde görünen"" adamlar, nasıl ""bir fiskelik zalim""e dönüştü? Siyaset, bir sınıfın çıkarını bütün toplumun çıkarı gibi gösterme uğraşıdır. Vatan, din, reis söylemleri; samimi değilse, bu yanılsamayı yaratmanın aracı olarak kullanılır. Mesele hangi sınıftan olduğunuzdur. Savaş, ekonomik buhran ya da siyasi çözülme… Kriz dönemleri, yanılsamayı düzeltir. Çıkarların farklı olduğunu görünür kılar. Mustafa Kemal, İstanbul’u bir kez değil iki kez kurtardı. Önce Çanakkale’den sonra Ankara’dan. İkisinde de içerden değil, dışarıdan. İşin ilginci Çanakkale Harbi sırasında bile aynı şey konuşuluyordu. Yakup Kadri anlatıyor: ""Belli başlı bazı şahsiyetlerin aileleriyle birlikte Anadolu’ya kaçtıkları söyleniyor. Hükümetin kıymetli hazine eşyasını Konya’ya naklettiği fısıldanıyor. Bugün yarın padişahın bile o vilayet merkezine sıvışacağı haberleri dolaşıyor."" İstanbul iktidarıyla zenginleşenler, İstanbul’un sonunu gördüklerinde, önce servetlerini korumaya alıyor. Mustafa Kemal’in ise bambaşka yerde olduğunu okuyoruz. Pahalı hediyeleri reddediyor. Savaş trajedisinin ardında bıraktığı yetim çocuklara sahip çıkıyor. Yol parası bulamayınca atını satıyor. Kazandığı harplerin ardından yağmacılığa karışmıyor. Şam’da isyan bastıran Mustafa Kemal, Müfit Özdeş ile konuşuyor: ""İsyan bastırmak maskesi altında Havran’ı soymak, talan etmek isteniyordu. (…) Talan sonunun paylaşılmasında elimizden geldiğince engeller çıkardık. Hatta soygun ekipleri kendi aralarındaki dalavereli hesaplardan bir miktar altını da Müfit’e vermek istemişlerdi. Müfit almamış, durumu bana haber vermişti. Müfit’e şunu sormuştum: - Müfit sen bugünün adamı mı olmak istersin, yoksa yarının adamı mı? Müfit, elbette yarının adamı olmak isterim, diye cevap vermişti. Ben de kendisine; elbette bu parayı almazsın, ben de almadım ve almam demiştim…” Mustafa Kemal, tarihin akışını görüyor. Çok erken yıllarda, eylemini ""millet adına"" diyerek tanımlıyor. Karşısındakini de okuyor: “Memleketin kaybedilmek üzere olan küçük parçasını feda etmeyeceğim diye en büyük parçasını hesapsızlık ve bilgisizlik yüzünden feda eden idarecilerimizin bir de mevki ve şöhret peşindeki hırsları yüzünden ne hale geldiğimiz aşikârdır."" Yalnız akıl değil, cesaret de gerekli. Mustafa Kemal, 1918’de yenilginin nedenlerini Halep’ten sayıyor: ""5-10 bin kişilik bir askeri topluluğun başında ilk top sesinde ordusunu bırakıp kaçan ve kendini kurtarmak için şaşkın tavuk gibi öteye beriye sığınan komutan bulunmasa idi.."" Kendisinin nasıl davrandığını yine anılardan öğreniyoruz: ""Dördüncü merminin tam siperin kenarına, Mustafa Kemal’in oturduğu yere isabet edeceği kesin şekilde bellidir. Subaylardan birisi kaçması için yalvarsa da o; artık çok geç, askerlerime kötü örnek olamam der ve sigarasını içmeye devam eder."" Çıkarı milletin çıkarından farklılaşmış İstanbul merkezli bir iktidar ve onun taraftarları… Mustafa Kemal, bir ara iktidarını sürdürmek için mini prensliğe bile razı Vahdettin’i millet için ikna etmeye uğraşıyor. Aldığı cevabı aktarıyor: "" ‘Paşa, ben her şeyden evvel İstanbul halkını doyurmak mecburiyetindeyim. İstanbul halkı açtır. Bunu temin etmedikçe alınacak her tedbir isabetsiz olur.’ (…) Düşündüğüm şu idi: Zatı şahane evvela İstanbul halkını kazanmak istiyor, kendisinin gelecekteki teşebbüsleri için kuvvet ve dayanak noktasını burada arıyor. (…) Bir fikir daha söylemekten kendimi engelleyemedim: ‘Çok doğru düşünüyorsunuz. Fakat İstanbul halkını doyurmak için alınması gereken tedbirler zatı şahanenizi bütün memleketi kurtarmak için alınması lazım gelen kaçınılmaz ve acil tedbirlere girişmekten alıkoyamaz. Herkesin selametini sağlayacak çalışma, ancak makinenin bütününün işlemesiyle mümkün olur.’"" İktidar ile milletin çıkarlarının ayrışması öyle görünür hale geliyor ki... Genç Mustafa Kemal’in görüşleri, 10 yıl sonra, Samsun’a çıkmadan az önce genel kanıya dönüşüyor: ""Fevzi Paşa’ya dedim ki: Paşam vaziyeti nasıl değerlendiriyorsunuz? Gök gürler gibi bağırarak: Anlamıyorum ki efendim, dedi. Ve sağ elinin işaret parmağı ile haritada İstanbul noktasını göstererek: Buradaki rahatımızı feda etmemek için koskoca memleketi veriyoruz, bu ne akıldır? diye sözlerini tamamladı. (…) Arkadaşlara şunları söyledim: ‘Hakikat sizin dedikleriniz ve düşündüklerinizdir. Ben bunu ispat etmek için Anadolu’ya gidiyorum.’"" İlker Başbuğ’un kitabı 100 yıl öncesinden bugünü okumamızı sağlıyor. ""Kaçacak, kaçmayacak"" tartışmasından önce konuşulması gereken var. Son dönemin tartışılan vakıflarına, kurumlarına, şirketlerine bakın… Hepsinden fışkıran aynı. Kendi çıkarlarını iktidarla birleştirenler ve bu çıkarı bütün toplumunmuş gibi gösterenler… Halkın görünen yoksulluğunu bile reddedecek kadar milletten kopmuş Tayyip Erdoğan’ın, bu tartışmayı en azından gündemden düşürmesinin bir yolu var: Gölgesinde yeşeren vakıfların, şirketlerin, kurumların mallarının devlete devri. ""Devlete millete canım feda""yı ağzından düşürmeyenler, böyle bir adım atar mı dersiniz! Yoksa Arap şeyhlerine avuç açmaya devam mı eder! Bir günde yıkıldığınızda kabahat ne suyun ne çatının…",https://www.cumhuriyet.com.tr/yazarlar/baris-terkoglu/mustafa-kemal-neden-kacmadi-1941255
Barış Terkoğlu,Genelkurmay Başkanı’na ‘kişiye özel’ mektup,12 Mayıs 2022 Perşembe,"Her şey başka türlü olabilir miydi? Elbette ama başka şartlar altında… Sami Menteş’le birlikte hazırladığımız ""Size Yalan Söylediler"" kitabı geçen 28 Şubat’ta çıktı. Kitabın ardından davadaki hukuksuzluklar daha da konuşulur oldu. İşte tam da bu noktada cezaevinden bir mektup aldım. Emekli Orgeneral Çetin Doğan’ın imzasını taşıyor. Konusu, kitaptaki bir detaya dayanıyor. Teamüllere aykırı olarak, 2013 yılında Genelkurmay Adli Müşavirliğe getirilen Muharrem Köse’nin, 28 Şubat davasına nasıl yön verdiğini, kitapta anlattık. 15 Temmuz’dan sonra, FETÖ gerekçesiyle hüküm giyen Köse, kumpas davalarının TSK’daki ayağı gibiydi. İşte Çetin Doğan, kitaptan sonra, bugüne kadar paylaşmadığı bir detayı mektupta anlatıyordu: ""Kitabınızda yer alan anekdot bana, 2013 yılında, Sincan Cezaevi’nde iken, el yazısı ile, dönemin Genelkurmay II. Başkanı Sayın Yaşar Güler’e yazdığım ‘kişiye özel’ mektubu anımsattı."" Güler’in bugün Genelkurmay Başkanı olması, mektubu daha ilginç kılıyordu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol ""Mektubun içeriğinde, Genelkurmay Adli Müşavirliği’nin Savcı Bilgili ile işbirliği yaptığını, bazı belgelerin tahrif edildiğini, belgelerle kanıtlayarak, durumu doğrudan incelemesini rica etmiştim."" Peki, mektubun akıbeti? Doğan şöyle yanıt vermiş: ""Kısa bir süre sonra, mektubu götüren avukat, Genelkurmay Adli Müşavirlik’ten aranarak görüşme talep edilmişse de sonradan görüşmeden imtina ediliyor."" Peki, Doğan’ın Güler’e ilettiği o mektupta ne yazıyordu? Neyse ki örneği bir yerlerde saklanmıştı. 30 Aralık 2013 tarihli mektup, ""Değerli Paşa Kardeşim"" hitabıyla başlıyor ardından bir sitem içeriyordu: ""Yüzlerce muvazzaf ve emekli Türk subaylarının yargılandığı ‘yüce’ Türk yargısının düştüğü halleri gördükçe, ‘iş adalete intikal etti biz müdahil olmayalım’ söylemine hala sıkı sıkıya bağlı olduklarını söyleyenlere söz bulmakta zorlanıyorum. Bununla beraber, hukukun hiç geçerli olmadığı görülen siyasi davalar ve davalılarla araya mesafe koyup, ‘tarafsızlığını’ ilan eden kurum ve kişilerden bir beklenti içerisinde olmadığımı özellikle belirtmek isterim."" Çetin Doğan, emekli bir orgeneral değil, sıradan bir vatandaş olarak yazdığını söylediği mektupta, Yaşar Güler’e, Genelkurmay Adli Müşavirliği’nin kuşkulu durumunu aktarmış. Meselenin hassasiyeti nedeniyle, kuruma değil, ""kişiye özel"" mektup yazdığını söyleyen Doğan’ın satırlarının sonunda şöyle bir not var: ""Yarın parmaklıklar ardında 5. Yılbaşını kutlayacağım. Doğrusu bu, bana ‘şaka’ gibi geliyor. Umarım, yurtseverlerin yakılarak tüketilen ömürleri, ülkemizi aydınlık yarınlara taşır."" Doğan, mektubu ekinde 11 sayfalık bir de bilgi notu da hazırlamış. Bu bilgi notunda 28 Şubat davasına konu olan dijital belgelerdeki sahtelikleri anlatırken, Genelkurmay Adli Müşavirliği’nin bunun açığa çıkmaması için nasıl çabaladığına örneklerle yer verilmiş. Bugünkü Genelkurmay Başkanı’na 17-25 Aralık’ın hemen ardından yazılan mektuptaki ipin ucu çekilseydi, belki de 15 Temmuz hiç olmayacaktı. Zira, darbe girişimine giden süreçte, Genelkurmay’daki aynı ekip, benzer bir şey yaptı. Kumpas davalarda, sanıklar aleyhine nasıl çalıştıysa, TSK’daki FETÖ’cülerin soruşturmalarında bu kez şüphelileri korudu. Sadece Güler değil… Kitapta Müyesser Yıldız’dan aktardığımız bir bölüm de var: ""2015 yılının sonbahar aylarında, Hulusi Akar Genelkurmay Başkanıyken, GATA’ya gitti. Hastanede tedavi gören komutanları ziyareti sırasında 28 Şubat davasının sanıklarından biriyle karşılaştı. Sanık komutan, davadaki hukuksuzlukları, yaşananları Hulusi Akar’a anlattı. Bununla da kalmadı Genelkurmay’dan savcılığa ve mahkemeye yanlış bilgi ve belgeler gönderildiğini söyledi. Komutanın anlattıkları karşısında, Hulusi Akar, davayı iyi bilen birisinin Genelkurmay’a gelip kendisini bilgilendirmesini istedi. Davanın sanıklarından olan komutan da bir avukatın ismini verdi."" Avukatın Karargah ziyareti, orada Akar’la görüşmeyi beklerken FETÖ’den tutuklanan Muharrem Köse’nin de aralarında bulunduğu askerlerce karşılanması ve en nihayetinde Akar’la 17 dakikalık görüşmenin sonucu yer alıyor. Avukat Akar’a, TSK içinde FETÖ’nün takibini sağlayacak ipuçlarını, davadaki sahte belgeler üzerinden anlatıyor. Gelgelelim o talepler de karşılıksız çıkıyor. İster 28 Şubat davası isterse Gezi ya da diğerleri… FETÖ’nün iktidarla hesaplaşma dosyaları birer birer kapatılırken, bu davalar sürdürüldü. Halen hapiste olan Çetin Doğan’ın yıllar sonra ortaya çıkan mektubu gösteriyor ki ""aynı menzile yürümek"" yerine, kumpas davalarının ipucu takip edilseydi ne 15 Temmuz ne devamı yaşanacaktı. Birileri bu sonucu, belki de bile isteye, bütün ülkeye yaşattı. Yol gösteren Doğan gibi askerler ise halen hapiste. Dünün öyküsünü bugün okuyoruz ya. Belki yarın da bugüne bakacak, ""yaşadığımız gibi değilmiş"" diyeceğiz.",https://www.cumhuriyet.com.tr/yazarlar/baris-terkoglu/genelkurmay-baskanina-kisiye-ozel-mektup-1935066
Barış Terkoğlu,Başkanın camiayı karıştıran fotoğrafı,09 Mayıs 2022 Pazartesi,"Tarih, insan gibi çıkıp gelse de, 'tekerrür' diyerek kendisine yaptığımız haksızlığı anlatsa! Türkiye için çıktığı yolculuğun sonunda ""acaba İstanbul fazla mı geldi"" dedirtti ya… ""Herkes konuşsun"" diye başladığı hikayeyi, parmak sallayarak ""akıllı olun"" diye bitirdi ya… Hesabını, oy torbalarının üstünde uyuyanlara, ""kaç kişisiniz"" diyecek noktaya vardırdı ya… ""16 milyonun başkanıyım"" derken, Fenerbahçe’yle bile karşı karşıya gelecek kadar toplumsal iletişimden koptu ya… Düzeni değiştirmek istediği için asılan gençlerin anmasında, kürsüye çıkıp büyüklüğünü anlatacak kadar kendine sevdalandı ya… Tek adamdan, despotluktan, “devlet benim”den sıkılanlara; ""güç zehirlenmesi""nin ve kibrin kaynağının, büyük koltuk değil insanın küçülmesi olduğunu gösterdi ya… Kendiyle başbaşa kalıp sorgulama mı yapar, uzman terapisiyle mi huzuru bulur, yoksa kendisini büyüten Süleymancı abilerine mi danışır, bilmem… İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bildiğim, biz İmamoğlu’nun eski düzene yeni yol arayan pozlarını tartışırken, İslamcılar bir başka fotoğrafı konuşuyordu: Erdoğan ile Muhsin Kara’nın fotoğrafını… O kim mi? Anlatayım… Suudi Arabistan’da bir yarışma var: ""Kuran’ı ve Ezanı Güzel Okuma"". Çok değil kısa süre öncesine kadar, Türkiye ile Arabistan adeta düşmandı. Raflardan Türk malı sütler bile indiriliyordu. Ne zaman ki Erdoğan, Suudi prensle barıştı. İşte o yarışmada, ezan okuma birincisi, Sivas Şarkışla’da imamlık yapan Muhsin Kara oldu. Anadolu Ajansı’ndan TRT’ye, Kara’nın ezan okuyuşu günlerce anlatıldı. Ayasofya’da müezzin olsun önerileri yapıldı. ""Suudi kardeşlerimiz kıymetimizi bildi"" lafları takip etti. Valiler, müftülükler, politikacılar zaferini kutladı. Sivas Belediyesi’nden Tapu Kadastro Müdürlüğü’ne kadar kurumların iftar programlarında kürsüye çıkarıldı. Erdoğan da kayıtsız kalmadı. Kara'yı telefonla tebrik etti. Derken bir Türkiye klasiği… Muhsin Kara eski Fethullahçı çıkmasın mı! Aslında anlamak zor değildi. Zira Kara’nın birinciliğini FETÖ’cüler de kutluyordu. Şimdi sakallı olan Kara’nın badem bıyıklı fotoğrafıyla yaptığı açıklamalar ortalığa saçıldı. Bir zamanlar katıldığı toplantılar, FETÖ kanalında, FETÖ etkinliklerinde kürsüdeki görüntüleri, kendisini yetiştiren ""FETÖ abileri"" ile yurtdışı buluşmaları, okuduğu Gülen şiirleri arşivden çıktı. Erdoğan’a yolsuzluk göndermeli 17-25 Aralık dönemi çıkışları, ""zalime fırsat verme ya Rab"" duaları, 15 Temmuz’da askere destek mesajları, FETÖ karşıtlarına ""çakal sürüleri"" açıklamaları elden ele dolaştı. Mevzu öyle bir haldeydi ki… Gülen, takipçisi Kara’nın sesini çok seviyordu. F Tipi etkinliklerde, teknolojinin imkanlarıyla, Gülen ile Kara düet bile yapmıştı. Kara, sahnede, Gülen’in ""Sonsuz Nur""unu seslendiriyordu. Sosyal medya hesabından Gülen’i etiketleyerek şunu yazmıştı: ""Bakıp seni gören aşık, başka cemali neylesin, dostluğuna eren sadık, başka visali neylesin"". İnsanın geçmişi bugününün gölgesidir… Her şey dökülünce, yandaş camiada kıpırdanma oldu. Muhsin Kara’ya ""açıklama yap"" çağrıları geldi. ""Ya Cumhurbaşkanı’na buluşmada bıçak saplasaydı"" diye endişelerini dile getirenler oldu. 15 Temmuz gazilerinden açıklamalar geldi. Yetmedi, Savcılığa Muhsin Kara dosyası sunuldu. Sonunda kayıtsız kalınamamış olacak ki, Sabah Grubu’nun Takvim’i şöyle bir haber yaptı: ""Muhsin Kara’nın FETÖ paylaşımları sosyal medyada tartışma konusu oldu: Bir açıklama istiyoruz"". İşler daha da karıştı. Bu kez yurtdışındaki FETÖ kalemşörleri, FETÖ’nün yayın organları Kara’ya sahip çıkarak, ""cadı avı"" haberleri yaptı. Sonunda mı? Birileri ""şşşş"" demiş olacak ki, Muhsin Kara hadisesi, sessizliğe terk edildi. Zira Erdoğan, 30 Nisan'da, Suudilerle barışın sembolü olan Kara'yı, Saray'da ağırlamıştı. Birlikte fotoğraf çektirmişti. Kara da bu görüntüleri paylaşmıştı. Takvim mi? O da haberini sildi. Biat ve itaat, sus deyince susulan bir düzendi. Kahramanken hain ilan edilenler. Geçmişin kirini bugünün pozlarıyla temizlemeye çalışanlar. Her devirde yer değiştirenler. Aklıyla sorgulayanları biatla bastıranlar... Mesele ne Erdoğan ne İmamoğlu. Mesele biziz. 20 yıl önce, millet, eskisi gibi yaşamak istemiyordu. Bir seçim yaptı. Değişim isteğini çaldırdı. Bugün de ""yeter artık"" diyor. Eski düzeni yeni adlarla sürdürmek isteyenler de yine kenarda bekliyor. Fotoğraflar ise bize sadece bekleyen tehlikeyi haber veriyor. Hangi görüşten olursa olsun, bir milletin geleceğinin çalınmasına yeniden izin verecek miyiz? Tekerrür tarihten gelmez, biz kendi yenilgimizi tekrar ederiz sadece...",https://www.cumhuriyet.com.tr/yazarlar/baris-terkoglu/baskanin-camiayi-karistiran-fotografi-1934035
Barış Terkoğlu,Sokak eylemlerine SADAT hazırlığı,16 Mayıs 2022 Pazartesi,"Düşecek, düşecek, düşecek derken düşüyor. İnsan geçmişten öğrendiğiyle olacağı öngörüyor. Kılıçdaroğlu, SADAT’ın kapısına gitti. Parmağıyla gösterdi: “Bu kuruluşun hedefleri arasında gayri nizami harp eğitimi var. Yani, sabotaj, baskın, pusu kurma, tahrip, suikast ve tedhiş. Arapça ‘tedhiş’, Türkçesi de ‘terör’.” Okuyanlar hatırlayacaktır. SADAT’taki gayri nizami harp eğitimlerini de tedhiş meselesini de anlatmıştım. Kılıçdaroğlu’nun ardından bir daha bakmak gerekiyor... SADAT’ın sitesinde verdikleri eğitimler anlatılıyor. Biri de “gayrı nizami harp paketi”. Elbette askerlere ya da polislere vermiyor. Temel askerlik eğitimi bilgisine sahip siviller alıyor. Peki kursları kimler veriyor? Yanıtı belli. SADAT, eski TSK personeli bilgisini kullanıyor. Nitekim SADAT’ın kurucusu ve eski Cumhurbaşkanı Başdanışmanı emekli General Adnan Tanrıverdi de gayri nizami harp uzmanı. SADAT şimdi silse de bu konuda bir iş ilanı vermiş. Arşivden çıkardığım o ilanda şu yazıyor: “Nizami, Gayri Nizami ve Özel Harekât Eğitmeni Personel Alımı Duyurusu.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tam da Suriye krizinin patladığı günlerde verilen ilanda “iyi derecede İngilizce ve Arapça bilme” şartı dikkat çekiyor. İlanın muhatabı ise “45 yaşından genç eski TSK mensupları”. Yani TSK personeli, erken yaşta ayrılıp SADAT’ta işe başlıyor. Peki, eğitimi alanlar hangi özellikleri kazanıyor? Bundan da bahsetmiştim. SADAT yazmış: “Başta psikolojik harp ve harekât olmak üzere, sabotaj, baskın, pusu, tahrip, suikast, kurtarma ve kaçırma, tedhiş.” Bu eğitimleri kimler aldı? Alanlar şimdi nerede? Bu soruların yanıtını bilmiyoruz. Yurtdışında bu eğitimi SADAT’tan alıp, daha sonra Türkiye’de vatandaşlık-sığınmacılık statüsü alanlar oldu mu? Sabotaj, kaçırma ve suikast bir yana, Kılıçdaroğlu’nun dikkat çektiği “tedhiş” kavramına da değinmiştim. Zira tedhiş ile terör aynı anlamı karşılayan kelimeler. SADAT, tedhiş-terör eğitimi verdiğini kabul ediyor. TSK geçmişte tedhiş kelimesini kullanıyordu. Ancak terör tanımının yerleşmesiyle, 80’li yıllardan itibaren, teröre dönüştü. ASALA için “tedhiş” denilirken, PKK ya da IŞİD “terör” olarak adlandırıldı. Yaşlı SADAT kurucularının dilinin eskide kaldığı anlaşılıyor. Öte yandan savaşın da hukuku var. Tedhiş ya da terör, uluslararası hukuka, Cenevre Sözleşmesi’ne ve tabii milli mevzuata da aykırı. Ayrıca... Kolaylıkla yapılan casusluk suçlamasındaki kriterlerin bu meseleye uygulanması da tartışılabilir. Zira ilanlarda görüldüğü gibi, eski TSK personeli, TSK’de öğrendikleri özel savaş ve silah bilgilerini, teknik ve taktik birikimi, yabancı güçlere öğretiyor. Bir detay daha fark ettim. SADAT, kazandırdığı becerilerden, “sokak hareketleri türü eylemlerde ve gizli etkinliklerden oluşan harekât teknikleri”ni çıkarmıştı. Neden acaba? Öte yandan... SADAT bir günde doğmadı. Kumpas davalarıyla eşzamanlı büyüdü. Adnan Tanrıverdi’nin anlattığına göre, kumpas davalarının propagandasını yapan ASDER de şeriat anayasasıyla gündeme gelen ASSAM da SADAT’ın öncülüydü. Bunun ötesinde 28 Şubat davasının hazırlayıcısı onlardı. Davadaki 387 asker müştekiden 128’i, ASDER’in hazırladığı basmakalıp dilekçeleri verdi. Siviller arasında da sekiz kişi SADAT danışmanıydı. Öte yandan davaya sokuşturulan ve sahteliği kanıtlanan dijital deliller içinde bir tanesi ayrıca dikkat çekti. Zira bu belgeyi hazırlayanlar terör yerine tedhiş kelimesini kullanmıştı. Sanık askerler bunun sahteliğin kanıtı olduğunu söylediler. Zira 28 Şubat olduğunda TSK çoktan “terör” tanımına geçmişti. Yani kumpasçılar, SADAT’çılarla aynı dili konuşuyordu. TSK’de, Atatürkçüleri tasfiye eden kumpasları destekleyen SADAT’ın öncülü ASDER. Şeriat anayasası yazan SADAT’ın ağabeyi ASSAM. TSK’ye personel seçen mülakatlara giren, TSK’den ayrılan genç personeli bünyesine alıp gayri nizami harp eğitimi verdiren SADAT. Suikast, sabotaj, tedhiş-terör kabiliyeti kazandıran kurslar... Öyle anlaşılıyor ki seçime doğru, suikast-provokasyon-terör duyumu alan Kılıçdaroğlu, SADAT hamlesiyle, iktidara bir mesaj verdi. Testi kırılmadan “Aklınıza bile getirmeyin” dedi. Geçmişten öğrenen insan, geleceğe de yön verir. Yeter ki izleyici olmak yerine müdahaleyi seçsin.",https://www.cumhuriyet.com.tr/yazarlar/baris-terkoglu/sokak-eylemlerine-sadat-hazirligi-1936277
Barış Terkoğlu,Muhammet Ali’nin ömürsüz hayatı,23 Haziran 2022 Perşembe,"Televizyonda aynı suratlar. Asgari ücreti tartışıyor. Adı üstünde, asgari. İnsan gibi yaşamak için verilmesi gereken en düşük ücret. Aslında istisna olmalı. Ama Türkiye’de iki çalışandan birisi bu ücreti alıyor. “Biraz üstü” denilenleri de sayarsanız, ülkenin yüzde yetmişi bu ücretle yaşıyor. Peki sahiden yaşıyor mu? Esenler’deki yangından sonra sordum: Buna hayat deniyorsa, gencecik çocuk neden yanarak öldü? Muhammet Ali Yaşar 26 yaşındaydı. Onu tanıyanlar, “Sessiz sakindi, hiç sesini yükseltmezdi” diye anlatıyor. Çok değil, yakın zamanda askerden dönmüştü. Şırnak’ta, sınır karakolunda, komandoluk yapmıştı. Gelgelelim, şehir hayatı kadar onu zorlamamıştı. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Liseyi dışarıdan bitirmeye çalışıyordu. Üniversite mezunları bile işsiz gezerken ona iş yoktu. 3-4 ay boş kaldı. Çalışmaya mecburdu. Annesi babası ayrıydı. Annesi bir taşeron temizlik şirketinde geç saate kadar üç kuruşa çalışıyordu. Babası kaynak ustasıydı. Kalp hastalığına rağmen işine devam ediyordu. Üç kardeştiler. En küçükleri üniversitedeydi. Ortancası öğretmen olmuş ama atanamamıştı. Sözleşmeli öğretmen denilen statüde, asgari ücretin bile altındaki maaşa evet demek zorunda kalmıştı. Ailesini çekip çevirmek zorunda kalan Muhammet Ali, sonunda A-101’de işe girdi. Ailesine maaşını soruyorum. “Asgari ücretten iki yüz lira fazla” diyorlar. Üstelik hep fazla çalıştığını, bordroya yansımadığını, mesai ücreti almadığını söylüyorlar. “Olsun” demişti Muhammet Ali. Üstelik, A-101’de evlenmeyi hayal ettiği kızla tanışmıştı. Gelgelelim, A-101’in “ciddi” kuralları vardı. Birbirine sevdalılar aynı şubede çalışamazdı. “Ben giderim, sevdiğim kalsın” dedi Muhammet Ali. Onu, boşluk neredeyse orayı dolduracak şekilde çalıştırdılar. İşinin 3. ayında, son nefesini vereceği mağazayı sabah 8’de açmaya gitti. “Zamanında geldim” demenin bir yoluydu. Kapıdan girince fotoğraf çekti. Şefine WhatsApp’tan gönderdi. Normalde mağazayı iki kişinin açması zorunluydu. Gelgelelim, gerçek hayat kanunla kuralla işlemiyordu. Zaten kim denetliyordu ki... Haberlerde “uyuya kaldı” yazıyor. Bu, Muhammet Ali’ye, “kabahatli” demek için üretilmiş bir bahane. Gerçek hiç de öyle değil. Muhammet Ali, telefonunu girişte bırakıp depoya inmişti. Henüz itfaiye raporu hazırlanmadı ama yangının arızalı olan elektrik kontağından çıktığı sanılıyor. Muhammet Ali, bir süre sonra, alevlerle depoda baş başa kaldı. Cesedi yaşadığı cehennemi özetliyor. Yüzüne geçirdiği tişörtüne bakılırsa, dumandan korunmak için kıyafetini kendisine maske yapmış. Yakınındaki yangın söndürme tüpü, elinden gelenin yetmediğini gösteriyor. Gelgelelim, olaydan sonra depoya gelenlerin söylediğine göre, “normalden fazla” dolu depoda, kaçacak yolu da bulamadı. Sonunda yüzükoyun düştü. Alevler baygın bedeninin ardını yaktı. Yere kapaklanmış yüzü ve göğsü, kendini alevlerden korumuş gibiydi. Annesi son kez bile göremedi Muhammet Ali’yi. Önceki akşam, geç saat işten geldiğinde, odasına girmişti. Sabah dükkânı açacak oğlu, çoktan uykuya dalmıştı. Ertesi gün sonsuzluğa uğurlayacağını bilmeden uykusunda vedalaştı oğluyla. Muhammet Ali’nin ölümünden sonra Mağaza Market Sendikası da bir açıklama yaptı. Söylediklerine göre Muhammet Ali’nin ölümü kaza değil adeta bir cinayetti: “Yasak olmasına rağmen mağaza işçiye tek başına açtırıldı, işçinin uyuya kaldığı gerçek değil, mağazanın yangın çıkışı kapalıydı, elektrik panoları uzun zamandır arızalıydı.” Ölümü iki satır haber bile olamayan Muhammet Ali’nin, ateşler içindeki bedeni soğurken, televizyonlar “asgari ücrete zam müjdesi” haberlerini veriyordu. Muhammet Ali’nin ömrü birkaç yüz liralık o zammı görmeye yetmedi. Daha cenazesi kalkmadan, A-101, yanan mağazasını açmaya çalışıyordu. Parası olanın yaşadığı düzende, 26 yaşındaki bir çocuğun ölümünün soruşturulmayacağını bilmeleri, en büyük güvenceleriydi. Bakmayın asgari denmesine. Türkiye’de artık ortalama ücret haline geldi. Üstelik bu ücreti almak yaşamanızı bile garanti etmiyor. Dört kişilik bir aile için, açlık sınırının altında. Ailede dört kişi bile çalışsa, yoksulluk sınırının altında kalıyor. Daha yılbaşında, “tarihi” diye duyurulan artış, enflasyon sayesinde, çoktan aldığı zammı kaybetti. Bugünkü kurla 300 doların altına düştü. Haliyle Türkiye, aslında bugün sefaletle sınanıyor. “Ömür dediğimiz şey, hayata sunulmuş bir armağandır” diyor Ataol Behramoğlu. Muhammet Ali’nin ömürsüz hayatına bakıp söyleyin, asgari ücret ne kadar olmalı?",https://www.cumhuriyet.com.tr/yazarlar/baris-terkoglu/muhammet-alinin-omursuz-hayati-1950220
Barış Terkoğlu,‘Bira kutusu’nu bırak Diyanet’in haline bak!,06 Haziran 2022 Pazartesi,"“Vaizler, yaptığımı yapın demezler, dediğimi yapın derler” sözleriyle anlatmış durumu hukukçu John Selden. Cumhurbaşkanı hem “çürük” hem “sürtük” deyince önüme gelen dosyaya baktım. Daha önce, Diyanet-Sen’in başkanı imamın, alkollü araba kullanmaktan ihracı basına düşmüştü. Dokuz yıldır boş bir bira kutusuna dayanarak hikâye anlatanlar, olayı sessizlikle geçiştirmişti. Elimdeki dosya ise Diyanet-Sen Genel Sekreteri Hacıbey Özkan’la ilgili. Özkan’ın dosyası, sekiz yıldır Diyanet içinde dolaşıyor da susuluyor. “Doğru mu” diye Diyanet ve sendika yetkililerini aradım. Zira birçoğu yaşananların canlı şahidiydi. Önce şunu hatırlatalım... Diyanet’in yönetmeliğine göre, imamların alkol alması ya da evlilik dışı ilişki yaşaması atılma nedeni. Hikâye 2014 yılına uzanıyor. Yaklaşan seçimde, AKP’den vekil adayı olmak isteyen A. isimli kadın, Hacıbey Özkan ile tanışmış. Özkan’ın yardımcı olacağı vaadi ile ilişki ilerlemiş. Birliktelik, Diyanet camiasında duyulur hale gelmiş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Konuştuğum Diyanet yetkilisi şunları söyledi: “2015 yılının başındaki Diyanet-Sen genel kurulunda, Anadolu Otel’de, alkolden ihraç edilen eski başkan Mehmet Ali Güldemir ile şimdiki başkan Ali Yıldız bizzat gelip bu olayı bize anlattı. Ben ve arkadaşlarım dedik ki bu işin dinen ya dört şahidi ya hukuken belgesi olması lazım. Geri çevirdik. 2015 Mayıs’ında Memur-Sen Olağan Genel Kurulu vardı. Hacıbey Özkan, 3 Nolu Şube Başkanı Zeki Saygılı ile kavga etti. Ben araya girdim. Kavga nedeni meğer bu olaymış. Zeki Bey olayın tanığıymış. Bize anlattı. Genel merkez karar versin diye kapattık. 2017’de otel kayıtları çıktı. Şikâyet oldu. Soruşturma başlatılmak zorunda kalındı.” Hadise, A’dan ibaret değildi. Hacıbey Özkan’ın, M. ismindeki bir Kuran hocası kadınla da evleneceğini söyleyerek beraber olduğu iddiası Diyanet’i karıştırmıştı. Konuştuğum bir başka Diyanet yöneticisi şunları anlattı: “Kuran Hocası M. ile beraber olmuşlar. Kadın, bir gün, Diyanet-Sen Genel Merkezi’ni bastı. Ortalığı dağıttı. ‘Beni kandırdı’ diye bağırdı, çağırdı. Bir gün de Hacıbey’in evinin önüne gitmiş. Hacıbey ve eşi, kadını dövmüş. Hastanelik etmişler. Kadını, Gazi Üniversitesi Hastanesi’ne ambulans götürmüş. İşin tuhafı, gidip hastaneden Hacıbey çıkarmış kadını.” Peki bunları Diyanet bilmiyor muydu? Diyanet-Sen’in kritik bir ismi anlatıyor: “Olay ayyuka çıkınca soruşturma açıldı. Teftiş Kurulu Başkanı Hasan Ali Yıldız kapattı. Bizzat kendi ağzından duydum. ‘Yanlış yaptık’ dedi. Mehmet Yaman da şahidi. ‘Arkadaşımızdır, hata yapmış’ dedi. ‘Aile huzurunu bozmayalım’ dedi.” Bir Diyanet yetkilisi şunları söylüyor: “Hacıbey Özkan reddetti. Ama M. her şeyi anlattı. Hacıbey’in kendisini kendi evine, öğretmenevine götürdüğünü vs... M. için, ‘kadın şizofren’ dediler. Kadını bir başka bakanlığa geçirdiler. Otel kayıtlarını ise delil kabul etmediler.” Konuştuğum yetkililer, iki kadından ibaret olmadığını söyledi. Hacıbey Özkan, Ankara’da bir restoranda, bir kadınla sarmaş dolaş görülmüştü. Bir Diyanet yetkilisinin oğlu, hadiseyi kuruma taşıdı. Sonrasını Diyanet’in önemli bir isminden dinledim: “Kadınla el ele görmüşler. Tanıkları çağırdım. Doğruladılar. Kendisini karşımıza oturttuk, sıkıştırdık. Önce inkâr etti. ‘Yeğenim’ dedi. Sonra kabul etti.” Olay ayyuka çıkınca Hacıbey Özkan Diyanet’e çağrılmış. Kurtulması için emekli olması istenmiş. Ancak halen Diyanet-Sen’deki genel sekreterlik görevi sürüyor. Bir Diyanet yetkilisi, Özkan’ı koruyan bir dizi isimden söz ediyor: “Dosyayı daha önce kapatan Hasan Ali Yıldız. Şimdi de Burhan İşliyen. Bildikleri halde gizliyorlar. Yönetimi kaptırmayalım diye yapıyorlar. Diyanet de olsanız demek ki herkes kendi adamını koruyor.” Yüzlerce kişinin can havliyle kaçtığı camideki meçhul bir bira kutusundan üretilen yalanı, dokuz senedir konuşan, ağzını hakaretle bozan bir cumhurbaşkanı. Öte yandan o camileri yöneten imamın kuraldışı ilişkilerini, kadına şiddetini, “bizdendir” diye kapatan, sonra da millete ahlak dersi veren camia. Adı alkollü araba kullanmakla, kadına dayakla, sendika içi ilişkilerle anılan Diyanet sendikası. İnancınız ne olursa olsun. Yeter ki yeşerdiği toprak, yüreğinizdeki vicdan olsun. Yoksa meyvelerinin hep başkalarının toprağına düşmesinden şikâyet etmek zorunda kalırsınız.",https://www.cumhuriyet.com.tr/yazarlar/baris-terkoglu/bira-kutusunu-birak-diyanetin-haline-bak-1943917
Barış Terkoğlu,Mahmut Efendi’den önce İsmailağa öldü!,27 Haziran 2022 Pazartesi,"Bakmayın ardından “Helal ediyor musunuz” denmesine. Aslında her tabutun başında kendi yaşamımızı konuşuyoruz. Mahmut Ustaosmanoğlu’nun vefatının ardından kavga yeniden alevlendi. Cenazede, iktidarla muhalefet buluşurken, sosyal medyada saygı tartışmaları sürüyordu. Kendi kendime sordum: Peki kendileri kendilerine çok mu saygılı davrandı? İsmailağa cemaati, hep “Mahmut Efendi cemaati” olarak anıldı. Gelgelelim, Mahmut Efendi uzun yıllardır hastaydı. Bir tekerlekli sandalye üzerinde, zaman ve mekân bilinci olmadan nefes alıyordu. Aslında geleceği öngörmüş, 2003 yılında bir vasiyette bulunmuştu: “Ben yaşlılığım sebebiyle bedeni takatten düşüyorum. Şayet emr-i Hak vaki olursa yerime Hasan Kılıç Hocaefendi’yi, ona da yardımcı olarak Mustafa Bilici Hocaefendi’yi bırakıyorum.” 19 yılın sonunda yalnız Mahmut Efendi değil, Mustafa Bilici başta olmak üzere cemaatin çoğu yaşı kemale ermiş hocası da vefat etti. Nitekim İsmailağa İstişare Heyeti, Mahmut Efendi’nin vefatının ardından “Bundan sonra, tarikatımızın 37. halkası (şeyhi) Hasan Kılıç Hocaefendi’dir” açıklaması yaptı. Tayyip Erdoğan da geçenlerde Kılıç’ı ziyaret ederek tercihini göstermişti. Ustaosmanoğlu’nun Dünürü Hasan Kılıç’ın 1930 doğumlu olduğu hatırlanırsa, cemaatin geleceği parlak görünmüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunu söylememin nedeni sadece yaşlılık değil... Zira cemaat, Mahmut Efendi yönetme vasfını yitirdiğinden beri paramparça. Çeşitli hocalar etrafında toplanmış gruplar, birbirinden hazzetmiyor. Hayır, cemaatten aforoz edilen Fatih Medreseleri’nden bahsetmeyeceğim. Mekke’de, Kıyam-Der ile Fatih Medreseleri taraftarlarının karşılaşınca birbirlerine saldırmalarından, sekiz kişinin yaralanmasından söz etmeyeceğim. Hayır, Mahmud Ustaosmanoğlu’nun yakınındaki isimlerden Şefik Kocaman’ın, Fatih Çarşamba’da bıçaklı saldırıya uğramasına, cemaat içindeki bazı isimlerin bu nedenle suçlanmasına da girmeyeceğim. Çok daha tuhafı var... Cenazeye bakın. En önde Hasan Kılıç... Hemen ardında Erdoğan görünüyor. Omuz omuza saf tuttuğu isim ise Muhammed Keskin. Keskin, hem Mahmut Efendi’nin bacanağı hem hastalandığında onu Beykoz Çavuşbaşı’na getiren isim hem de cemaat içinde etkili Marifet Grubu öncülerinden. 8 Ekim 2016 tarihli Yeni Şafak’ı açıyorum: “Keskin’in, Ustaosmanoğlu’nu adeta Kavacık’taki Külliye’ye hapsettiği biliniyor. Keskin’in izni olmadan Ustaosmanoğlu ile kimsenin görüştürülmediği, İsmailağa cemaati içinde uzun zamandır tartışılan konuların başında geliyor.” Yetmemiş... Yeni Şafak, Keskin’i şöyle tanıtmış: “15 Temmuz darbe girişiminden haberdar olduğu ve girişimden önce Cübbeli’yi arayarak ‘Sakın evden çıkma, hiçbir yere demeç verme’ dediği...” Öncesi de var... Beykoz’da Mahmut Efendi için yaptırıldığı söylenen külliye, cemaatin fraksiyonları tarafından hükümete şikâyet edildi. 8 Şubat 2016 tarihli Yeni Şafak’tan aktarayım: “Marifet Derneği tarafından Beykoz Çavuşbaşı’ndaki orman arazisine kaçak olarak yaptırılan inşaat bu sabah yıkıldı.” “Hükümet yaptırdığımız camiyi yıktı” sözleri dolaştı durdu. Düşmanlık bu kadar değil... Yeni Şafak arşivi, dahasını da söylüyordu: “Zekeriya Öz’ün görevdeyken Çavuşbaşı’na giderek Muhammed Keskin ile görüştüğü iddia edilirken...” Kısacası İsmailağa’nın kimi hocaları, Mahmut Efendi’nin akrabaları, bizzat hükümet medyası tarafından FETÖ bağlantısıyla itham edildi. Öyle ki... Mahmut Efendi’nin vefatının ardından, FETÖ liderinin yayımladığı taziyenin sorumlusu bile, İsmailağa’daki post kavgalarıydı. Zira Ustaosmanoğlu’nun “Fethullah” diyen birini, “Hocaefendi de” diye uyardığı iddiası da cemaatten çıkmıştı. Her hocanın bir mescit, vakıf, dernek veya yayınevi etrafında halkalar kurduğu İsmailağa, Mahmut Efendi’nin vefatından çok önce parçalanmıştı. Her grup “En Mahmut Efendici benim” demek adına zaman zaman ipin ucunu kaçırmış, Allah’ın “Ete kemiğe büründüm Mahmut diye göründüm” dediğini vaaz kürsülerinden anlatanlar bile çıkmıştı. Savaş öyle sertti ki Metin Balkanlıoğlu gibi öldükten sonra belden aşağı çeşitli dedikodularla itibarsızlaştırılanlar bile oldu. Dinin dinle, mezhebin mezheple, tarikatın tarikatla, hocanın hocayla bitmez kavgası... Kaderini din ulemalarının değil, artık siyasetin tayin ettiği cemaat için, 92 yaşındaki Hasan Kılıç’ın yapacağı en hayırlı iş, “herkes kendi yoluna” diyerek müritleri özgürleştirmek! Yaşarken ölüme doğru koşuyoruz. Her cenazede sonu yeniden hatırlıyoruz. Çok değil, kalabalık dağılınca, yaşamın sıcaklığının ölümün soğuğundan güçlü olduğunu nasıl da hissediyoruz!",https://www.cumhuriyet.com.tr/yazarlar/baris-terkoglu/mahmut-efendiden-once-ismailaga-oldu-1951588
Barış Terkoğlu,Saray'ın Demirtaş planı,23 Mayıs 2022 Pazartesi,"Elinde bir anahtar. İnanmazsınız ama her kapıyı açıyor. Canan Kaftancıoğlu’na verilen zaman ayarlı ceza konuşulurken, elimde bir kitap vardı. Hikaye de kişiler de başkaydı. Ancak kapı aynı yere açılıyordu. Selahattin Demirtaş’ın çalışma arkadaşı Zinar Karavil’in yazdığı “Demirtaş’ın Beyaz Sandalyesi” kitabından söz ediyorum. (Dipnot Yayınları) Mesele fikir tartışması değil. Oy verelim ya da vermeyelim, bir politikacının kürsüden alınıp hapse atılmasındaki anahtarı sorgulamayacak mıyız? 4 Kasım 2016’da Demirtaş ilk kez tutuklandı. 2 yıl sonra, 7 Aralık 2018’de, 4 yıl 8 aylık cezasının onaylanmasıyla hükümlü oldu. Geçen 18 Kasım’da bu ceza bitti.  Gelgelelim bu aralıkta başka mahkemelerde tutuklanmıştı. Bir davadan tahliye mi oluyor, öbüründen hapsedildi. Biri biterken, ötekinden hüküm verildi. Tam AİHM’de bir dosyası görülecekken, oradan serbest bırakılıp başkasıyla iş yürütüldü. 6 yıl boyunca kimi hakimler ve savcılar yargı mensubu gibi değil, cezaevinde tutma uzmanı gibi çalıştı. Kuşkusuz bu noktaya gelinmesinde Anayasa’nın açıkça delindiği milletvekili dokunulmazlıklarının toptan kaldırılması vardı. Demirtaş, vekilliğinin bir kısmını hapiste geçirdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Cepteki anahtarlardan en işlevli olanı 4 yıl 8 aylık ceza. “Çözüm süreci” döneminde, 21 Mart 2013 Nevruz Bayramında yapılan konuşmanın davasının ilginç bir hikayesi var. Kitapta aynı davanın sanığı Sırrı Süreyya Önder anlatmış: “İktidara yakın veya uzak tüm gazeteler, içinde barış kelimesi geçen manşetlerle görmüştü konuşmalarımızı. (…) Bu konuşmamızın da fezlekesi bir buçuk ay kadar sonra gelmişti. Tabii o dönemde çözüm süreci vardı ve artık Hükümetle, bakanlarla temaslarımız yoğunlaşmıştı. Diyebilirim ki günaşırı görüşüyorduk. Muhataplarımızdan biri de Adalet Bakanı Sadullah Ergin’di. Kendisiyle bir görüşmemizde ‘Bu ne yahu?’ diye sordum. ‘Üstelik konuşmalarımızı da tahrif etmişler’ dedim. Sadullah Ergin ‘Önüme geldi, iade ettim’ dedi.” “Süreç” bitti. Devir değişti. O konuşma, 3 yıl 4 ay 26 gün sonra davaya dönüştü. Önder, davada şikayetçi olan “muhbir vatandaş” ile ilgili duruşmada neler olduğunu anlatıyor: “Bu kişi Türk Solu isimli, Fethullah Gülen Cemaati yapılanması ya da o yapılanmanın bir şekilde karar alma süreçlerine sızdığı anlaşılan bir örgütlenmeden. 2011’deki seçimlere bağımsız adaylarla girmiştik ve her adayımızın seçime girdiği yerde, ismi ona benzeyen birini getirip aday yapmışlardı bunlar. Sonradan bir parti de kurdular. Bu muhbir vatandaş da o partide genel başkan yardımcısı oldu. (…) ‘Bunlar belli ki Gülen Cemaati organizasyonu, yargılanmaları gerekir’ dedim, bunun üzerine adam kaçarcasına çıktı salondan. Tanıklık da etmeden. Hemen arkasından da diğeri, aynı şekilde. Tanıklık etmeye gelmişsin, nereye kaçıyorsun? Mahkeme heyetiyle kaldık baş başa. Hatta gülüştük. Ortada şikayetçi de kalmadığına göre bu dava battal oldu demektir. Mahkeme heyetinin de yüz ifadelerinden anladık, bitirecekler. Zaten deli saçması bir şey.” İşte Demirtaş’ı yıllarca oyalayan o dava, beraatle bitiyor derken, ilginç bir şey olmuş. “Yukarılardan birilerinin” aklına belli ki o davayı kullanmak gelmiş. Dava Bakırköy’den alınıp Çağlayan’da yeni bir mahkemeye verilmiş. Hem de o ünlü hakimin mahkemesine… Hani Canan Kaftancıoğlu’na ceza veren o hakimden söz ediyorum. Hatırlayın, o hakim, ÇHD’den Can Dündar davasına kadar, “beklenen” kararları vermesiyle biliniyordu. Önder şöyle anlatıyor: “Biz diyoruz ki ‘Konuşmamız bu polis zabıtlarındaki şekilde değil. Bunun ses çözümü yapılsın. Üstelik de o zaptı tutan polislerin ikisi birden Gülen Cemaati soruşturmasında yer alıyorlar. Ben demişim ‘Savaş bu ülkeyi bir kabristana çevirdi, biz barışla gülistana çevireceğiz’, onlar yazmışlar ‘bu ülkeyi kabristana çevireceğiz.’ Ben demişim ‘HDK’den selam getirdim’, onlar yazmışlar ‘PKK’den selam getirdim.’ Böyle acayip bir şey.” Beklendiği gibi o hakim Demirtaş’a 4 yıl 8 ay, Sırrı Süreyya Önder’e 3 yıl 6 ay hapis cezası verdi. Sadece o mu? Ankara’da, Demirtaş davalarını yöneten de son dönemin meşhur siyasi davalar savcısı. Evlilik kutlaması dahil sık sık Erdoğan’la Saray’dan fotoğraf paylaşan, AKP’li siyasetçilerle buluşan, lüks hayatıyla tanıdığımız ünlü savcının “çekirdekten yetişme” hikayesi, kitapta şöyle yer alıyor: “Erdoğan’ın kısa süren cezaevi serüvenindeki cezaevi savcısı ta kendisiydi. Hatta o dönemde, Erdoğan için cezaevinde verilen bir mangal partisine de katılmıştı.” Demirtaş ile siyasi kavgaya girişebilirsiniz. Ona karşı en sert siyasi söylemi kullanabilirsiniz. Gazetelerde, televizyonlarda eleştirebilirsiniz. Ancak bir zamanlar öyle olan yargıyı, şimdi böyle kullanırsanız, hem ülkeye hem Cumhuriyet’e zarar verirsiniz. Davaların kurgusu, Demirtaş’ı siyasetin dışına itmek için, yargının açık bir şekilde kullanıldığını gösteriyor. Demirtaş’ın, terörle mücadele ya da devletin bekası için değil, Erdoğan’ın seçimlerde elini rahatlatmak için yargılandığı anlaşılıyor. Demirtaş hakkındaki hükmün, 2023 seçimlerine giremeyecek şekilde kurgulanması bile çok şey söylüyor. 28 Şubat ya da Gezi davaları gibi…. Fethullahçıların başlattığı işi iktidarın aparatları sürdürüyor. “Kullanışlı adalet”, adaletsizliğin yolu oluyor. Her kapıyı açtığınız anahtara güvenmeyin. Ya bir gün sizin kapınızı da aralarsa…",https://www.cumhuriyet.com.tr/yazarlar/baris-terkoglu/sarayin-demirtas-plani-1938734
Barış Terkoğlu,Cumhurbaşkanı adayı kim olmalı?,14 Nisan 2022 Perşembe,"“Söylediğinde değil, duyulduğunda tamamlanıyor insan.” Geçenlerde çıkan Amsterdam romanında okudum (Başar Başaran, Doğan Kitap). İnsanın sözü, kendi dudaklarında mı yoksa başkasının kulaklarında mı başlıyor diye düşündüm. Her yerde açıklamasının tartışıldığı gün Ümit Özdağ’ı aradım. En çok merak edilen soruydu: Ne yapmaya çalışıyor? Kimi onu iktidar ile iş tutmakla suçluyordu. Kimi kendi küçük tabanını büyütmek için hamle yaptığına inanıyordu. Kimi de şahsi özelliklerine bağlıyordu. Hangi yanıtı verirse versin, tartışmasız 6’lı muhalefetin mensuplarının tamamı ona kızgındı. Aradım, doğrudan sordum. “Ne yapmaya çalışıyorsunuz” dedim. “Ben bir siyasi parti başkanıyım, ülkeyi dolaşıyorum, milletin Mansur Yavaş isminde mutabık olduğunu gördüm, adını söyledim” dedi. Telefonu kapattıktan sonra içimden geçirdim: Sahi sorun Ümit Özdağ’da mı? Ya da Mansur Yavaş adında mı? Boş verin parti başkanını, görüşü ne olursa olsun herhangi bir vatandaşa, cumhurbaşkanı adayı önerdi diye kızmalı mıyız? Yoksa yine ilk düğme baştan yanlış ilikleniyor da ardından gelen tüm adımlar yanlış mı atılıyor? Hıncımızı düğmeden ya da ilikten mi alıyoruz? Mesele Özdağ’dan ibaret olsa “kişisel” der geçerdim. Ancak hiç de öyle olmadığını gördüm... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Geçen günlerde bir CHP milletvekiliyle denk geldik. Elbette hepimizin aklına ilk gelen sorular seçimle ilgiliydi. Merakla sıraladık. Ancak çarpıcı bir yanıt aldık: “Emin olun bu konulara dair siz bizden daha çok şey biliyorsunuz!” Sorduklarımızın cevabı onda yoktu. Kimin aday olacağı bir yana, muhalefetin adayının nasıl belirleneceğini, sürece kimlerin nasıl katılacağını dahi bilmiyordu. Aslında görünen köye kılavuza gerek yok. Köy kahvelerinde bile bu tartışılıyor, gazeteciler seçimi konuşuyor, anketçiler yorumluyor, siyaset bilimciler analiz ediyor. Gelgelelim, halkın kendisi adına siyaset yapsın diye oy verdiği siyasetçiler bile, tarihin dönüm noktasına karşı kayıtsız görünüyor. Üstelik yalnız siyasetçiler değil... Diyelim muhalif görünümlü bir gazetedesiniz. Cumhurbaşkanı arayışlarını konuşmak istiyorsunuz. Ya da bir sivil toplum örgütündesiniz. Çorbada benim de tuzum olsun diyorsunuz. Karşılığında hep aynı tavrı görüyorsunuz. Parmak ağza gidiyor. Hastanelerde fotoğrafı asılı hemşire taklit ediliyor: “Şşşş, sürece zarar verme!” Bir dönem kendisine liberal diyen ama hiç de özgürlükçü olmayan kişilerin ezberiydi. Yemek tarifi sorsanız, “çünkü askeri vesayet” diyorlardı. Ekonominin kötüleşmesinin, toplumsal bozulmanın, siyasetin yozlaşmasının sebebi onlara göre hep aynıydı. Süreç gösterdi ki her soruya “askeri vesayet” yanıtı verenler pek de iyi niyetli değil. Aslında kendi cevaplarına soru arıyorlardı. Cumhuriyetin kurumlarının tasfiye operasyonu için, insanların zihinlerine hamurdan kalıplar yerleştiriyorlardı. Devir değişti. Ortada ne asker kaldı ne de askeri vesayet diyen liberal. Hepsini yıkıp apartman yaptılar! Artık bütün kurumlar, bütün kurullar, ekonomi ya da siyaset hepsi tek kişinin vesayeti altında. 100 yıl önce, ülke işgal altındayken, başkomutanını bile tartışarak seçen Meclis dahi canını teslim etmiş. Yerçekimi yasalarının farkında olmamanız, yüksekten düşmenizi engellemiyor. Seçim yasaları tartışılırken Meclis’in haline bakın. Kürsüde bir konuşmacı var, sıralar ise bomboş. Daha fenası; “İçeride maç izliyorlar” diye durumun açıklanması. Öte yandan... İnsanın gölgesinin kendisinden başka ama kendisiyle olması gibi. İktidarın tek kişilik vesayet rejimi kendisini bir başka şekilde muhalefette de üretti. Siyaset toplumun içinde üretilen, milletin kendisiyle yürütülen, yanıtını halktan alan bir mesele olmaktan çıktı. Bir dayatma haline geldi. Üstelik gözümüzün önünde... Hatırlayın, 2014 yılında, benzerini izledik. Kılıçdaroğlu ve Bahçeli bir masaya oturdu, “Ekmeleddin” dedi. İki partinin de en kritik isimleri bile televizyondan öğrendi. Bir sonraki seçimde, Ekmeleddin Bey, ekmek için değil, MHP milletvekili olup Erdoğan için çalıştı. 2018’deki seçimde herkes kendi adayını çıkardı. Muharrem İnce için bütün milletten oy isteyen parti, İnce’ye kendi parti üyeliğini bile uygun görmedi. Şimdi de altı kişiden başka herkese “susun” denilerek Türkiye’nin geleceğine kader yazılıyor. Yolumuzu çevirip, kolumuzdan çekip, “bir daha olmasın” diyen vatandaşlara bakılırsa halk aynı filmi tekrar görmek istemiyor. Kahraman aramıyor, Mesih beklemiyor. Onun aklı da öfkesi de tabelalardaki örgütlerin önünde. Bütün anketlerin en büyük partisi “Erdoğan Gitsin Partisi.” Erdoğan, millet için artık bir çözüm umudu değil, ağır bir yük. Etin fiyatının, orman yangınlarının söndürülememesinin, fırtınada çöken yolların bile sorumlusu o. Halk, sırtında kambura dönüşmüş bu yükü söküp atacak, etten kemikten insanı, kendinden birini arıyor. Öyleyse iktidarın tek adamlı vesayet rejimini parçalamanın yolu belli: Muhalefeti vesayetsizleştirmek! Sorun siyasetten çözüm de siyasetten ise siyaseti kendisinden çalınan topluma siyaset yapma hakkını geri vermek. Sendikalarıyla, örgütleriyle, sokaklarıyla, meydanlarıyla; milletin “nasıl bir iktidar” sorusunu aramak. Önce hayalini, sonra adayını, bu arayışın içinden çıkarmak. Türk tarihinin en kritik dönümlerinden birine 14 ay kala, millet bunu yapmayacaksa ne zaman yapacak? İşte Ümit Özdağ’ın önerisinin, dipteki kumu bu denli kaldırmasının sırrı burada. Günlerce süren kafa karışıklığının büyüklüğü, Zafer Partisi’nin oy gücünden gelmiyor. Birikmiş değişim isteğine, “siz susun, biz 6 kişiyiz” diyen muhalefetin yarattığı hem heyecansız hem kırılgan statüko, en basit rüzgârda bile haliyle dalgalanıyor. Millet adına Cumhuriyeti yönetecek bir siyaset yerine, kendisine perde ardında altı kollu bir baş arayan siyaset; bir Twitter mesajıyla ya da bir sözle, türbülansa giriyor. Varlığı insan yapan, kendi kaderini yine kendisinin yazması. Kendi sözümüzü bir başkasına emanet edince kendimizden de vazgeçmiş oluyoruz. Hayatın içerisinden çıkacak gerçeği, bir masanın mucizesinde aramaya gerek var mı!",https://www.cumhuriyet.com.tr/yazarlar/baris-terkoglu/cumhurbaskani-adayi-kim-olmali-1925632
Barış Terkoğlu,Kurtları boğan çakallar nerede,31 Mart 2022 Perşembe,"Kurdun peşinden koşuyorlar. Önce göğsüne vuruyor yere yıkıyorlar. Kalkmadan boynuna yapışıyorlar. Nefessiz bırakıp, sonunda öldürüyorlar. “Kurt boğmak” eylemi böylece tamamlanıyor. Haberlerde “104 emekli amiral yargılanıyor” yazıyor. Yanlış, kimse farkında değil. Amirallerden ikisi, Orhun Özdemir ve Raif Naldemir hayatını kaybetti. Yaşları 52 ile 92 arasında değişen 102 amiral kaldı. Bir de imza atmadığı halde, TESUD Başkanı emekli General Namık Kemal Çalışkan onlara eklendi. Haliyle 102’si amiral 103 sanık oldu. Tam ismi “Emekli Amirallerin Duyurusu”ydu. Montrö ve sarıklı amiral hassasiyetiyle, 3 Nisan 2021 akşamı ilk kez ortaya çıkmıştı. Artık apartmanlarda yaşayanların, okullarda velilerin bile kurduğu WhatsApp grubunda hazırlanmıştı. Yayımlandıktan sonra gözaltına alındılar. 23 Aralık’ta dava açıldı. 3 Şubat’tan itibaren ise ifadeleri alınmaya başlandı. Tesadüf değil… O günlerde Amiral Mehmet Sarı’nın cüppeli, sarıklı fotoğrafları ortaya çıkmıştı. Yetmemiş, TBMM Başkanı Mustafa Şentop, “Bir cumhurbaşkanı Montrö’yü de feshedebilir mi” sorusuna “Teknik olarak evet” yanıtını vermişti. Üstelik Şentop’un sözlerinden önce Cumhurbaşkanı da “Montrö Anlaşması Türkiye’ye ne kazandırmıştır ne kaybettirmiştir? Bunu hiç düşündünüz mü?” diyerek Montrö’ye karşı tavrını ortaya koymuştu. Amiraller, kendi görev alanlarında bulunan, yıllarca korumak için uğraştıkları anlaşma kapsamında görüşlerini açıklayarak aslında anlaşılır bir çıkış yapmışlardı. Ancak kendilerine “Size ne oluyor” diyenler arasında Erzincan Tapu ve Kadastro 24. Bölge Müdürlüğü de vardı! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hani “dün ne yediğimizi unutuyoruz” ya… Bu süreçte Rusya ile Ukrayna savaşa tutuştu. Türkiye için hem denge kurmak hem savaştan uzak durmak hem de savaşın Karadeniz’in dışına taşmasını engellemek kritik hale geldi. Yerden yere vurulan Montrö bir anda fark edilmesin mi! Amirallerin yargılanmasının önünü açan Hulusi Akar dahil, hükümet üyeleri, Montrö’ye sahip çıkma yarışına girdi. Montrö’yü “aşındıranları” eleştirdiler! Harbin bittiğinden habersiz nöbete devam eden Japon askerleri gibi… Cumhurbaşkanlığı’nın avukatı geçen günlerde davaya geldi. “Cumhurbaşkanı veya Milli Savunma Bakanı’ndan randevu alıp seslerini duyurabilseler veya bir televizyonda anlatsalardı” dedi ve ekledi: “Bildiriyle yapılan açıklama, fikir özgürlüğü kapsamı dışındadır.” Böylece fikir özgürlüğünün sınırlarının, Erdoğan hukukundaki yerini öğrenmiş olduk. Bir de bundan sonra görüş açıklamak isteyenlerin, Cumhurbaşkanlığı’ndan randevu alması gerektiğini! Dava kamuoyunun gündeminden düştü ama savunmalar devam ediyor. Sürdükçe de bilgiler ortaya saçılıyor. Amirallerin değil ama şikâyetçilerin organize bir hareket içerisinde olduğu görülüyor. Amiraller hakkında, tam 643 kişi; virgülü, noktası, hatta yazım yanlışları bile aynı olan suç duyurusu yapmış. Bunların içinde 16 milyon nüfuslu İstanbul’dan üç kişi varken Kahramanmaraş’tan ise 41 kişi var. Rize’den Memur-Sen, Ardahan’dan Ensar Vakfı, Sinop’taki Din Görevlileri Derneği yöneticileri bile nedense şikâyetçiler arasında. Siirt’ten imzasız bir dilekçe bile savcılık tarafından kabul edilmiş! Geçen hafta savunma yapan, 40 yıllık görevinin üç yılını Balyoz kumpasıyla hapiste geçiren, emekli Amiral Can Erenoğlu’nun savunmasını okuyorum. Kendisine darbe iması yapılmasına, “Emekliysen otur yerinde” denmesine isyan ediyor: “FETÖ’nün 15 Temmuz hain darbe girişimine karşı direnmek için o gece ilk sokağa çıkan emekli amiral oldum. O gece yanıma bir tırnak çakısı bile almadan Genelkurmay Başkanlığı’nın önünde darbe şüphelilerine direnen halkımıza katıldım. Demir parmaklıkların bir kısmını halkımızla birlikte kırarak yüzlerce masum Mehmetçiğ’in kan dökülmeden dışarı çıkarılmalarına vesile oldum. Helikopterden üzerimize ateş edildiğinde mermiler 20 santim önümden geçti. 16 Temmuz sabahı yanıma gelen ve bu davada yargılanan emekli Amiral Caner Bener ile birlikte Sahil Güvenlik Komutanlığı’nın önüne gittim. Orada da darbe şüphelilerinin üzerime ateş etmesine rağmen teslim olmalarına yardımcı oldum. Çünkü vatan savunması ve vatan sevgisi emekli olunca bitmiyor.” Dün de duruşma devam etti… Ergenekon kumpasından 2 buçuk sene hapis yatmış Amiral Alaettin Sevim’in avukatı Ziya İlker Göktaş savunma yaptı. Göktaş’ın savunmasında dikkat çeken bir ayrıntı vardı. Madde madde anlattığına göre, MSB’nin amirallerin duyurusuna sert tepki vermesinin birincil nedeni “sarıklı amiral”di. Göktaş, MSB’nin sanıkları daha mahkemeye çıkmadan suçlu ilan ettiğini söyledi: “Alaettin Sevim’in 8 Nisan 2021 tarihinden itibaren beş yıl süreyle askeri tesislere girişinin yasaklandığını öğrendik. Oysa müvekkilimiz ve gözaltına alınan emekli amiraller, 13 Nisan 2021 tarihinde Ankara 8. Sulh Ceza Hâkimliği’nin karşısına çıktılar. Yani sanıklar sulh ceza hâkiminin karşına dahi çıkmadan beş gün önce, Milli Savunma Bakanlığı tarafından suçlu ilan edilmiştir. Bu da kararın idari değil, siyasi bir içerik taşıdığını göstermektedir.” Göktaş, Ergenekon kumpasında hedef alınan Sevim’in emekli olduktan sonra görev yaptığı üniversitesindeki görevinden de edildiğini anlattı: “Piri Reis Üniversitesi’ndeki görevi sırasında hiç şüphesiz ki anlattığı konulardan birisi Montrö’dür. Ayrıca birçok sempozyum, konferans ve benzeri akademik çalışmalarda Montrö konusunda sunumlar yapmıştır. Maalesef bu soruşturma başladığında görev yaptığı üniversiteden baskılarla ayrılmak zorunda bırakılmıştır. En iyi bildiği konulardan birisi olan Montrö konusundaki açıklamaları nedeniyle, artık emekli bir askerden önce akademisyen olan müvekkilimin yargılanması trajikomik bir olaydır.” Sadece akademisyen Sevim değil. Bir de tıp profesörü var. Ertan Demirtaş da amiralliğin ardından kalp uzmanı bir profesör olmuştu. Ziya İlker Göktaş, onunla ilgili hikâyeyi şöyle anlattı: “Emekli Amiral Prof. Dr. Ertan Demirtaş, rahmetli Haydar Aliyev’in özel doktorudur. Vefatına kadar doktoru ve arkadaşı olarak yanında kalmıştır. Birçok devlet bakanı ve yöneticisinin tedavilerine yardımcı olduğu birisidir. Gelelim asıl kritik noktaya, Demirtaş’ın bu suçu (darbe) işlemesi için elverişli vasıtası nedir?” Bir zamanlar TSK’yi yöneten amiralleri, önce Ergenekon-Balyoz kumpaslarıyla hapse atarak göğüslerine vurdular. Onlar 15 Temmuz’da bile sokağa çıkarak ülkelerine sahip çıkmaya devam etti. Ülkenin tapusu olan anlaşma hedef alındığında hep birlikte ses verdiler. Yine gözaltına aldılar, mahkemelere yolladılar. Yetmedi boyunlarını sıkar gibi orduevlerini yasakladılar, işlerinden ettiler, yurtdışına çıkarmadılar. Kurtlar boğulmaya direniyor ya... Acaba onları yıllardır nefessiz bırakan çakallar hep aynı mı dersiniz?",https://www.cumhuriyet.com.tr/yazarlar/baris-terkoglu/kurtlari-bogan-cakallar-nerede-1921034
Barış Terkoğlu,Gezi Parkı’nı savunan AKP yöneticisi,28 Nisan 2022 Perşembe,"Öldürmek için bir kurşun yetiyordu. Şimdi eski bir yolun tekrarını buldular. Bir iddianame, iki hâkimle işlerini bitiriyorlar. Biri AKP teşkilatından gelen, iki hâkimin kararına bakarsanız, Gezi eylemleri “hükümeti ortadan kaldırmaya teşebbüs” suçu. Hâkimler öyleydi ki, kravat takan tecavüzcülere indirim uygularken, Almanya’dan kalkıp duruşmaya gelen sanık için iyi hale gerek görmedi. Ortada bir somut soru duruyor. Madem Gezi darbeydi, öyleyse Erdoğan, Gezi eylemcileriyle ne görüştü? O görüşmede eylemciler, “Hükümet gitsin” talebinde bulundu mu? Yanıtını öğrenmek için Taksim Dayanışması’nın öncülerinden Cem Tüzün’ü aradım. Dayanışma, Gezi eylemlerinden bir yıl önce, Taksim projesine karşı olan 200’e yakın parti ve toplum örgütü tarafından kurulmuştu. O dönem başbakan olan Erdoğan, eylemler başladıktan sonra, önce sanatçılarla görüşme yaptı. Ancak sanatçılar, eylemciler adına konuşamıyordu. Onların girişimleriyle 13 Haziran 2013 akşamı, Taksim Dayanışması’nın sekiz üyesi ve bir grup sanatçı, Erdoğan’la Çankaya’da görüştü. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Başbakanlık ile aralarında ilk sürtüşmeyi Tüzün şöyle anlattı: “Onlar dediler ki sadece Cem Tüzün ve Eyüp Muhcu gelsin. İtiraz ettik. Dayanışma’yı temsilen dört kadın dört erkek geliriz dedik.” Sonraki temas, 13 Haziran’da oldu. Tüzün devamını anlatıyor: “Yavuz Bingöl arayıp ‘havaalanına gelin’ dedi. Gittiğimizde bizi VIP’e aldılar. 10-12 kişilik iki ayrı uçakla, sanatçı-yazarlarla birlikte gittik. İtiraz ettikleri arkadaşlar ikinci uçaktaydı.” Tüzün, yol boyunca onların da getirildiklerinden emin olmaya çalışıldığını anlatıyor: “Başbakan geldi. Gezi’deki eylemcileri şikâyet eden, polisin hazırladığı videolarla sunum yapmaya başladı. İnsanlar sitemkâr davranışlarda bulundu. Başbakan azarlar tonda konuşuyordu. ‘Biz buraya günlerdir dinlediğimiz konuşmaları dinlemeye gelmedik, taleplerimizi söyleyelim ve çözüm bulalım diye geldik’ dedim. ‘Altı arkadaşımız geldi, kapıda, gelmeyeceklerse ben de çıkıyorum’ dedim, çıktım.” Sonrasını şöyle aktarıyor: “Peşimden Mahsun Kırmızıgül geldi, sakinleştirdi. Tekrar altı kişiyle birlikte bizi içeri aldılar.” Devamında gergin anları şöyle aktarıyor: “Benden sonra Arzu Çerkezoğlu söz istedi. O konuşurken Erdoğan bir anda sinirlendi. ‘Bana sosyoloji anlatma, ben ne kadar oy alıyorum, senin desteklediğin partiler ne kadar oy alıyor’ dedi. Sinirle ayağa kalktı. O kalkınca herkes de kalktı. Beyza Metin o sırada ‘Bir kadınla böyle konuşamazsınız, haddinizi bilin’ dedi. Erdoğan, bunu Arzu Çerkezoğlu söyledi sandı. Öfkeyle ona döndü. ‘Asıl siz haddinizi bilin’ dedi. Sanki kriz geçiriyordu. Kelimeleri birbirine giriyordu. Sümeyye Erdoğan ve partisindekiler araya girdi, onu götürdüler.” Tayyip ve Sümeyye Erdoğan dışındakiler bir süre sonra salona döndü. AKP Sözcüsü Hüseyin Çelik söze girdi. Önerilerini söyledi: “Biz mahkeme kararını bekleyeceğiz, olumsuz bir karar çıkarsa Topçu Kışlası’ndan vazgeçeceğiz, dedi. Tersi çıkarsa da halka sorarız, referandum yaparız, dedi.” Dayanışma’dakiler bunu olumlu bulmakla birlikte taleplerini sıraladılar. Mahkemeden hükümet lehine karar çıkarsa üniversitelere, meslek kuruluşlarına sorulmasını istiyorlardı. Öte yandan sivil halka şiddet uygulayarak ölümlere neden olan görevliler hakkında soruşturma açılmasını, gözaltındakilerin bırakılmasını istiyorlardı. “Erdoğan’dan hükümetin görevi bırakması talebiniz oldu mu” diye sordum. “Asla” dedikten sonra çok ilginç bir şey anlattı: “Taksim Dayanışması içinde siyasi partiler olabilir. Ama Dayanışma siyasi bir organ değil. Dayanışma, sadece kent ve meydanla ilgili meseleleri konuşuyordu. Numan Kurtulmuş’un HAS Partisi de Taksim Dayanışması’nın bileşeniydi. Toplantılara temsilcileri katılıyordu.” Belli ki sonrasında AKP’ye katılmaya karar veren HAS Parti ve Kurtulmuş, Dayanışma’dan çekilmişti. Kurtulmuş, bugün Erdoğan’ın yardımcısı. O gece belki de her şey çözümlenebilirdi. Ancak Erdoğan’ın uzlaşmaz tutumu imkânsız kıldı. Sert açıklamalarını sürdürdü. Sonrasında, FETÖ’den yargılanan polislerin şiddet gösterisi de devam etti. Kısacası hükümetin istifa etmesini talep etmek demokratik bir hak olmakla birlikte, eylemleri düzenleyenlerin talebi bu olmamıştı. Haliyle pazartesi verilen kararda, düğme başından yanlış iliklenmişti. Tarihçiler tarihi yazıyor. Eylemleriyle yön verenlerse tarihi yapıyor. Mahkemelerle tarihi kurmaya çalışanların kazandığını hiç gören oldu mu?",https://www.cumhuriyet.com.tr/yazarlar/baris-terkoglu/gezi-parkini-savunan-akp-yoneticisi-1930557
Barış Terkoğlu,İmamoğlu’na suikast mektubu,24 Mart 2022 Perşembe,"Tertemiz bahar havası. Gök mavi, dallar yeşil, kuşlar şen. Dibini gördüğün berrak denize taşı fırlatıyorlar. Kum kalkıyor, su karışıyor, balıklar kaçıyor. Sanki her şey bulanıyor. Eminim İBB’de o mektubu ellerine alanlar çok şaşırmıştır. Sıradan bir dilekçe değil. Edirne F Tipi Cezaevi’nden geliyor. İstanbul Büyükşehir Belediye Başkanlığı’na hitaben yazılmış. Altındaki imza şöyle: “Esir Osman Yıldırım” İsim benzerliği sanmayın. Kendisini “esir” sanan o imza, Ergenekon kumpasının gizli tanığı Osman Yıldırım’dan başkasına ait değil. Altındaki tarihten anlaşılıyor. 31 Ocak 2022 günü koğuş kapısı açılıp cezaevi idaresine teslim edilmiş. Dilekçe, “Suikast Bildirimi!” başlığını taşıyor. Osman Yıldırım, önümüzdeki günlerde İmamoğlu’na bir suikast yapılacağını iddia ediyor. Yıldırım, Ergenekon kumpasına giden yolda, 2006 yılında gerçekleştirilen, Danıştay katliamının faillerinden biriydi. Tetikçi Alparslan Aslan’ı yönlendiren Yıldırım, yazdığı dilekçe-mektupta, kendi parmağının olduğu Danıştay katliamı için, “Türkiye’nin 11 Eylül’ü” ifadesini kullanmış. Yıllar önce, Silivri’deki mahkemelerde, gizli tanık olarak ifade vererek, FETÖ’cü savcıların isteğiyle, “Ergenekon yaptı” demişti. Bu kez, fail olarak hükümeti işaret eden Yıldırım, şunları söylemiş: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Kendi yaptıkları, Türkiye’nin 11 Eylül’ü olan Danıştay katliamının kayıtlarını, MOBESE kayıtlarını imha ederken, 27 Ocak 2022 tarihli yemek yeme kayıtlarınızı gösteren MOBESE kayıtlarını basın ve medyaya bile isteye servis etmeleri, zatı alinize yapılmış bir tehdittir, gözdağıdır. Ve bir sonraki aşamaları şahsınıza suikast yapacaklardır.” Yıldırım devam etmiş: “İstanbul Valiliği’ne ve İstanbul Cumhuriyet Başsavcılığı’na kesinlikle güvenmeyin.” İhbar dilekçesinin sonunda Süleyman Soylu’yu işaret eden Yıldırım, şu ifadeleri kullanmış: “Pimi çekilmiş serseri bir el bombası olarak, zatı alinize suikast yapacağını bildiriyorum.” Sicilinde Atatürk’e hakaret olan, halihazırda Atatürkçülere kurulan en büyük kumpasta rol olan Yıldırım, ihbar mektubunu şöyle bitirmiş: “Zatı Alinize, CHP’ye, Atatürk Cumhuriyetine en derin sevgi ve saygılarımı arz ederim.” “Suikast ihbarı”nın akıbetini araştırdım. Dilekçe, Osman Yıldırım’ın elinden çıktıktan sonra önce cezaevi müdürlüğüne gitmiş. Ardından ertesi gün, yani 1 Şubat’ta, Edirne Cumhuriyet Başsavcılığı’na gönderilmiş. Oradan da aynı gün İstanbul Büyükşehir Belediyesi’ne iletilmiş. Peki buradan sonrası? 11 Şubat’ta, İBB, Genel Sekreter Can Akın Çağlar imzasıyla, İstanbul Valiliği’ne yazı yazmış. “Gerekli emniyet tedbirlerinin alınması” için gereğinin yapılması istenmiş. Valilik ise 21 Şubat’ta, İstanbul Emniyet Müdürlüğü’ne konuyu bildirmiş. Valilik kaynaklarının aktardığına göre, buradan sonra bir gelişme olmamış. İBB’ye konuyu sorduğumda, onlara da herhangi bir geri dönüş olmadığını, Emniyet’ten bir bildirimde bulunulmadığını öğrendim. Kısacası bir ayı aşkın süredir, tuhaf hikâye sessizliğe gömülmüştü. Osman Yıldırım, son yılların en karanlık isimlerinden biri. Cumhuriyet gazetesine 5-10 ve 11 Mayıs 2006 tarihinde el bombaları atılması ve 17 Mayıs 2006’da Danıştay’ın basılarak hâkim Mustafa Yücel Özbilgin’in katledilmesinin failiydi. FETÖ’cü savcıların “Osmanım” diye hitap ettiği Yıldırım, verdiği ifadeyle Danıştay baskınının Ergenekon davasına bağlanmasını sağlamıştı. Ergenekon kumpasının hem tanığı hem sanığı hem de gizli tanığı yapılmıştı. Kumpasa katkılarının sonucunda ödüllendirilerek, etkin pişmanlıktan yararlandırılıp serbest bırakıldı. Kumpas çözüldükten sonra ise Ankara 23. Ağır Ceza Mahkemesi tarafından, 2018 yılında, 39 yıl hapse mahkûm edildi. Yurtdışına kaçarken yakalanıp tutuklandı. Yıldırım, Ergenekon kumpas öncesinde de bir suç makinesiydi. 30 Aralık 2006 tarihinde kasten adam öldürmeye teşebbüs ve ruhsatsız silah taşımak suçundan dokuz yıl hapis cezası, ablasını öldürmek suçundan 20 yıl hapis cezası, nüfus kâğıdında yaptığı sahtecilikten ötürü mahkûmiyet, 14 Temmuz 1998 tarihinde öz yeğenine fuhuş yaptırmak suçundan 2 yıl 6 ay hapis cezası almıştı. Buna rağmen, emekli Genelkurmay Başkanı İlker Başbuğ dahil, pek çok Atatürkçü askerin sanık olduğu davada, “itibarlı tanık-sanık” yapıldı. Yaptığı açıklamalarla açılan davalara, başta Erdoğan olmak üzere hükümet üyeleri destek verdi. Kuşkusuz Osman Yıldırım’ın sözlerinin kendi başına değeri yok. Ancak “eleman” olan Yıldırım, başta FETÖ olmak üzere hep birileri tarafından kullanıldı. Eylemleriyle, sözleriyle, Danıştay baskını ve Ergenekon kumpası dahil, Cumhuriyet tarihinin en kirli operasyonları yapıldı. Haliyle, Türkiye seçimlere doludizgin giderken, “suikast ihbarı” yeni bir karanlık operasyonun habercisi olabilir. Öte yandan devleti yönetenler bu ciddiyette mi derseniz, size olumlu yanıt veremem. Hatırlayın, 2020 yılının aralık ayında, İmamoğlu’na yönelik IŞİD kaynaklı bir suikast ihbarının olduğu Türkiye gündemine bomba gibi düşmüştü. O dönem konuyu ilk kez yönetici olduğum Odatv’de haberleştirmiştik. Haberin ardından Emniyet “duyum” açıklaması yaparken İçişleri Bakanı Soylu, “Böyle bir suikast girişimi söz konusu değildir” ifadelerini kullandı. Ancak her şey birkaç ay sonra değişti. 15 Haziran 2021’de IŞİD’in Türkiye vilayeti sorumlusu Kasım Güler, Suriye’den Türkiye’ye geçerken yakalandı. Yaptığı itiraflarla birçok karanlık noktayı açıkladı. “Şahap Variş, bir de İstanbul Büyükşehir Belediye Başkanı Ekem İmamoğlu’na silahlı saldırada bulunması talimatı verdi. (...) Ekrem İmamoğlu’na yapılacak eylemin medyaya düşmesi nedeniyle bu eylemleri gerçekleştiremediğini bildirdi.” Her şey ortaya çıkmıştı. IŞİD, İmamoğlu’na suikast kararı alırken suikast hadisesi nedense gizlenmişti. Olayın haber olmasının ardından ise IŞİD geri adım atmıştı. Kısacası, İmamoğlu belki de o haberler sayesinde kurtulmuştu. Türkiye sancılı bir seçim sürecine doğru giderken karanlık aktörler birer birer yeniden sahneye çıkıyor. Yapılacak kirli operasyonları engelleyecek olan ise üniformasını siyasi kavgaların suyuna batırmamış bir akıl. Verdiğim örnek de gösteriyor ki siyasi çıkarla kamu güvenliği arasında kalanlar, tercihlerini genelde ilkinden yana kullanıyorlar. Aksi olsaydı, dün ve bugün, Osman Yıldırım’ların avcılık yaptığı bulanık su olur muydu? Kurdukları kumpasın zemini var olabilir miydi? Hepsi geçip gittiğinde su yeniden kendisine geri dönecek. Yeter ki taşları yerinden kaldıranların sırtında çamurlu eller olmasın.",https://www.cumhuriyet.com.tr/yazarlar/baris-terkoglu/imamogluna-suikast-mektubu-1918805
Barış Terkoğlu,Erdoğan’ın kaybettiği Cumhurbaşkanlığı seçimi,11 Nisan 2022 Pazartesi,"Atatürk’ün ağzından çıktı mı? Bir kaynakta yazmıyor. Ancak “cihanda sulh” çizgisiyle uyuşuyor. Haliyle, Atatürk’ün ilkelerini özetleyenler kullanıyor: Araplarla dost olun ama içişlerine karışmayın! Artık çocuklar bile farkında. Erdoğan yine bir U dönüşü yapıyor. Ağzına geleni söylediği BAE, Suudi Arabistan, İsrail hatta Suriye ile “yeniden başlayalım” diyor. Olsun, diye 15 Temmuz’un ya da Cemal Kaşıkçı’nın kanını unutmaya hazır olduğunu gösteriyor. Kendi davasını sunar gibi, mahkeme dosyalarını kapatıp gönderiyor. Dışişleri Bakanı’nın anlattığına bakılırsa önümüzdeki günler Mısır’a da “pardon” denilecek. Türkiye’nin kadim Mısır’la barışması elbette çok iyi olacak. Muhasebe yapalım mı: Türkiye, Mısır’la neden 13 yıl kaybetti? Yanıtını veren bir tanıklık var. Arafat’tan Talabani’ye Saddam’dan Peres’e, Ortadoğu’ya rengini veren kritik liderlerle görüşen deneyimli gazeteci Nur Batur, biriktirdiği notlarını kitaba dönüştürdü. “Ortadoğu’nun Şahları, Vezirleri, Piyonları” adıyla yayımlanan anılar, Mısır hikâyesinin dört parmaklı Rabia işaretinden ibaret olmadığını anlatıyor. Tarih 1 Şubat 2009... İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Arap dünyasında, ABD’nin de desteklediği, Müslüman Kardeşler dalgalarının sesleri duyuluyor. Mısır’da henüz Hüsnü Mübarek iktidarda. Mısır’ın ikinci adamı, Meclis Başkanı Fethi Sorour, Ankara’da. Acaba mesajı neydi? Batur, o günü anlatıyor: “Kahvelerimizi yudumluyorduk ki birden çok açık konuşmaya başladı. Aynen şöyle dedi: ‘Bakın açıkça söylüyorum. Biz Müslüman Kardeşler’in ne olduğunu biliriz. Erdoğan ve AKP, Müslüman Kardeşler. Bundan eminiz. Çok rahatsızız.” İşin ilginci, AKP de Mısır’daki duruşunu pek gizlemiyor. Batur, Davos Krizi’nden sonra, bugün Washington Büyükelçisi olan Murat Mercan’la görüşmesinden aktarıyor. Filistin sorununda, Mısır’ın ve Mübarek’in başrolde olduğunu hatırlatan Batur’a, Mercan şöyle yanıt vermiş: “‘Bakalım Mübarek o koltukta kalacak mı?’ dedi. Çok şaşırdım. O sırada, Arap isyanlarının başlayacağına ilişkin tek bir işaret yoktu.” Öyle anlaşılıyor ki Ortadoğu’da iktidarları sarsan bahar, AKP için de Müslüman Kardeşler kuşağı yaratma fırsatıydı. Erdoğan da buna hazırlanıyordu. Nitekim oldu. Mısır’da Mübarek, Müslüman Kardeşler’in ve Mısır ordusunun da içinde olduğu geniş bir koalisyonla devrildi. Peki, yerine ne gelecekti? 6 Ağustos 2011 günü, Nur Batur’un karşısında, Muhammed Mursi vardı. Ona göre, yıllarca ABD’de yaşayan bir profesör olan Mursi, Müslüman Kardeşler’in ılımlı yüzüydü. Ardından “ikinci adam” Prof. Mahmud Glozlan ile görüştü. “Mısırlıların yaşamlarına müdahale etmeyeceğiz, koalisyona gideceğiz” diyen Glozlan, konu Türkiye’ye gelince şunları söylemişti: “Abdullah Gül, Tayyip Erdoğan ve Ahmet Davutoğlu’na hayranım. Allah onları korusun. Ama Türk Anayasası Mısır’da uygulanamaz.” Öyle anlaşılıyordu ki Mısır’da taşlar yerine oturdukça Müslüman Kardeşler ile AKP arasında da farklılık oluşmaya başlamıştı. 12 Eylül 2011’de, Erdoğan, Kahire’ye giderek gövde gösterisi yapmıştı. Müslüman Kardeşler organizasyonuyla binlerce kişi tarafından karşılanmıştı. Ortadoğu’nun lideri olacağını sanıyordu. Gelgelelim, Batur’a göre, Erdoğan her şeyi yanlış anlamıştı: “Erdoğan, yükselen dalgayı kullanıp Müslüman Kardeşler’i kontrol edeceğini bile hayal etti. Ancak hesap hatası yaptı. Müslüman Kardeşler ‘Erdoğan’ı seviyordu’ ama ‘Büyük abi’ istemiyordu ki!” “Her şeyi bilen” Erdoğan, Arapların işlerine karışınca iş tersine döndü. Mayıs 2012’de Kahire’ye giderek Müslüman Kardeşler yönetimiyle görüşen Batur, tabloyu şöyle özetlemiş: “Beni en çok şaşırtan değişim, Müslüman Kardeşler liderlerinin Erdoğan’a karşı tepkisi oldu. (…) Bir yıl önce kahraman gibi karşılanan Erdoğan’la örgüt arasında soğuk rüzgârlar esiyordu. Müslüman Kardeşler’in lider kadrosundaki Ebul Futuh, 35 yıl sonra cemaatten kopup cumhurbaşkanlığına aday olmuştu. Ebul Futuh, Tayyip Erdoğan’a yakındı.” Batur’un anlattığına göre Müslüman Kardeşler, cumhurbaşkanlığına aday göstermeyip karşıtlarını tahrik etmeden bir yol yürümek eğilimindeydi. Ancak Erdoğan bu fikirde değildi. Zengin işadamı Ebul Futuh’u açıkça destekledi. Futuh iktidarıyla, Mısır’dan Türkiye’ye bir Kardeşler düzeni kuracaktı. Sonunda örgütü böldü. Müslüman Kardeşler’in stratejisi de altüst oldu. Bu da örgütün Erdoğan’a tepkisine neden olmuştu. Batur, Futuh ile de görüşmüş. Kitaptaki röportajı okuyunca Futuh’un yerine Erdoğan’ın konuştuğunu sanıyorsunuz. Bu durum Batur’u da şaşırtmış: “Karşımda Ebu Futuh değil de sanki 2000’li yılların başındaki Erdoğan konuşuyordu.” Üstelik Erdoğan’a tepkili olan, yalnızca Müslüman Kardeşler değildi. Atatürk’ü örnek alan laik-modern muhalefet de kızgındı. Batur, bu grubun adayı Ahmet Şerif’le görüşmesini aktarıyor: “ ‘Sizce Mısır için de Türkiye model olur mu?’ diye sorar sormaz bir anda yüzü gerildi. Öfkeyle yüzüme baktı, ‘Bakın, Mısır halkı hiçbir zaman Türkiye’nin yaptıklarını unutmayacak’ deyip yanımdan uzaklaştı. Şerif’in kimi kastettiği çok açıktı.” Müslüman Kardeşler, Erdoğan’ın adayı Futuh’un çıkışıyla strateji değiştirmek zorunda kalmıştı. Aşağıdan gelen radikalizmin etkisindeki örgütün ilk adayı hapisteki Hayrat el Şatır’dı. Ordudan veto yiyince, ibre Mursi’ye döndü. “Yedek lastik” lakabı üstüne yapışan Mursi, zorunlu olarak seçime girdi, kazandı. Erdoğan’a öfkeli Ahmet Şerif, az farkla ikinci oldu. Erdoğan’ın adayı Futuh ise üçüncü olarak silindi. Sonrası biliniyor... “İleri şeriat”a doğru giden Mursi, “kadın öldükten sonra, kocası cesediyle altı saat içinde cinsel ilişki kurabilir” fetvasını onaylayınca kadın örgütleri sokağa çıktı. Günden güne büyüyen olayların sonunda, ordu müdahale etti, Mısır’da yeniden düzen kurdu. Bütün adaylarla konuşan, miting meydanlarını izleyen, Müslüman Kardeşler’i gözleyen Batur, her şeyin ardından şu analizi yapmış: “Eğer örgüt cumhurbaşkanlığına aday göstermek zorunda kalmasaydı ordu yine de darbe yapar mıydı? Bilinmez. Ancak Erdoğan’ın seçimlere karışması hem halktaki hem de ordudaki tepkiyi artırdı. Mısır’ı daha erken askeri darbeye sürükledi. Sempatik bir profesör olarak tanıdığım Muhammed Mursi ise Erdoğan’ın hayallerinin kurbanı oldu.” Mursi, mahkeme salonunda geçirdiği kalp kriziyle hayatını kaybederken Erdoğan, Mısır oyununu sürdürdü. Ancak aradan geçen yıllar onun da yenilgiyi kabul etmesine neden oldu. Rabia işareti yavaş yavaş unutulurken, Türkiye’deki Müslüman Kardeşler ofislerinin kapatıldığı, yayınlarının durdurulduğu haberleri birbirini izledi. “Ey darbeci Sisi” sözleri yerini “Elçimizi gönderiyoruz” adımına bıraktı. Atatürk’ün yoluna sırtını dönen Erdoğan, hem Mısır’da “istenmeyen adam” olarak kaybetti hem Mısır’dan kopararak Türkiye’yi 13 yıl geciktirdi hem de Mısır’da darbeye sebep olarak Müslüman Kardeşler ve Mursi’ye kaybettirdi. Biliyoruz ki sınırsız yanılgıları, tükenmeyen hataları bitiren tarihten alınan dersler değil. Gerçeğin delinip geçilemeyen duvarı... İnsanlığı, geleceği ile, geçmişin karanlık tuğlalarını ayırt edenler barıştıracak.",https://www.cumhuriyet.com.tr/yazarlar/baris-terkoglu/erdoganin-kaybettigi-cumhurbaskanligi-secimi-1924571
Barış Terkoğlu,Bütün zalim olanları sen affetsen ben affetmem,21 Mart 2022 Pazartesi,"“Affetmek, menekşenin kendisini ezen topuğa bıraktığı kokusudur”. Çoğunlukla Mark Twain’e atfedilen söz, ezen ile ezilen arasındaki çarpık hikâyeyi anlatıyor. Bu aslında yargı içinde bir savaş. Adnan Oktar grubuyla ilgili verilen bozma kararından söz ediyorum. Oktar’a yapılan operasyon, aslında devlet içinde bir ayrışmanın görünür haliydi. Oktar grubu, aralarında Süleyman Soylu’nun da olduğu devletin zirvesindeki isimlerle samimi ilişkilere sahipti. Buna karşın Oktarcıları bir suç örgütü olarak gören, hatta casusluk faaliyetiyle suçlayanlar da vardı. 2018 yılında İstanbul Emniyeti düğmeye bastı. O dönem, Soylu ile kavgalı Mustafa Çalışkan’ın başında olduğu polis teşkilatı, operasyonu Ankara’ya haber vermeden yaptı. Korku, “sızma”sı ihtimaliydi. Soruşturma davaya dönüştü. İstanbul 30. Ağır Ceza Mahkemesi, yargılamaların sonucunda toplamda 152 bin yıla varan ceza verdi. Derken, geçen hafta, İstanbul Bölge Adliye Mahkemesi 1. Ceza Dairesi, davada verilen cezaları esastan bozdu. Mahkemeye göre yetişkin ve çocuk yaştaki isimlerle toplu cinsellik rıza ürünüydü. Rıza olmasa, bu insanlar şantaj amaçlı görüntülere bakmadan, hemen o gün şikâyetçi olurlardı. İstinaf mahkemesi, 68 sanığı tahliye ederken, mallarındaki tedbirleri kaldırırken, “örgüt yok” diyerek Adnan Oktar dahil kalanların da serbest bırakılmasının önünü açtı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kararın ardından yargı kulislerinde dolaştım. Çeşitli notlar aldım. En ilginci en sona saklayarak başlayayım… Öncelikle mahkemenin vermiş olduğu bu radikal karar, “çok yukarıdan” gelen bir etkiye bağlanıyor. Zira son dönemin yargı pratikleri içinde, böyle radikal bir hamlenin, başka türlü olması pek de mümkün görünmüyor. Bunu destekleyen bir olay ise yandaş medyanın tavrı. Oktar operasyonu, hükümet medyasının desteğiyle yapılmıştı. Ancak dikkat çekici şekilde, bozma kararının ardından yandaşlar sessizliğe büründü. Bu da bir tür “onay” demekti. İkincisi, mahkemenin kararındaki detaylar. İstinaf mahkemesinin bozma kararı, yer yer Oktarcıların savunma dilekçesi gibi. Mahkeme sanki bir karar vermemiş bir kanaat oluşturmuş. Bunu yaparken kimi zaman ifadeleri sanıkların lehine olacak şekilde cımbızlamış. Örneğin bir mağdurun, “cinsel istismara uğruyordum” dediği kısmı çıkarmış. Yerel mahkemenin verdiği 152 bin yıllık cezayı sıfıra indirmiş. Haliyle meseleyi bir usul tartışmasından çıkarmış. İşin esasını tartışmış. Konuştuğum bir hukukçu, bozma kararının ardından, aynı istinaf mahkemesinin verdiği önceki kararları incelemişti. Oktarcıların 400 sayfalık bozma kararıyla karşılaştırmıştı. Anlattığına göre, mahkemenin hiçbir kararı, bu denli detaylı, böyle taraflı, bu kadar uzun değildi. Bir başka hukukçu ise daha ilginç bir noktaya dikkat çekti. O da sanıklardan biriyle istinaf mahkemesi arasındaki dolaylı ilişkiye. Sanıklar arasında İstanbul Bölge Adliye Mahkemesi eski Cumhuriyet Başsavcısı Hadi Salihoğlu’nun koruması da vardı. İşin ilginci, soruşturma dosyasından, Salihoğlu ile Oktarcıların zaman zaman görüştüğü anlaşılıyordu. Koruma da bu ilişkinin ortasındaydı. Salihoğlu, bu tuhaf ilişkinin açığa çıkmasının ardından istifa etmişti. Gelgelelim, cezaların temyizi Salihoğlu’nun bir dönem yönettiği adliyeye gelmişti. Salihoğlu’nun ortak kitap yazdığı isimlere bakınca bile mahkemenin hâkimleriyle tanışıklığı görülüyordu. Mahkeme belli ki bu dosyaya “özel önem” göstermişti. Gelelim son ve ilginç detaya… Oktarcılar, Türkiye’deki İslamcı yapılar içinde İsrail’le belki de en sıcak ilişkiye sahip grup. Oktar, İsrail’deki Sanhedrin hahamlarıyla kamuoyu önünde de yakın diyalog kuruyor. Karşılıklı ziyaretler gerçekleştiriliyor. Bu sayede Oktar’ın tutukluluğu İsrail parlamentosunda bile gündeme geldi. İşte bilinen tüm bu nedenler, İsrail Cumhurbaşkanı Isaac Herzog ile Oktar kararının eşzamanlılığını daha da şaşırtıcı hale getiriyor. “Acaba Oktar kararı, İsrail-Türkiye ilişkilerinde bir düzelmenin sonucunda mı alındı” fikri herkesin aklında. Burada somut bir detay da var… Oktarcılara yıllardır destek veren ailelerden biri, Gökçaylar. Davanın sanığı Ayça Gökçaylar, Oktar’ın önde gelen kedicikleri arasında yer alıyor. Abla Tuğba Gökçaylar ve annesi de grubun açık destekçileri arasında bulunuyor. İsrail Cumhurbaşkanı Herzog, geçen gün Türkiye’ye geldiğinde, anne şu fotoğraflı mesajı paylaştı: “Kızım İsrail Cumhurbaşkanı Isaac Herzog’u İstanbul’da karşıladı ve kısa ziyaretinde ona eşlik etti.” Gerçekten de Tuğba Gökçaylar, Herzog’un yanındaydı. Ayrıca Cumhurbaşkanlığı’nda da görülüyordu. Sebepsiz değil, bir zamanlar hosteslik yapan Tuğba Gökçaylar, İsrail konsolosluk çalışanı olmuş, İsrail-Türkiye görüşmelerinin ortasına düşmüştü. Ayça Gökçaylar’ın davanın sanığı olması bir yana, Ayça-Tuğba kardeşlerin yaşamı Oktar’ın kedicikler topluluğunun içindeydi. Daha da ilginci, bu İsrail meselesi davada da gündeme gelmiş, Gökçaylar’ın İstanbul Konsolosluğu kartviziti dava dosyasına girmişti. Kısacası Herzog’u karşılayıp Erdoğan’la buluşturan isim Oktarcı olmasının yanında, bizzat davanın da tarafıydı. Buradan sonra… Devletlerin hesaplaşmalarının adının karıştığı öykülerin gölgesi, mahkeme kararlarının üstüne düşmeye devam edecek. Muhtemelen bizzat Adnan Oktar’ın tahliyesinin de konuşulacağı önümüzdeki günler, devlet içindeki grupların itişmesine de sahne olacak. Elbette filler tepişirken çimenler ezilecek. Nereden mi biliyorum? Kararın ardından tepkisini gördüğüm, dava sürecinde yaşadığı cinsel saldırıları anlatan bir mağdur tam da şunu söylüyordu: “Çocuk yaşta başıma hayal edemeyeceğim şeyler geldi. Devlete inandım, güvendim. Adli Tıp’a, karakola, mahkemeye gittim. Yüzlerce kişinin içinde ağlayarak başımdan geçen iğrenç olayları anlattım. Rezil olayım diye alıp bunları sosyal medyada yayımladılar. Yıllarca sabrettim. Nefes alamadığım günlerin sonunda her şey bitti, yeni bir hayat kuruyorum derken, devlet ‘pardon’ dedi. Bana da ‘Affet’ mi diyor? Ben şimdi bir daha bu ülkeye, bu yargıya, bu devlete nasıl güveneyim.” Menekşeler ezildi. Kokularını devlerin topuğuna bıraktılar. Devlet; devlerin mi, yalnız mevsiminde açan çiçeklerin mi? Yakında hepimiz daha net göreceğiz.",https://www.cumhuriyet.com.tr/yazarlar/baris-terkoglu/butun-zalim-olanlari-sen-affetsen-ben-affetmem-1917832
Barış Terkoğlu,‘Ortadoğu’nun Soros’unu kim yedi?,17 Mart 2022 Perşembe,"Gökten üç elma düşüyor. Hepsi de aynı yere... Masal bu ya, eğilip alayım diyorsun. Üçü de yerde yok! İçişleri Bakanı, “Savaşta ölen bütün çocukların sorumlusu Soros’tur” deyince aklıma geldi. İçimden “Bi Dahlan vardı, ne oldu ona” dedim. Hani kimilerinin “Ortadoğu’nun Soros’u” diye andığı Muhammed Yusuf Dahlan’dan söz ediyorum. 1961’de Filistin’de, Gazze Şeridi’nde doğdu. Genç yaşta Fetih Hareketi’ne katıldı. İsrail onu defalarca tutukladı. Kod adı Ebu Fadi’ydi. 2003 yılında bakanlığa kadar yükseldi. Mahmut Abbas tarafından Filistin Ulusal Güvenlik Konseyi Başkanlığı’na atanan Dahlan’ın ana hedefi, Gazze’de Hamas’ın sınırlandırılmasıydı. Hamas’a karşı Gazze’yi kaybetti. Ardından büyüyen otoritesi onu Abbas’la da karşı karşıya getirdi. Yolsuzlukla suçlandı, hakkında davalar açıldı. Filistin’i terk ederek 2011 yılında Birleşik Arap Emirlikleri’ne yerleşti. Veliaht Prens Muhammed bin Zayed’in danışmanı oldu. Gelgelelim, güçlü bir adamdı. Hapishaneden, sokaktan geliyordu. İsrail’le, Hamas’la çatışmıştı. Örgütçülüğü, silahlı faaliyetleri, Ortadoğu’nun derin dehlizlerini iyi biliyordu. Bu da onun BAE elinde hep tartışılan bir politik figür olmasını sağladı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Mesele Filistin, İsrail, BAE üçgeninde seyretseydi herhalde buradan sonrası bir dış politika hikâyesi olurdu. Ancak hiç de öyle değil. Zira AKP hükümeti için Dahlan, adı Gülen ya da Apo kadar anılan bir isim. Türkiye’de hangi konu açılsa, Dahlan gündeme geliyor. En bilineni 15 Temmuz. Hatırlayın; AKP, darbe girişimini finanse edenin bizzat BAE olduğu iddiasındaydı. “3 milyar dolar” dahi telaffuz edilmişti. İşte hükümet, BAE ile FETÖ arasındaki bu trafiği, bizzat Dahlan’ın yönettiğini iddia ediyordu. Bu kadar değil... Bir başka çatışma Libya’daydı. Kaddafi’nin devrilmesinin ardından, ülke iç savaşa sürüklenmişti. AKP hükümeti, oluşan yönetimi desteklerken BAE, ülkenin doğusundaki Halife Hafter’in yanında durdu. Hafter-BAE ittifakı Türkiye’nin de aralarında olduğu güvenlik unsurlarını hedef aldı. Dahlan, BAE ile Hafter arasında askeri köprü olmakla, Türkiye’ye yönelik silahlı saldırıları organize etmekle suçlandı. BAE ile gerginlik büyüdükçe, Dahlan “efsanesi” de yürüdü. Örneğin, Gezi Parkı eylemleri bile Dahlan’a bağlandı. Hatta Dahlan’ın Gezi Direnişi öncesinde Türkiye’ye geldiği, eylemcilerle görüştüğü iddia edildi. İddia, BAE ile gerginlik yaşayan Katar destekli El Cezire’nin 2013 yılındaki bir haberine dayanıyordu. Dokuz yıl sonra o haberi açıp baktım. Şöyle başlıyordu: “Beldetuna sitesinin spekülatif haberler vermekle tanınan Asrar Arabiya sitesine dayandırarak verdiği bilgilere göre, Fetih Hareketi’nin eski yöneticilerinden Muhammed Dahlan, geçen ağustos ayı içerisinde Türkiye’ye geldi. Haberde Dahlan’ın farklı isim taşıyan bir pasaportla gerçekleştirdiği Türkiye ziyareti esnasında Türk ve Kürt aktivistlerle görüştüğü öne sürüldü.” Kısacası “kaynım görmüş” üslubuyla yazılmış o haber de şaibeliydi! Dahlan’ın adı, her oyuna sokulan joker gibi. Hükümet medyası, Suriye savaşında dahi Dahlan etkisini yazdı: “ÖSO’dan parayla militan toplayan Dahlan, yaklaşık 3 bin kişilik orduyu PKK/PYD’ye kazandırdı.” Bunlar Türkiye’yi ilgilendirenler... Yemen savaşından Mısır darbesine kadar, her olayda sözü edilen Dahlan, sonunda Türk yargısının da konusu oldu. 19 Nisan 2019’da, İstanbul’da, BAE adına casusluk yaptıkları iddiasıyla, Samir Semih Şaban ve Yusuf Hasan gözaltına alındı. Yusuf Hasan’ın cezaevinde intihar ettiği dosyada, ifade veren bir gizli tanık, iki casusun Dahlan ile bağlantılı olduğunu söyledi. Sürecin ardından Dahlan, 10 milyon TL ödüllü “terörden arananlar-kırmızı listesi”ne girdi. “Anayasal düzeni zorla değiştirmeye teşebbüs etmek” ve “uluslararası casusluk yapma” gibi suçlamalarla yakalama kararı çıkarıldı. 2020 Ağustosu’nda da Uluslararası Polis Teşkilatı’ndan (Interpol) “kırmızı bülten” talebinde bulunuldu. Gelgelelim, Interpol’ün bu talebi kabul etmediği anlaşıldı. Asıl merak edilen şu oldu: BAE Prensi ile Erdoğan barıştıktan sonra Dahlan ne olacak? Yani Türkiye, prensin danışmanını bütün bu suçlarla aramaya devam edecek mi? Prens’e “danışmanını ver” denecek mi? Yoksa “oldu bir kere” denilerek hakkındaki yakalama kararı kaldırılıp kırmızı bülten talebi geri mi çekilecek? Ben de bu soruya yanıt aradım. Önce hükümet medyasının “Prens iyi, çevresi kötü” haberine denk geldim. Erdoğan ile BAE Prensi barışınca, ilginç bir habere imza atmışlardı: “Dahlan’ın BAE’deki faaliyetlerine yasak.” “Böyle önemli bir bilginin büyük bir kaynağı vardır” derseniz, Yeni Şafak’ın haberi şöyle başlıyor: “Diriliş Postası’nın Arap medyasına dayandırdığı habere göre...” Diriliş Postası acaba hangi Arap medyasından bulmuş derseniz orada da şu yazıyor: “AlHaqiqa Post internet sitesinin haberine göre...” AlHaqiqa Post’un peşine düşünce önünüze bir sosyal medya hesabı çıkıyor. Hesabın takipçisi Twitter’da 1033 kişi. Yani köy dernekleri bile daha çok izleniyor. Kısacası BAE ile Türkiye barışınca Dahlan meselesi, “Prens onu gönderdi” diyerek kapatılmış görünüyor. Nitekim bir zamanlar günaşırı Dahlan haberi yapan hükümet medyası, BAE ile kucaklaşmanın ardından Dahlan’ın D’sinden bahsetmemiş. Peki, yakalama kararına, kırmızı bültene ne oldu? Adalet Bakanlığı kaynaklarını arayıp bu soruyu sordum. Ancak “politik değerlendirme olacağı” gerekçesiyle, bürokratlar bu soruyu yanıtlamak istemediklerini söyledi. İçişleri Bakanlığı sayfasında, terörden arananlar listesinde, o kadar görünür olmasa da Dahlan’ın adı kırmızı listede duruyordu. Bakanlık kaynakları soruları yanıtlamasa da Erdoğan öncülüğünde BAE’ye yapılan çıkarmada, İçişleri Bakanı’nın yangın güvenliği üzerine konuştuğunu ama Dahlan meselesine girmediğini öğrendim. BAE’nin kolları, “Ortadoğu’nun Soros”u dediklerini, sokakta ölen çocukları, casus ve ajan suçlamalarını unutturmuştu! Kısacası BAE ile öpüşünce, yatırım sözü alınınca, Dahlan meselesi de yanmış bitmiş kül olmuştu! Düşen elmaları boşuna aramayın. Siz eğilene kadar birileri onu çoktan yedi. Ağacı da uygun bir fiyata satıldı. Elma, işlenmiş günahın bir garip meyvesi değil mi zaten!",https://www.cumhuriyet.com.tr/yazarlar/baris-terkoglu/ortadogunun-sorosunu-kim-yedi-1916683
Barış Terkoğlu,Güzellik yarışmalarını kim kazanır,02 Mayıs 2022 Pazartesi,"Karıncayla ağustos böceği hikayesi tersinden yazılmış gibi. Oflaya puflaya merdivenleri çıkıyorsun. Bir bakıyorsun; zirve, eller üstünde tepeye bırakılmışlarla dolu. Gezi kararı bir kez daha yüzümüze çarptı. İlçe teşkilatından mahkeme başkanlığına sıçrayanlar… Parti vitrininden büyükelçiliğe atlayanlar… Bir günde vali yapılıp, bir günde üstü çizilenler… Hayvanat Bahçesi’nden TÜBİTAK’a atananlar… Ensar Vakfı’ndan Tarih Kurumu’nun başına gönderilenler… Dil Derneği, liyakat için, “layık olma, yaraşırlık” demiş. Haliyle, koltuğu dolduran, içini boş bırakmışsa, “liyakatsız” diyoruz. Bugünlerde tam da bu durumu anlatan bir kitap çıktı. Birazını biliyordum, birazını yeni öğrendim. Gazeteci Candaş Tolga Işık’ın “Liyakat” kitabı, Türkiye’nin son dönemindeki liyakatsizlik rejimini özetlemiş: “Çok uzak olmayan bir tarihte, resmi heyetle Fransa’nın başkenti Paris’e yapılan bir seyahate gazeteci olarak ben de katılmıştım. Bir Fransız gazeteci, ‘Paris büyükelçinizin Fransızca bilmediğini biliyor musun?’ dediğinde inanmamıştım. Fransızca konusunda aşırı hassasiyeti tüm dünyaca bilinen Fransa’ya Fransızca bilmeyen bir büyükelçi göndermiş olamazdık! Akşamki yemekte öğrendim ve doğrulattım ki, gerçekten göndermiştik! Türkiye’ye döndüğümde büyükelçilerimizin ne kadarının İngilizce dışında atandığı ülkelerdeki ?en azından Fransızca, İtalyanca, İspanyolca, Arapça, Almanca gibi? ana dilleri bildiğini araştırdım. Sonuç yüzde 10 bile değildi!” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Elbette tesadüf değil, Türkiye’nin son dönemindeki en büyük liyakatsizlik hikayelerinin kaynağı hukuk. Zira bir savcı-bir hakim ile istediğini içeri atan düzen, o koltukları layık olana bırakmıyor. Candaş Tolga Işık, konuştuğu bir savcıdan aktarmış: “Bir kasabada iki kişi basit yaralamayla sonuçlanan bir kavgaya karışıp adliyeye getiriliyor. Savcımız ifadeleri aldıktan sonra mahkemeye sevk ediyor. O sırada savcımızın telefonu çalıyor. Arayan kişi iktidar partisinin olayın yaşandığı ilçedeki ilçe başkanı. Savcıya son derece rahat bir ses tonuyla ‘Ben konuştum, konuyu kendi aralarında halledecekler savcım, siz takipsizlik verin, mahkemeye sevk etmeyin’ diyor. Savcı ‘Sen kim oluyorsun da bana vereceğim kararı söylüyorsun’ deyince ilçe başkanı ‘görürsün kim olduğumu’ deyip telefonu kapatıyor. Ertesi gün savcıya soruşturma açılıyor. 10 gün sonra tayini çıkıyor. Savcı bu hikâyeyi bana anlatırken ‘Ben deliyim kardeşim. Kimseden korkmam. Yine olsa yine aynısını yapardım ama şu olayı genç bir savcı yaşasa, bir daha böyle bir telefon gelse kanuna göre hareket edebilir mi?’ diye sordu.” Haliyle hukuk, hukukçulara bırakılmayacak kadar önemli bir iş olmuş. Işık, iktidarın önünde düğme ilikleyen yargıyı şöyle özetlemiş: “Adalet sisteminin en tepesindeki yüksek mahkeme olan Anayasa Mahkemesi’nin 15 üyesinin yarısından fazlasının (8 kişi) hukuk fakültesi mezuniyeti yok. Benzer durum, bir yönden Danıştay’da da geçerli. 2021 itibarıyla Danıştay’ın 13 dairesi var. Bu 13 dairenin 10’unun başkanı hukuk fakültesi mezunu değil! İdare ve vergi dava daireleri başkanları olan Danıştay başkanvekilleri de hukuk fakültesinden mezun olmamış. Yani başkanların içinde hukuk mezunlarının sayısı azınlıkta! Türkiye İnsan Hakları ve Eşitlik Kurumu’nun on bir üyesinin yarısından fazlası (altı üye) hukukçu değil. Kişisel Verileri Koruma Kurulu’nun dokuz üyesinden ikisi hariç hiçbiri (yedi üye) hukuk fakültesi mezunu değil. Radyo Televizyon Üst Kurulu’nun 9 üyesinin 8’i hukuk fakültesi mezunu değil.” Kitaptaki sayısız liyakatsizlik öyküsünün bazıları da kendi tanıklıkları. Daha önce Posta’da köşe yazarlığı yapan Işık, gazetesinin nasıl yönetildiğini şöyle anlatmış: “Sansürlenen bir yazımın daha da serti bizim grubun bir başka gazetesi olan Hürriyet’te bir başka gazeteci tarafından benzer bir yazıyla yayımlanınca sabah dayanamayıp ‘Gazetecilik Posta’ya yasak, Hürriyet’e serbest mi?’ diye sormuştum. Yayın yönetmeninden aldığım cevap kısa ve netti: ‘Diyelim ki öyle…’ Adam bana açıkça ‘bizim burada gazetecilik filan umurumuzda değil, bize ne söylenirse onu yapıyoruz, beğenmiyorsan güle güle’ diyordu. Bir gazeteci hele ki bir gazeteyi yöneten kişi bunu bu rahatlıkta söyleyemezdi. Ancak o arkadaşımız için böyle bir kaygı yoktu. Zira o kurumun başına tam da bu gerekçeyle, herhangi bir gazetecilik vasfına yani liyakate sahip olduğu için değil, talimatları arıza çıkarmadan yerine getirecek bir kişilik yapısına sahip olduğu için seçilmişti. Talimatlar o gün öyle uygun görmüştü, yarına Allah kerimdi!” Etin çürümesi gibi… Başladı mı, her yeri sarıyor. Kokusu çok uzaktan bile duyuluyor. Hani her güzellik yarışmasından sonra “bu nasıl oldu” diyoruz ya. Işık, çuvaldızı kendisine batırarak, utandığı bir jüri üyeliğinin hikayesini anlatmış: “TV8’de icra kurulu üyesi olduğum yıllar... Bizim kanal, güzellik yarışması mı, model yarışması mı tam hatırlamadığım bir programın yayın hakkını aldı. (…) Yarışma başladı, gittik yerimizi aldık. Adaylar geldi, geçti. Sıra jürinin oy kullanmasında. Önümüze kâğıtlar koydular. Ben göz ucuyla sağımdaki solumdaki jüri üyelerine bakıyorum. Kimi yazıyorlar diye… Herkes aşağı yukarı aynı adayların ismini yazıyor. Derken bir harala gürele oldu bir anons yapıldı: ‘Jüri kararını verdi.’ Ulan nasıl verdi? Kim verdi? Benim kâğıtlar önümde duruyor! Ben fasulyeden jüri miyim? Baktım herkesin kâğıdı önünde! (…) O günden sonra ne zaman bir yerde bir güzellik yarışması, best model, jest model denk gelsem jüride oturanların acıklı haline gülerim. Güzellik, mankenlik vb. yarışmasında bile kimsenin umurunda olmayan tek bir şey var: Liyakat!” Yalnız kurumlar yıkılmakla kalmadı. İçleri; birikimin, hak edişin karşılıksızlığıyla dolduruldu. İlerleme ve gerilemenin yasaları yok edilerek, sıçramalar ilişkilere bağlandı. Ortaya bir azınlık iktidarı çıktı. Dün 1 Mayıs’tı. Bugün bayram. Öptüğünüz elde gördüğünüz nasırı alnınıza sürmeyi unutmayın. Çöküşün de kuruluşun da sırrı ondadır. Not: Geçen hafta, Taksim Dayanışması ile Erdoğan'ın, Gezi olayları sırasındaki buluşmasını, Cem Tüzün'ün tanıklığı ile yazmıştım. Görüşmedeki Beyza Metin ile yazıdan sonra konuştum. Metin, Tüzün'ün aktardığı ayrıntıları doğrulamakla birlikte, ""haddinizi bilin"" sözünün kendi ağzından değil, Erdoğan'ın ağzından çıktığını söyledi. Bunu da tarihe doğru kayıt düşmek adına ekliyorum.",https://www.cumhuriyet.com.tr/yazarlar/baris-terkoglu/guzellik-yarismalarini-kim-kazanir-1931771
Barış Terkoğlu,Bir de kâğıt uçak krizimiz varmış!,14 Mart 2022 Pazartesi,"Kendine yeni dersin. Her şeyi senle başlatır, senle bitirirsin. Ancak en küçük eylemin bile geçmiş kuşakların ürünüdür. Bilmiyordum, işin ilginci bugüne kadar pek çoğumuz da bilmiyormuş. Meğer ABD ile de bir “uçak krizi”miz daha varmış. Ama öyle F-35 ya da F-16 değil, kâğıttan “uçak krizi”miz. Yeni çıkan, 20 emekli diplomatın anılarının yer aldığı, “Kayıt Dışı Anılar” kitabı sayesinde fark ettim (Tarihçi Kitabevi). Tahsin Burcuoğlu’nun anılarını okurken öğrendim. Burcuoğlu’nun kariyeri yıldızla dolu. Mülkiye mezunu, 1973’te girdiği Dışişleri Bakanlığı’ndan 2014’te emekli oldu. Atina’dan Paris’e birçok başkentte büyükelçilik yaptı. MGK Genel Sekreterliği, Dışişleri’nde çeşitli kademelerde bürokratlık geçmişi var. Gelelim “uçak krizi”ne… 19 yıl önce... 2003 yılının şubat ayı. Türkiye, “Savaşta biz yokuz” dediği 1 Mart Tezkeresi’ne doğru gidiyor. Burcuoğlu, bu sırada Dışişleri Bakanlığı’nda, Ortadoğu Genel Müdürlüğü’nde görevde. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şimdilerde Putin’e işgalci diyen ABD, binlerce kilometre öteden Irak’ı işgal etmeye hazırlanıyor. Türkiye’nin kararını beklemeden her yolla baskı yapıyor. İskenderun Körfezi’nde asker dolu gemileri bekliyor. Türkiye sınırları içerisinde kuvvetlerini konuşlandıracağı yerler arıyor, hatta kiralamalar yapıyor. Gelgelelim, ABD’nin işgal planına Türkiye’de bir kesim direniyor. Bu sırada, ABD Elçiliği ile Türk Dışişleri bürokrasisi sayısız görüşme yapıyor. Devamını Burcuoğlu’ndan aktarayım: “ABD Büyükelçiliği’nin Elçi Müsteşarı Robert Deutsch, randevu almadan, her zaman açık olan odamın kapısında göründü. ‘Kusura bakmayın, aceleyle geldik, Vaşington’dan aldığımız acil bir talimatı hemen size iletmek zorundayız’ dedi.” Deutsch’un yanında Büyükelçilik kâtiplerinden Harry Kamian da vardı. Burcuoğlu, buyur ettiğini anlatıyor: “Deutch biraz da sıkılarak ‘Size önemli bir belge vermek istiyoruz. Belgenin metni doğrudan Vaşington’dan, Dışişleri Bakanlığı’ndan geldi. Biz sadece Büyükelçiliğimizin kâğıdına bastık. Dolayısıyla içeriğine hiçbir katkımız olmadı’ dedi ve tek sayfalık belgeyi uzattı.” Burcuoğlu, merakla eline aldığı belgeyi okuyunca öfkelendiğini hatırlıyor. Zira söylediğine göre, “gizli” kayıtlı belge, “aksi takdirde Türkiye sonuçlarına katlanacaktır” ifadesiyle bitiyordu. Burcuoğlu, Deutsch’a dönüp “Bir müttefike tehdit içeren, gelişmeleri de çarpıtan düşmanca bir belgeyi vermeye nasıl cüret edersiniz? Zekâma da hakarete kalkışan bu belgeyi almam, ama içeriğini üstlerime arz ederim. Şimdi bu belgeyi alıp geri dönün, siz vermemiş olun, ben de almamış olayım” dediğini anlatıyor. Anılarına göre, bir süre, “alırsın-almazsın” tartışması sürüp gitmiş. Ancak ABD’li diplomat belgeyi alıp gitmemekte ısrar etmiş. Devamında olanı Burcuoğlu şöyle aktarıyor: “Belgeyi aldım, kıvırmaya başladım ve uçak haline getirip 7. kattaki odamın penceresinden Ankara’nın karlı havasına doğru fırlattım. Kâğıttan uçak süzüle süzüle gözden kayboldu.” Açıkçası ben bile 19 yıl önceki bu anıyı okuyunca şaşkınlık yaşadım. Eminim o odadakiler daha çok şaşırmıştır derken, Burcuoğlu devamını da şöyle anlatıyor: “Deutsch ve Kamian’ın yüzlerindeki ifadeyi hiç unutamadım. Kamian hızla fırlayıp kâğıttan uçağı aramaya gitti. Deutsch donup kalmıştı. ‘Sözümü dinleyip belgenizi geri alsaydınız bu sahneye tanık olmayacaktınız’ dedim. Deutsch da odamı terk etti.” Kamian, Ankara sokaklarında peşinden koştuğu kâğıttan uçağı bulabildi mi, bilemiyorum. Fakat Burcuoğlu, “uçak krizi”nin izlerini de sürmüş. Türkiye’nin Vaşington Büyükelçiliği’nden gelen bir kriptoda, “Deutsch ile hararetli bir görüşme yaptığı” bilgisinin verildiği yazıyormuş. Ancak kâğıttan uçak hikâyesine değinilmiyormuş. Öte yandan WikiLeaks belgeleri de bir başka kaynak. Hatırlayın, ABD Dışişleri’nin yazışmaları bu sayede ortalığa dökülmüştü. Anılardan sonra açıp baktım. Burcuoğlu’nun adının olduğu tam 120 belge vardı. Bunlardan 17 tanesine Deutsch’un eli değmişti. Burcuoğlu, ABD’lilerle aktif dış politika yapan bir isim olarak görünüyordu. Aynı şeyi Burcuoğlu da düşünmüş: “Adımın geçtiği çeşitli belgelere ulaştık. Bunlardaki profil analizlerinde Dışişleri Bakanlığı’nın ‘şahin kanadından ve sertlik yanlısı’ olduğum yolunda bir değerlendirmeye yer verildiğini gördüm. Doğrusu bu değerlendirme de hoşuma gitmişti.” Burcuoğlu, bu olaydan bir yıl sonra Atina Büyükelçisi, dört yıl sonra MGK Genel Sekreteri, yedi yıl sonra Paris Büyükelçisi oldu. Siyasi iktidarın “monşer” diye andığı, zaman zaman karşı karşıya geldiği isimlerden biriydi. Bir yıl sonra Atina’ya gidişinde Dışişleri Bakanı Abdullah Gül ile vedalaşmasını şöyle aktarıyor: “Dışişleri Bakanı Abdullah Gül, ‘hayırlı olsun’ faslından sonra ‘Tahsin Bey, bildiğiniz gibi, biz artık Yunanistan’la kavga etmiyoruz’ diyerek nazik bir uyarıda bulundu.” 20 diplomatın anılarında kimi güldüren, kimi acılı hikâyeler var. Ancak bütününe bakıldığında büyük devletlerin hep bir Türkiye projesi olduğu görülüyor. Türkiye’yi bir yerde konumlandırmak için çabalıyorlar. Kimi zaman Mehmetçiğin kendi askerleri yerine savaşmasını istiyorlar. Kimi zaman Türkiye’nin kendileri için bir çıkar sahası olmasını bekliyorlar. Ancak Türkiye’nin diplomat geleneği, eksikleriyle hatalarıyla, bir denge kurmaya çabalıyor. İşte dünyada, 21. yüzyılda, Dostoyevski’den Çaykovski’ye bir linç kültürünün yayıldığı dönemde, Türkiye’nin bir barış dengesi kurabilmesinde, bu birikimin izleri var. Osmanlı’dan miras alınan, Cumhuriyette sürdürülen bu gelenek, 1990’daki Körfez Krizi’nde ya da 2003’te Irak Savaşı’nda, ANAP ve AKP hükümetleri istemesine rağmen, Türkiye’yi savaşa girmekten korudu. Büyük Devletler’in ısrarına karşın, ikinci Dünya Savaşı’ndan kaçınmayı başarabildi. Bugün Ukrayna savaşında, Türkiye’nin Rusya ve Ukrayna ile aynı anda konuşabilen tek ülke olmasını, bu geçmişe borçluyuz. İki asırdır Türk dış politikasının en iyi bildiği şey, kuşkusuz denge kurabilmek. Türkiye’yi ısrarla o veya bu tarafta savaşa sokmaya çalışanlara inat, barış masası, Türk milletinin ve savaştan çıkarı olmayan halkların umudu olmayı sürdürüyor. Bunu “Dostum Putin, Dostum Zelenski” laflarına ya da Antalya’nın lüks otellerine değil, gerektiğinde Ankara’da kâğıttan uçaklar uçuran aktif barış politikasının yarattığı zemine borçluyuz. Tarihçi Thomas Carlyle, “Tarih, sayısız yaşamöyküsünün özüdür” diyor. Bugünün hikâyesini geçmişin mürekkebiyle yazdığının ne kadar az insan farkında!",https://www.cumhuriyet.com.tr/yazarlar/baris-terkoglu/bir-de-kagit-ucak-krizimiz-varmis-1915640
Barış Terkoğlu,Kalemi kırık gazetecinin son yolculuğu,25 Nisan 2022 Pazartesi,"“Toprağı bol olsun” diyoruz. Eski bir Türk geleneği. Cenaze gömülüyor. Sevenleri, yanlarında getirdiği toprağı mezara döküyor. Ne kadar bol olursa, ölü o kadar zor yağmalanıyor. Mezar ne denli topraklıysa yaşamda biriktirdikleri o kadar çok oluyor. Gazeteci ağabeyimiz Tufan Türenç’i kaybettik. Belki farkında değiliz. Perde ardındaki pek çok gerçeği, tam 49 sene gazetecilik yapan Türenç sayesinde öğrendik. Acı haberin ardından elim “Manşetlerin Öyküsü” kitabına uzandı. Türenç, Hürriyet’te tam 30 yıl yazıişleri müdürlüğü yaptı. Gazete, manşetlerinin tarihini yazmak istediğinde, hazırlamak haliyle ona düşmüştü. Acaba Türenç, kendi imzasının olduğu hangi manşeti seçti? 1994 yılındaki manşette, “Körfez Krizi’nde Özal’ın gizli talimatı: ABD girince biz de Musul’a yürüyelim” yazıyordu. Türenç, hikâyesine şöyle başlıyor: “1994 baharıydı. O dönemdeki İstanbul Valisi Hayri Kozakçıoğlu, beni ve Ertuğrul Özkök’ü vilayete öğle yemeğine davet etti.” Aslında Kozakçıoğlu, İstanbul’un sorunları için gazetecilerden destek istiyordu. Gelgelelim asıl haber, yemekte bir anıyla ortaya çıktı: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Bir gün dönemin Cumhurbaşkanı Turgut Özal, Kozakçıoğlu’nu aramış ve şöyle demiş: ‘Bu PKK’yi topraklarımıza girmeden durdurmamız için bizim Irak’ın düzlüklerine ihtiyacımız var. Sen bir nabız yokla bakalım, Irak’a girsek ve 5-10 kilometrelik bir tampon bölge oluşturarak orayı denetimimiz altında tutsak.’” Özal ölmüştü ama hikâye çok çarpıcıydı. Türenç, meselenin peşine düştü. Gelgelelim, aradıkları konuşmuyordu. Ta ki o isme kadar... Özal’ın gölgesindeki eski Başbakan Yıldırım Akbulut, o günü Türenç’e anlattı: “O olay öyle değil. Yani 5-10 kilometre girelim filan şeklinde değil. Rahmetli, bana ve Genelkurmay Başkanı Necip Torumtay’a, Irak’ın Kuveyt’i işgalinden sonra söyledi. Söylediği de şuydu: ‘Amerika Irak’a mutlaka müdahale edecek. Büyük ihtimalle de Saddam’ı devirecek. Onlar harekâtı güneyden başlatacaklar. Ben de diyorum ki, onlar güneyden girerlerse, biz de kuzeyden girip şöyle Musul ve Kerkük’e kadar uzansak. Böyle bir harekât başlatsak ne olur?’” Çankaya’daki görüşmede, hem Torumtay hem Akbulut şaşkınlık içindeydi. Her ikisi de fikre karşı çıkmıştı. Yetmemiş, Özal, bu fikri MGK’ye taşımak istemişti. Ancak karşılaştığı direncin ardından başarısız oldu. Hatta o dönem, Özal’ın ABD ile Irak’ı işgal niyetine direnen Torumtay istifa etti. Anılarında şöyle söyleyecekti: “Ülkenin bir savaşın, hem de bataklığa dönen komşu coğrafyada, Türkiye’deki çeşitli etnik ve dinsel kökenden vatandaşların akrabalarının yaşadığı bir coğrafyada süren bir savaşa çekilmesini, ne Türk halkı ne Türk ordusu ister.” Neyse ki o gün, Türk devletinin bakanları ve Genelkurmay başkanı, cumhurbaşkanıyla tartışabiliyordu. Türkiye yıllar süren krizden korunmuş oldu. Gelgelelim, tarihten ders almayan Erdoğanvari siyasetçiler, Suriye’de olduğu gibi, Türkiye’yi içinden çıkamadığı krizlerin içine soktu. Öyle ki 2012 yılında, Basın Konseyi’yle Hatay’a giden, ambulansların içinde Suriye cihadına silah taşındığını gözleyen Türenç, şunları söylemişti: “Türkiye, Suriye politikasını revizyondan geçirmeli, yoksa başı çok ağrıyacak.” Çok da haklı çıktı... Gelgelelim, Tufan Türenç’in de onun kuşağının da sonunu hazırlayan Erdoğan oldu. “Kovulacak gazeteci listeleri” ile önce 2011’de yazıları kesildi. Sonra da 2017’de yazıişlerindeki görevine son verildi. İktidar için öyle sembolikti ki, Reisçi bir yazar, Aydın Doğan’a “Olmuyor” diyerek şunları yazmıştı: “Hürriyet gazetesinin transfer ettiği bütün yazarlar kısa sürede Tufan Türençleşiyor. (…) Liberal diye aldı, Tufan Türenç çıktı. İslamcı diye aldı, Tufan Türenç çıktı. Başörtülü aldı, Tufan Türenç çıktı.” Kumpas davalarına karşı çıktı. Silivri’deki ziyaretçilerimizdendi. Referandumda “hayır”cıydı. FETÖ gazlı darbe komisyonu, Ertuğrul Özkök’ü saatlerce sorguladığında, “Ben olsam orayı terk ederdim. (…) Tek tek o yazıyı niye yazdın, bu manşeti niye yaptın. Sana ne?” diyecek kadar dikbaşlıydı. Hep Sedat Simavi’nin o sözünü hatırlatırdı: “Kalemini kimsenin emrine verme, mecbur kalırsan kır ama asla satma.” Bugün Tufan Türenç’i uğurluyoruz. Aklım “Manşeti bol oldu” diyor, yüreğimdeyse “Ona gazetecilik yaptırmayanların toprağı az olsun” var.",https://www.cumhuriyet.com.tr/yazarlar/baris-terkoglu/kalemi-kirik-gazetecinin-son-yolculugu-1929384
Barış Terkoğlu,Gazete manşetindeki suskun kadın,18 Nisan 2022 Pazartesi,"Karşımda genç bir kadın. Hatırladıkça titriyor. Gözünden akan yaşların arasında, geçmişi anlatmaya çalışıyor. Hatırlamak mı, unutmak mı zor? Bunu ben de bilmiyorum. Cuma günü Hürriyet gazetesinin manşetiydi: “Festivalde Me Too Vetosu” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İKSV, İstanbul Film Festivali’nde yarışmaya kabul edilen “Yeni Bir Dünya Doğuyor” filmini, yönetmeni Serhat Yüksekbağ hakkındaki “kadına yönelik şiddet” iddialarının ardından festival listesinden çıkardı. İKSV, kadına şiddet konusunda duyarlılığını gösteren bir açıklama da yayımladı. Öte yandan Hürriyet, şiddet iddialarının odağındaki yönetmene de mikrofon uzattı. Yönetmen, Hürriyet’e “Suçlamaları kabul etmiyorum” dedi. Haberde bence bir şey eksikti. Evet, 2019 yılında Yüksekbağ’ın şiddetine uğradığını açıklayan kadının, haberdeki haliyle Gamze K’nin, o günlerde yayımladığı mesajlar vardı. Ama bugün, “Ne diyorsun” diye kimse ona sormamıştı. İşte Cumartesi sabahı, karşımda ağlayan o kadın, Gamze K’ydi. Peki şiddet, “kadının beyanı” diye tırnak içine alınmak durumunda mı? Fail reddedince, “iddia” denilip bırakılmalı mı? Bunun bir adım ötesi yok mu? Gamze K’nin anlattıklarıyla eksik olan tamamlanmaya başladı: “2017 yılının eylül ayında tanıştık. 2018 yılının haziran ayında ondan ayrılmaya çalışıyordum. Telefonlarına çıkmıyor, mesajlarına cevap vermiyordum. Şiddetin yaşandığı gün izinliydim. Habersizce evime geldi. Evde başka bir arkadaşımı gördü. Gitmesini istedi. Ben de olay büyümesin diye arkadaşım E’ye ‘git’ dedim. Onun ardından pencereleri kapattı. Telefonuma el koydu. Tekmeler ve yumruklarla beni dövmeye başladı. O kadar vurdu ki kusmaya başladım. Kafamdan su döktü. Kendime geldiğimde yeniden vurdu. Üstünde bıçak vardı. Boğazıma dayadı, ölümle tehdit etti. ‘Babanı arayıp senin o... olduğunu söyleyeceğim’ diyordu. Evdeki eşyaları parçaladı. Üç saate yakın sürdü.” Karşımdaki Gamze K., o gün o evde, basit darbın ötesinde, işkence gördüğünü anlatıyordu. Yaşananların ardından, evden giden arkadaşını arayan Gamze K.’yi ilk gören de olaydan sonra geri dönen arkadaşı E. olmuş. Gamze K’nin kendisinin de kabul ettiği iki hatası var. Birincisi, o gün darp raporu alıp hemen şikâyetçi olmaması. İkincisi ise daha kötü. Pişmanlık ve özürden sonra Serhat Yüksekbağ ile barışması ve ona “bir şans daha” vermesi. Anlattığına göre, ikinci döneminde, telefonunu kırmaya varan ve adına kıskançlık denen psikolojik şiddetin ardından, 2019 Şubat’ında tekrar ayrılmışlardı. Gelgelelim bununla da kalmamıştı... Oturduğu yerin önünden defalarca geçmeler, çevresi aracılığıyla rahatsız etmeler bir kez daha şiddete dönüştü. 2019 yılının eylül ayında, yeni sevgilisiyle Gamze K., Yüksekbağ ve bir arkadaşıyla denk geldi. Yüksekbağ’ın arkadaşı bir süre sonra Gamze K’nin masasına gelip rahatsız olduklarını, mekânı terk etmelerini istedi. Reddedilince kavga çıktı. Bu kez neyse ki darp raporu aldı. (13 Eylül 2019 tarihli darp raporu bunu doğruluyor). Ya ifşası? Hürriyet, sanat camiasında kadınların başlattığı “me too” hareketine atıf yapmıştı. Ancak Gamze K’nin anlattığına göre onunki bir anlık cesaretle oldu. 2019 yılının aralık ayında, oturduğu kafede, önünden birkaç kez Serhat Yüksekbağ geçince, “yeter” demişti. Bilgisayarından Twitter’ı açıp uğradığı şiddeti tüm Türkiye’ye duyurmuştu. Gamze K., dört yıl sonra bile, halen korkuyu yaşıyordu. İşyerinde çalışan bir arkadaşının kolundan tutup götürmesiyle savcılığa uzaklaştırma kararı için başvurdu. Peki anlattıkları gerçek mi? İşte belki de bütün şiddet hikâyelerinde asıl mesele buradan sonra başlıyor. Zira failler, çoğu kez “yalan” diyerek reddediyor. Önce o gün evden çıkarılan, sonra da ilk kez Gamze K’yi gören arkadaşı E’yi buldum. Anlatılanları doğruladı. Olay büyümesin diye Gamze K. onun evden çıkmasını istemişti. Ayrıldıktan sonra defalarca telefon etmesine rağmen Gamze K. telefonu açamamıştı. Gamze K. arayıp gelmesini istediğinde ise dövülmüş bir kadınla karşılaşmıştı. Vücudunda, boynunda darp izleri vardı. Ev dağılmıştı. E., Gamze K’nin şiddet gördüğünü tartışmasız bir şekilde somutluyordu. (Farklı anlattığı tek detay var. E’ye göre şiddet üç değil, bir saat sürmüş olmalıydı.) Gamze K. ilk şiddet olayının ardından işe gidememişti. O günkü işyerinin müdürü D’yi aradım. D., Gamze K.’nin yaşadıklarını duyunca iki çalışanı yanına destek için gönderdiğini anlattı. Onlar da Gamze K’nin darp izlerini görmüştü. Ertesi gün D., kendisi de Gamze K’yi gördüğünü, hem fiziksel hem psikolojik olarak kötü durumda olduğunu söyledi. Darp izlerini fark edince izin verdiğini anlatıyordu. Koruma kararı alması için onu adliyeye götüren iş arkadaşı Ö’ye ulaştım. O da Gamze K’nin ruh haline tanık olduğunu, “başıma bir şey gelecek” korkusu yaşadığını, birlikte savcılığa giderek koruma kararı aldırdıklarını anlatıyordu. Bir şey daha... Gamze K’nin uğradığı şiddetin ardından, Gamze K’nin arkadaşları, Yüksekbağ ile “Gamze K’den uzak dur” demek için buluşmuşlardı. Onlar da o günkü buluşmada, Yüksebağ’ın şiddeti kabul ettiğini, bir daha yapmama sözü verdiğini aktarıyordu. Deliller bu kadar değil... Cuma günü Hürriyet’e, “2019’da Twitter’da yazıldığında da iddiaları kabul etmemiştim” diyen Serhat Yüksekbağ, üç yıl önce Gamze K’nin anlattıklarının ardından sosyal medyada bir açıklama yapmak zorunda kalmıştı. O gün, şiddeti kabul etmiş, “bu olaydan büyük bir pişmanlık duyduğumu, kendisinden defalarca özür dilediğimi hatırlatmak isterim” demişti. (Bu yazı yazılırken Yüksekbağ üç yıl önceki o mesajını sildi). Kısacası kadına şiddet, çoğu zaman failler tarafından reddedildiği için “iddia” olarak kalıyor. Aslında “kadının beyanı” denilen şey; tanıklarla, delillerle, maddi raporlarla kanıtlanabilir. Yeter ki kadınlar yüzleşmek istesin, yeter ki şiddet uygulayanlarla bir gelecek kurulmayacağını bilsin, yeter ki devlet ve yargısı üstüne gitsin! Bir detay daha var ki klasik bir Türkiye hikâyesi. Gamze K’ye verilen tepkilere baktım. Bazı kişiler, “Şimdi sırası mı” diyordu. Sebebi, Serhat Yüksekbağ’ın filminin, sol camianın içinden çıkmasıydı. Afişinin altında, çeşitli solcu kurumların sponsor olarak imzası vardı. Haliyle, cemaatçiliğin sol versiyonundaki suskunluk yasaları devreye girmişti. Gazete manşetinde okuduğumuz bir kadının öyküsü, aslında bütün kadınların yaşadıklarının özünü içinde taşıyor. “Ama o da...” diye başlayan cümleleri unuttuğumuz gün, hatırlamaktan yorulduklarımız da olmayacak.",https://www.cumhuriyet.com.tr/yazarlar/baris-terkoglu/gazete-mansetindeki-suskun-kadin-1926835
Barış Terkoğlu,Devleti mafyalaştırıp mafyayı devletleştirenler,04 Nisan 2022 Pazartesi,"“Kim aldırdı lan bizi. 18 kişi yol gidiyoruz diye çete mi olduk yani? Üç ruhsatsız silah, üç ruhsatlı silah, iki uzun namlulu, 50 gr dalga lirika, bir tane el bombası. En fazla bir iki saate çıkarım ben. İstediğiniz kadar uğraşın.” Yazan Sadık Yıldırım’dı. Biliyorum, tanımıyorsunuz. Ben de tanımıyordum. Ta ki o güne kadar. İzmir’de polis, konvoyla gezen şüpheli bir arabayı çevirdi. Aracın içinden, Yıldırım’ın listesini verdikleri çıktı. Silahların yanında, “lirika” diyerek kastettiği “öteki hal”e geçiren uyuşturucu haplardı. “Ne oldu” derseniz sürpriz değil. İçişleri Bakanı Süleyman Soylu başta olmak üzere, AKP’nin zirvesindekilerle fotoğrafları olan Yıldırım, kısa sürede serbest bırakıldı. Çıkıp, kendisini gözaltına alan, aslında görevini yapan polisi tehdit etti. Yıldırım’ın sosyal medya hesabı silahlarla, mermilerle doluydu. Yükselen tepkilerin ardından yeniden gözaltına alınıp tutuklandı. Ortalık sakinleşince bırakıldı. Sadık Yıldırım haberi en çarpıcı olanı. Kiminde çakarlı araç var kiminde koruma var. Sedat Peker’inkini günlerce konuştuk. Bazen yanlarına “Ayaklarına taş değmesin” diye polis bile veriliyor. Olmadı, silah ruhsatı, koruma kararı, çakarlı araç işlerini görüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Milli Beka Hareketi denilen militan grubun başkanını hatırlıyor musunuz? Gezdiği arabadan çakar, siren, polis amblemi, polis telsizi ve basın tanıtım kartı çıkmıştı. Polis çevirince “abileri”ni arıyordu. Kimi zaman siz trafikte beklerken yanınızdan gürültüyle geçiyorlar. Kimi zaman siyah elbiseleriyle “bi dakka” diyerek kendilerine yer açıyorlar. Ortak özellikleri, sosyal medyalarında, “Hele bir sokağa çıkın” diyerek silahla muhalifleri tehdit ettikleri mesajlar. Bir de devletin tepesindekilerle verdikleri pozlar. “Mafya mı devletleşiyor, yoksa birileri devleti mi mafyalaştırıyor” diye sorarak endişeleniyorsunuz. Hafta sonu “bu işlere tanıklık yapmış” biriyle konuştum. Masraflar, tatile götürülen kravatlılar, elden verilen paralar...  Bunu iş edinenler bile anlatılıyordu. Rayici 2 milyon liraya kadar çıkıyordu. Biliyorum sizin için büyük para. Ama onlar için çerez. Diyelim devletle iş yapan bir şirketin personelisiniz... Olmasanız da onlar sizi yapar! Olmadı mı? Adı sanı bilinmeyen bir dernekte, malumlardan bir partide önemsiz bir görevli oluyorsunuz. Elbette bu kadarı yetmez... Koruma kararı için tehdit altında olmanız da icap eder. Şimdi beni tehdit edeni nereden bulacağım diye düşünmeyin. Onu da hallediyorlar. Gidip bir mail hesabı açıyor, dümenden tehdit mesajlarını size atıyorlar. “İşim, siyasetim, partim yüzünden hedefteyim” diyerek önce şikâyetçi oluyorsunuz. Ardından koruma kararı, silah ruhsatı talep ediyorsunuz. Aracınızı da “öncelikli geçiş” kapsamına aldırıyorsunuz. Artık devlet sizinle, açılan yollar da sizin! Dahası da var. Hatırlayın, Saray’ın müteahhidine Ankara Emniyeti’ne ait araç tahsis edilmişti. Üstelik aracı polis bile kullanmıyordu. Hadise, patronun şoförünün kaza yapmasıyla ortaya çıkmıştı. Hikâyeler öyle çok ki. Anlatılana göre bir savcıya doğal olarak verilen geçiş hakkı, bir hatırlı isim tarafından kullanılıyordu. Savcının adına araba almış, plakasını takmış, yollara çıkmıştı. Bir Allah’ın kulu da “Savcı maaşıyla bu araba nasıl alındı” diye sorgulamıyordu. Özetle Türkiye’nin son döneminde trafikte bile ayrıcalıklı olanlar, korunanlar, çakarlılar tuhaflaştı. Ama bu kadar değil, bir de korunması gerektiği halde korunmayanlar var. Hatırladınız mı? Daha önce bu sayfalarda Milli Savunma Bakanı’nın dört yardımcısına dair iddiaları okumuştunuz. Barış Pehlivan birinin FETÖ soruşturmasında adının nasıl geçtiğini, öbürünün Türkçe Olimpiyatları’nda Fethullah Gülen şiiri okuyuşunun hikâyesini anlatmıştı. TSK’deyken FETÖ’ye soruşturma açan Ahmet Zeki Üçok da 8 Şubat’ta konuştu. O da 3. Bakan yardımcısının hakkındaki ByLock iddiasını, 4. yardımcının da ABD kriptolarındaki yerini anlattı. Üçok, savcılığa elindeki belgeleri de verdi. “Mevzu nereye gider” derken, ilginç bir olay yaşandı. Hayır, Bakan yardımcısının dava açmasından söz etmiyorum. O beklenen bir şeydi. Üçok’un açıklamalarından birkaç gün sonra, 17 Şubat’ta, İçişleri Bakanlığı’nın Merkez Koruma Komisyonu toplantı yapmıştı. Toplantı sonucu Üçok’a şöyle tebliğ edilmişti: “Hakkınızda, ‘yakın koruma kararının kaldırılmasına’ şeklinde karar verilmiş, alınan komisyon kararı Bakanlık Makamının Oluru ile kesinleşmiştir.” Ahmet Zeki Üçok, TSK’de askeri yargı görevlisiyken FETÖ’yü soruşturması nedeniyle kumpasa uğramış, yıllarını hapiste geçirmiş, çıkınca da FETÖ aleyhinde çalışmaya devam etmişti. Ahmet Hakan’ın 5 Nisan 2016 tarihli, yani darbeden üç ay önce yaptığı Üçok röportajı önümde duruyor: “Ordu içindeki Fethullahçı general ve albayları isim isim biliyorum.” Üçok’un verdiği isimler üç ay sonra darbeye kalkıştı. Haliyle devlet, FETÖ’nün açıktan da tehdit ettiği Üçok’u koruma kararı almıştı. Bu sadece bir örnek. Üçok’a sordum, FETÖ tespitlerine dair bugüne kadar kurumlara tam 22 dilekçe vermişti. Ama hiçbirinin ardından bunlar yaşanmamıştı. Gelgelelim, bakan yardımcılarına dokununca birkaç gün sonra “katli vacip”e dönüşmüştü. Biraz geriye bakınca benzer o kadar olay var ki... Bir dönem FETÖ ile dişe diş mücadele eden Mustafa Önsel’den Ali Türkşen’e hemen hepsinin başına benzer şeyler geldi. Medyada eleştiri yapmaları, kitap yazmaları, durumun değişmesine yetti. Tesadüfe yer yok. Hep aynı hikâye. Birkaç gün önce, AKP’den CHP’ye geçen Cevdet Nasıranlı’nın, koruma kararının kaldırıldığını okumuşsunuzdur. Dahası... 15 Temmuz’da hedef alınan çok kritik bir isimle konuştum. Emekli olmasının ardından kitap yazmış, muhalif bir partide siyasete atılmıştı. Ardından defalarca koruma kararı kaldırılmıştı. Kısacası, “Mafyalar ve kara gömlekliler nasıl korunuyor, nasıl silahlanıyor, nasıl öncelikli oluyor” derken daha fenası varmış. Devleti kendi malı sayan siyasiler, terörün hedefindeki kişileri, sadece kendisini eleştirdiği için mafya gibi silahların önüne atıyor. “Mafya mı devletleşiyor, devlet mi mafyalaştırılıyor” sorusu böylelikle cevabını buluyor. 14. Louis’ye atfedilen “Devlet, benim” sözü kanlısıyla canlısıyla gerçek olmuş gibi. Tarihin öğrettiği bir şey var ki devleti kendisinin gölgesi sanarak mafyalaşanlar, gün doğduğunda gölgelerinden bile korkar hale geliyor!",https://www.cumhuriyet.com.tr/yazarlar/baris-terkoglu/devleti-mafyalastirip-mafyayi-devletlestirenler-1922305
Barış Terkoğlu,Kusura bakmayın Ethem Sancak haklı!,07 Nisan 2022 Perşembe,"“Dünya Savaşı’ndan sonra Fransız bir diplomat dedi ki ‘Biz Almanya’yı seviyoruz. O kadar çok seviyoruz ki, iki tane Almanya olsun istiyoruz.’” Hikâyeyi anlatan CIA’nın eski şeflerinden Graham Fuller. Öykünün, son günlerin tartışmasıyla bir ilgisi var... AKP’den tasfiye edilen MKYK üyesi Ethem Sancak geçmişte Aydınlıkçıydı. Sonrası biraz karışık. Bir dönem sahibi olduğu medya ile Ergenekon kumpasını destekleyen Sancak, “tanık” olarak Zekeriya Öz’e şunları söylemişti: “Ben iş hayatına atıldıktan sonra Doğu Perinçek’le aramızda herhangi bir ilişki kalmadı. Hatta beni kapitalist olmakla suçladığı için 1992’den beri görüşmemekteyiz. Kendisiyle herhangi bir irtibatım yoktur.” Siyasi çizgisini FETÖ’cü savcıya şöyle anlattı: “Ben TESEV’in de üyesiyim. Bu vakfın başkanı Can Paker’dir ve bu vakfın faaliyetlerini de Aydınlık grubu Sorosçu olarak vasıflandırmaktadır.” Devamında Soros’un mücadelesini tanıtan Sancak, neredeyse “Sorosçuyum” diye bağırıyordu. Eski Aydınlıkçılığın yanına, bir de Sorosçuluğu ekleyen Sancak, Fethullahçı da oldu. FETÖ’nün medyadaki vitrinlerinden Ekrem Tufan Aytav’ın “Aydınlık’tan Kaçanlar” kitabında, o da kaçış hikâyesini anlattı. Gülen’i Pensilvanya’da ziyaret etmekle kalmamıştı: “Başında Hocaefendi’nin bulunduğu hareket, ahlaklı Müslüman bireyi inşa etmek ve bunu bütün dünyaya yaymak ve örnekler oluşturarak insanlığı sürece çekmek noktasında fikri ve içtimai bir topluluk inşa etti. Kendimi bu harekete ait görüyorum.” “Her aşk ilk aşktır” diyorlar ya... Ethem Sancak da “tanıdıktan sonra gördüm ki böyle bir ilahi aşk iki erkek arasında olabiliyor” dediği Erdoğan sayesinde hem AKP MKYK’ye girdi. Onun desteğiyle savunma sanayisinin yıldızı oldu. Hem de Erdoğan’ı destekleyen Aydınlık’a geri döndü. Grubun kurumlarında görev almaya başladı. “Neci olayım abime” diyen Sancak’ı AKP de taşıyamadı. “Biz Amerikan’ın desteğiyle iktidara geldik” sözlerinden disipline verilince, istifa etmek zorunda kaldı. Gerçi, Sancak’ın tasfiyesi için başka şeyler konuşuluyor. Geçen günlerde Rusya’ya giden Sancak, Türkiye’nin Ukrayna’ya Bayraktar satışını örtülü dille eleştirmişti. Sancak’ın Türkiye’nin Ukrayna’dan operasyonla getirdiği Hablemitoğlu cinayeti sanığı Nuri Gökhan Bozkır’la tanımlanamayan ilişkisi de buna tuz biber ekmişti. Öyle anlaşılıyor ki “Amerika desteği” sözleri bahane oldu. Peki Sancak haksız mı? AKP-Erdoğan, ABD desteğiyle iktidara gelmedi mi? Bunu belki de en güzel anlatan iktidara yakın bir gazeteci. Hem de Ethem Sancakzede bir gazeteci, Nasuhi Güngör. Güngör, Erdoğan’ı eleştiren bir gazeteciydi. Sonrasında Erdoğancı olmuştu. Bu sayede TRT Haber ve Spor Yayınları Dairesi Başkanlığı’na kadar yükselmişti. Aynı zamanda Ethem Sancak’ın medyasında yazıyordu. Gelgelelim, Davutoğlu’yla gergin bir ilişkisi vardı. Onun başbakanlığı döneminde TRT’den tasfiye edildi. Hükümete yakın A Haber’de “AK Parti artık yoluna Ahmet Davutoğlu ile devam edemez” sözleri olay oldu. Söylediği gibi, AKP Davutoğlu ile devam etmedi ama o günlerde, Güngör durumun farkında olmayanların hedefine kondu. Sancak’ın gazetesindeki işine de son verildi. Davutoğlu’nun gidişinin ardından iade-i itibar verilen Güngör, bugün Meclis Başkanı’nın danışmanı. Nasuhi Güngör’ün AKP iktidarına giden yolda ABD desteğini ele aldığı “Yenilikçi Hareket” isimli bir kitabı var. “Camianın içinden bir gazeteci” olarak Güngör’ün yazdıkları, dönemi anlamak isteyenler için el kitabı gibi. Milli Görüş lideri Necmettin Erbakan’ın, 1 Ekim 1994’te başlayan ABD gezisini değerlendiren Nasuhi Güngör, “Türkiye medyasının ağırlıklı yorumu, ‘Hoca’nın vize almak için ABD’ye gittiği’ şeklindeydi” ifadelerini kullanıyor. Ancak Erbakan’ın ABD’de yaptığı konuşmaların kendisine olan şüpheleri artırdığını söylüyor. Ruşen Çakır’ın bu gezi sürecinde konuştuğu iki ABD’li diplomata dayanarak Güngör şu aktarımı yapmış: “Çakır’ın adını vermediği diplomatın sorusu ise neredeyse geçen altı yılın gündemini ortaya çıkaran bir vurguya sahipti: ‘Bu partide genç bir lider adayı yok mu?’ Görüşmede bulunan bir başka diplomat ise Çakır’ın ifadesiyle soruyu daha da geliştiriyordu. ‘Örneğin İstanbul Büyükşehir Belediye Başkanı Recep Tayyip Erdoğan’ın liderliğe soyunduğu doğru mu?’” Güngör’e göre, ABD’nin, “Erbakan’a karşı Erdoğan” formülü, o yıllara dayanıyordu. Güngör, ABD’nin Erdoğan’ı keşfinin tarihinde bir yolculuğa çıkarak şu ifadeleri kullanmış: “Erdoğan daha RP Beyoğlu İlçe Başkanı iken dönemin ABD Büyükelçisi Morton Abromowitz’le tanıştırılmıştı.” Görüşmelerin devam ettiğini söyleyen Güngör, 15 Ekim 1996 tarihinde, Abromowitz’in Erdoğan’ı belediye başkanlığı makamında ziyaretine konuyu getiriyor. Büyükelçinin Erdoğan’a “Türkiye’nin geleceği için çok önemlisiniz” dediğini hatırlatan Güngör, devamında şunları yazıyor: “Bu görüşmenin ardından Erdoğan’la ilgili ‘Erbakan’ın veliahtı’ benzetmeleri yerini hızla, ‘geleceğin lider adayı’na bıraktı”. 2002 yılının ilk ayında çıkan kitap, AKP henüz iktidara gelmeden, arkasındaki dış desteği resmen tanımlamış gibi. Güngör, Erdoğan’ın yeni bir harekete hazırlanış hikâyesinde, sırtındaki büyük elin ABD olduğunu da gözler önüne seriyor. Güngör’ün, yıllar sonra seçim kampanyasında gündeme geldiğinde geri adım attığı o satırlar da bu kitaptaydı: “Erdoğan, 2000 yılı mayıs ayında ABD’ye yaptığı gezide, uzun süredir orada yaşayan Fethullah Gülen’le de bir araya geldi.” Erdoğan’ın “halkı kin ve düşmanlığa tahrik” suçundan ceza almasının ardından, ABD İstanbul Başkonsolosu Caroline Huggins tarafından destek ziyaretiyle onurlandırıldığını hatırlatan Güngör, bunun Ankara ile Washington arasında krize neden olduğunu söylüyor. Ancak Washington, Erdoğan’ın arkasında olduğunu, bizzat Dışişleri’nin yaptığı açıklamalarla dile getiriyor. Güngör devam ediyor: “Tayyip Erdoğan, son birkaç yılda sık sık gerçekleştirdiği ABD ziyaretlerine, genel olarak ‘dil öğrenme’ ya da ‘çocuklarımla tatil yaptım’ şeklinde açıklamalar getirdi. Ancak her ziyaretinde, ABD’deki önemli lobilerle uzun görüşmeler yaptı. (…) Erdoğan, parti kurulmadan kısa bir süre önce, 4 Temmuz 2001 ‘de ABD’nin bağımsızlık günü dolayısıyla yapılan kutlamalara katıldı. Amerikan Büyükelçiliği’ndeki kutlamalarda Erdoğan’a ilgi gerçekten çok büyüktü.” İslamcıları pek seven Graham Fuller de yazının başında verdiğim hikâyeyi anlatarak, Erbakan Hareketi’nin bölünmesini ABD’nin desteklediğini anlatıyordu. Güngör’ün aktardığına göre, bu dönemde AKP’yi kuran Yenilikçi Hareket, Erbakan hareketini ABD desteğiyle bölerek, iktidar yürüyüşünü başlattı. Haliyle bir jöle kadar kolay şekil alan Sancak, belki de geçerken söylediği doğru söz nedeniyle, Mevlana-Şems ilişkisine benzettiği aşkından yara aldı. Gelecek mi? Mevlana’nın dediği gibi, “acı, acıyla iyileşir, aşk ise daha büyük bir aşkla”.",https://www.cumhuriyet.com.tr/yazarlar/baris-terkoglu/kusura-bakmayin-ethem-sancak-hakli-1923313
Barış Terkoğlu,Gezi’de gaz yiyen büyükelçi,05 Mayıs 2022 Perşembe,"Günler birer birer geçiyor. Geriye bakıp ""yıllar"" diyorsun. Damlayı görmeden suyu okuyorsun. BAE, İsrail, Suudi Arabistan derken, sırada Mısır ve Suriye var. İhvancılar’ın yayınlarını durdurup, Rabia’yı unuttuk bile. Gelgelelim, Suriye gelince pek de kolay değil. Öyle ya Esad düşman ilan edilmiş, yüzbinlerce insan öldürülmüş, milyonlar toprağından göç etmiş. Peki biz bu noktaya nasıl geldik? Hayır, ""Esad mı haklı cihatçı muhalifler mi"" diye, geride kalmış meseleleri sormuyorum. Türkiye, nasıl oldu da Suriye ile bu kadar kanlı bıçaklı oldu? Suriye krizine neden mesafe koyamadı? Yanıt arayanların elini kolaylaştıran bir kitap çıktı. ""Büyükelçinin Gözünden Suriye"", Türkiye’nin son Şam Büyükelçisi Ömer Önhon tarafından yazılmış. Hayır, yanlış anlaşılmasın. Önhon, Hükümete başkaldıran bir ""monşer"" değil. Aslında Dışişleri’nin kararlarını beğenmese dahi uygulayan bir bürokrat. Suriye ile özellikle son 30 yıllık ilişkinin canlı tanığı olması, anılarını önemli kılıyor. Gelelim konuya… Kitabın 116 sayfalık bölümünü okuyunca, Öcalan’ın Şam’dan çıkışı ve Adana Mutabakatı’yla Suriye ilişkilerinin mükemmele yaklaşma hikayesini okuyoruz. Bunda da aslan payının Cumhurbaşkanı Ahmet Necdet Sezer’e ait olduğunu anlıyoruz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gelgelelim, 117. sayfada durum değişiyor: ""Suriye rejimiyle ilişkilerimizde gerginlikler başlıyor, Dışişleri Bakanı Muallem’le yaptığım tatsız görüşme."" Bölüm, Suriye Dışişleri Bakanı Velid Muallem’in, 11 Mayıs 2011 günü, Büyükelçi Önhon’u, saat 10.20’de aratarak, 40 dakika sonra, acilen Bakanlığa çağırmasını anlatıyor: ""Muallem, önceki görüşmelerimizin aksine, samimiyet göstermedi ve hal hatır sormadan doğrudan konuya girdi. Başbakan Erdoğan’ın ve Dışişleri Bakanı Davutoğlu’nun Suriye’deki gelişmelerle ilgili bir dizi mülakat ve açıklamayı, özellikle Halepçe, Hama ve Humus’a yaptıkları atıfları gündeme getirdi. Söz konusu atıflarla neyin amaçlandığını, Suriye’nin operasyonlarda kimyasal silah kullandığına dair herhangi bir kanıta mı sahip olduğumuzu sordu."" ""Halepçe"" ile kastedilenin, Irak’taki kimyasal silahlı katliam olduğunu hatırlatalım… Muallem buna rağmen görüşmede, ilişkileri bozmak istemediklerini, Suriye’nin Türkiye’de seçim malzemesi yapılmamasını beklediklerini söylemiş. ""Muallem’in tam olarak hangi açıklamadan söz ettiğini anlamamıştım"" diyen Önhon, şöyle devam ediyor: ""Büyükelçiliğe döndüğümde konuyu araştırdım ve Muallem’in 10 Mayıs’ta (2011) Kanal 7’de yayınlanan Başkent Kulisi programında Başbakan Erdoğan’ın yaptığı açıklamalardan söz ettiğini anladım."" Türkiye, o günlerde, bir ay sonraki seçimlere hazırlanıyordu. Erdoğan, Esad’a karşı açıklamalarını istikrarlı bir şekilde sertleştiriyordu. Örnek olsun, 15 Mayıs’ta Rize’de de aynı tonda sürdürdü. Nitekim, bundan sadece 11 gün önce, 29 Nisan 2011’de 252 kişilik ilk Suriyeli sığınmacı grubu Türkiye’ye girmişti. Muallem’in görüşmesinden sadece bir gün sonra ise, 12 Mayıs’ta ilk kez, Şam’da Türk Büyükelçiliği’nin önünde, Esad yanlıları protesto gösterisi yaptı. 3 Haziran’da, Türkiye sınırına sadece 40 kilometre uzaklıktaki Cisr El Şugur’a, yüzlerce cihatçı, saldırıda bulundu. 120 Suriye güvenlik görevlisi hayatını kaybetti. Önhon, olayların ardından bir heyetle kasabaya gitmiş: ""Kasabanın papazı, teröristlerin bir kısmının Türkiye’den geldiğini ve silahlarının da Türkiye’den getirildiğini ileri sürdü. (…) Bina içinde ve bahçede çok sayıda fişek kovanı olduğu, bunların tamamına yakınının başta MKE olmak üzere, Türkiye menşeili olduğunu gördük."" Önhon, Suriyeli askerlerin gömüldüğü toplu mezarların da gözlerinin önünde açıldığını anlatıyor. Sığınmacılar, Cisr El Şugur’un sonucu mu yoksa sebebi mi? Önhon, 22 Haziran’da Muallem’in sözlerini şöyle aktarıyor: ""Türkiye’deki sığınmacı çadırları ordunun Cisr El Şugur’a girmesinden bir hafta önce kurulmuştur. Silahlı gruplar da Cisr El Şugur’daki vatandaşları göç etmeye zorlamıştır. Zorla göç ettirilen vatandaşlarımıza geri dönmeleri çağrısında bulunuyoruz. Cumhurbaşkanı Esad, sığınmacıların dönüşleri için garanti vermiştir. Türk dostlarımızın, bu kişilerin geri dönmeleri için işbirliği yapmalarını temenni ediyorum."" Sonrası… Türkiye’de ÖSO’nun ve SUK’un (Suriye Ulusal Konseyi) kuruluşu, Esad’ı devirme söylemleri, Emevi Camii’nde namaz hayalleri… Önhon, her olumlu sinyalin ardından, Erdoğan’ın kürsüden Esad’a ""men dakka dukka (eden bulur)"" dediğini anımsatıyor. 18 Ağustos 2011’de MGK toplantısına bizzat katılan Önhon, bu konuda bir çatlağı da aktarıyor: ""Toplantıda Cumhurbaşkanı Gül, reformların Esad önderliğinde teşvik edilmesi gerektiğini, Başbakan Erdoğan ise Esad’ın kredisini tükettiğini … (belirtti)."" Suriye’ye giden kimi CHP’lilerin ""AKP’nin borazancısı"" diye eleştirdiği Önhon, Suriye rejimini eleştiriyor. Ancak yine Önhon’un notları, Suriye muhalefetindeki terör izini de yabancı devletlerin parmağını da açıkça gösteriyor. İşin daha da ilginç bir noktası var… Suriye muhalefetinin Esad’a alternatif iktidar toplantıları (SUKO) için İstanbul’a gelen Önhon, 30 Mayıs 2013 akşamı Taksim’de bir otelde kalmış: ""Bir anda, parkın caddeye bakan duvarlarından insanlar aşağı atlayıp benim durduğum tarafa doğru koşmaya başladılar. Arkalarından da polisler geliyordu. Bunları izlerken, benim olduğum yöne gaz bombaları düşmeye başladı. Gözlerim yanmaya ve yaşlar akmaya başladı. İlk şoku atlatınca ben de aşağı doğru koştum, otelin önüne gelip beni bekleyen araca kendimi attım. Beni öyle görünce eli ayağına dolaşan şoförün verdiği şişedeki suyu yüzüme çarptım. Ama o an için en yanlış işmiş. Gözlerim daha da kötü oldu."" AKP, Esad’a dış destekli terör bağlantılı muhalefeti kabul ettirmeye çalışırken, kendi ülkesinde Gezi’deki barışçıl gösterilere en sert müdahaleyi yapıyordu. ""Allah’ın sopası yok"" derler ya, Türkiye’nin son Şam Büyükelçisi, Taksim’de gaz yiyerek bunlara tanıklık etti: ""VIP otobüsüne İçişleri Bakanı Muammer Güler bindi. Ona da olanları anlattım. Hayretler içinde kaldı. Gaz bombası kullanıldığından bilgisi olmadığını söyledi. Yaşananlar hakkında yüz yüze bilgi aldığı ilk görgü tanığı benmişim."" Geçen hafta Esad, insan öldürenler hariç, bütün terör suçlularına af çıkardı. Öte yandan aynı hafta Erdoğan destekli yargı, barışçıl protestolara müebbetlik ceza verdi. Suriye’yle yeni sayfa açmaya hazırlanırken, yaşananlar demokrasi aynasının nasıl durduğunu gösteriyordu. Şair Emerson, ""günlerin bilmediğini yıllar öğretir"" diyor. Peki öğrenmeyi reddedene zamanı nasıl anlatacaksınız?",https://www.cumhuriyet.com.tr/yazarlar/baris-terkoglu/gezide-gaz-yiyen-buyukelci-1932752
Barış Terkoğlu,Tutuklanmakla tehdit edilen cumhurbaşkanı,21 Nisan 2022 Perşembe,"Düşman ve kardeş… Dilimize yerleşmiş, ""düşman kardeşler"" diyoruz. İnsan kendi içinde yabancılaşana, karşıtından çok daha sert mi tepki veriyor? Kendi doğurduğuna mızrağını daha mı öldürücü saplıyor? Türkiye seçim yasalarını tartıştı. Hemen de kabullendi. Şimdi, 6 kişilik masada, yeni kurallarla oyunun nasıl kurulacağı konuşuluyor. Peki neden? Erdoğan, hangi sebeple, daha birkaç yıl önce ""her şeyi çözdüm"" diyerek getirdiği sisteme sil baştan yaptı? Elbette ilk sebep basit çıkar hesabı. Zira ittifak sistemi, iktidarın aleyhinde gelişti. Muhalefet, ittifaksız seçime göre daha çok vekil çıkardı. Yeni sistem bunu bozuyor. Evet, ama mevzunun bir yönü daha var. CHP’ye ya da İYİ Parti’ye bakın. ""Bizim için değişen bir şey yok"" diyorlar. Yeni sistem, asıl olarak küçük ya da başka deyişle ""henüz büyümemiş"" partileri hedef alıyor. Elbette özel olarak ise DEVA ve Gelecek Partileri’ni. Ve bir gerçeği yüzümüze çarpıyor: AKP kendi içinden çıkan siyasetlere yaşam şansı tanımıyor! Öyle ya Demokrat Parti, CHP’nin içinden çıktı. AKP ise Refah’ın. Türk siyasetinde doğurgan büyüme ve iktidarı değiştirme, kriz anlarının bir kuralı gibi. AKP, halıyı çekerek, bebeği baştan ölü doğruyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sayısız örnek var. Ancak biri hiç konuşulmamış, öbürü pek az tartışılmış iki olaydan bahsedeyim. Alaettin Parmaksız, TSK’nın yetiştirdiği emektar generallerden. Ülkenin en çatışmalı döneminde, 1990-92 aralığında Hakkari’de tabur komutanlığı da yapan Parmaksız, 2004 yılında emekli oldu. Bu tarihten, hayatını kaybettiği 2015 yılına kadar, sivil olarak da mücadelesine devam etti. Kah kitap yazdı kah kumpasa uğrayan arkadaşlarıyla yan yana durdu. Yazdıklarının arasında bir kitap var: Türk Ordusu’nda General Olmak. Kitap, Parmaksız’ın askerlik sonrasını da anlatıyor. En ilginci tabii ki parti girişimi. Erdoğan’ın doktoru da olan eski AKP milletvekili Turhan Çömez’in liderliğindeki girişimde yer alan Parmaksız, yaptıkları toplantıları, tüzük ve program çalışmalarını, hatta genel merkez için yer bakmalarını anlatıyor . Fakat 17 Mayıs 2008 günü yaşadığı, şaşkınlık uyandırıcı olayı şöyle aktarıyor: ""Sayın Çömez nedenini anlamadığımız bir şekilde işleri ağırdan almamızı söyledi. (…) 17 Mayıs’ta büroda toplanacaktık. Biraz erken gittim. Sayın Börü, Sayın Çömez’in İngiltere’ye lisan öğrenmeye gideceğini belirtti."" Parmaksız, kuracakları partinin liderinin bir anda ""dil öğrenmeye"" yurtdışına gitmesine anlam veremiyor. Bunu savaşta komutanın sahasını terk etmesine benzetiyor. Çömez ile tartıştığını söylüyor. Gelgelelim, 8 Haziran’da ""dil öğrenmek için"" İngiltere’ye giden Çömez’in meselesi Temmuz’daki operasyonla anlaşıldı. Zira Çömez, Ergenekon kumpasına dahil edilmişti. Belli ki parti kurma girişimi FETÖ’cü savcıların operasyonuyla engellenen Çömez, gelen operasyonu önceden haber almıştı. Elbette parti de kurulamadı. Parmaksız, çıkardığı dersi şöyle anlatıyor: ""TSK’de tartışma ve fikir üretme ortamı, sivillere nazaran daha demokratikti."" İkinci mesele, az da olsa konuşuldu. İngiliz Financial Times gazetesinden David Gardner, 2017 referandumu öncesinde Türkiye’ye gelmiş, izlenimlerini 12 Nisan 2017’de gazetede yazmıştı. Gardner’ın satırlarında inanılmaz bir ifade vardı: “Hükümetin kampanya stratejistlerinden birine, Gül ve Davutoğlu veya Erdoğan tarafından kenara itilen eski AKP ağır toplarının rakip bir parti kurması halinde ne olacağını sorduğumda, gözünü kırpmadan yanıt verdi: ‘Tek bir hamle bile yaparlarsa, Gülenci olarak damgalanır ve hapse atılırlar.’ ” 10 yıl önce Ergenekon kumpası, AKP içinden çıkacak partiyi önlemek için kullanılmıştı. 10 yıl sonra ise, FETÖ ile haklı mücadele, hizipleri bastırma aracı haline gelmişti. Eski cumhurbaşkanının bile tutuklanabileceği söyleniyordu. Abdullah Gül’ün eski danışmanı Ahmet Sever, ""İçimde Kalmasın"" kitabında, konuşan ismin Mustafa Şentop olduğunu söyledi. Şentop ise bu iddiayı kesin dille reddetti. Gelgelelim, sözün sahibi bir yana, ortada bir gerçek vardı. AKP yönetimi, kendi içinden çıkacak bir muhalefet hareketini, ""içeri atarız"" diyerek tehdit ediyordu. Kendi içinden çıkan muhalefeti gerekirse hapsetmek, arkadaki politik aklı da okumamızı sağlıyor. AKP, bir siyasi öğreti olarak, kendisinden doğana, kendisi olma hakkını vermiyor. Potansiyel tehlikeyi her yolla ortadan kaldırıyor. Bunun için adliye de siyaset de sopa olarak kullanılabiliyor. İşte seçim yasaları, bu açıdan görünmeyen bir etki bıraktı. Bir dönem AKP’nin genel başkanını, parti adına başbakanlık yapan ismi, yakasına CHP rozeti takarak kendi toplumsal tabanına yabancılaştırmaya mecbur etti. Karamollaoğlu’nun geniş 3. İttifakı dile getirdiği dönemde, Erdoğan’ın 4 yıl sonra BBP Genel Merkezi’ne gitmesi, bütün ihtimallerin önünü kapatmak değil mi? İhanet diyoruz. Belki de bizden olan, bize, başkalaştığımızı hatırlattığı için öfkemize yenik düşüyoruz. Zaman bir rüzgar gibi, her şeyi alıp götürdüğünde, kuşkusuz ihanet de hain de yeniden yazılacak.",https://www.cumhuriyet.com.tr/yazarlar/baris-terkoglu/tutuklanmakla-tehdit-edilen-cumhurbaskani-1928044
Barış Terkoğlu,Ne çekti Havva sizin bu dilinizden!,24 Ocak 2022 Pazartesi,"Sezen Aksu ya da Sedef Kabaş… Erdoğan, sözden başka savunması olmayan kadınlara, güçlü olduğu için mi yükleniyor? Yoksa söküklerini kapatacak pelerini, güçsüz olduğu için mi sopayla örüyor? Cami minberinden verilen dil koparma fetvası, Minik Serçe’nin evinin önüne yığılan siyah gömlekli güruh, gece yarısı yapılan Kabaş operasyonu, seçimlere giderken yaşanacakları bize önceden haber veriyor. Diyelim yeterince bilginiz yok. Havva’yı merak ettiniz. Nereden öğreneceksiniz? En önemli kaynaklardan biri İslam Ansiklopedisi. Diyanet Vakfı, 1983 yılından beri bu ansiklopedi için çalışıyor. Diyanet ürünü olan ansiklopedi, Cumhurbaşkanlığı tarafından da ödüllendirildi. Erdoğan, eserin tamamlanması onuruna yapılan törenle, ansiklopediyi herkesin dijital kullanımına açtı. Ben de merak edip Havva maddesini açtım. 1997 yılında basılan 16. cildin 542-545 sayfaları arasındaydı. Havva kavramının oluşumu dahil, İslam öncesinde ve sonrasında Havva’ya eleştirilere de yer veriliyordu. Tevrat’ta İbranice Havvâh, Yunanca tercümede Eva, Latincede Heva, Batı dillerinde Eva… Peki, Havva adının kökü neye dayanıyor? Ansiklopedide referanslara dayandırılan 9 ayrı tezden birincisini aktaralım: “Ârâmîce ‘yılan’ anlamındaki hewyah veya hiweya. (…) Buna göre yılan Havvâ’nın mahvolma sebebi, Havva da bu anlamda kocasının yılanı idi.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Diyanet, “Havvâ” ile “yılan” bağlantısının altını, başka kaynaklarla da şöyle çizmiş: “Modern araştırmacılar hawwahın ‘yılan’ anlamına geldiğine kanidirler.” İslam Ansiklopedisi, Tevrat’tan aktarımla devam ediyor: “İkisi (Adem-Havvâ) çıplak şekilde hiçbir utanç duymadan cennette yaşarken, yılan kadını kandırır ve ona Allah’ın yasak kıldığı meyveden yedirir. Kadın bu meyveyi kocasına da verir ve o da yer; bunun üzerine ikisinin de gözleri açılır ve çıplaklıklarının farkına varırlar. Âdem karısını, karısı ise yılanı suçlar.” Yılan, kadın, Havva… Diyanet Ansiklopedisi, kutsal kitaplara dayanarak, insanın var oluşunu Havvâ’nın kandırılmasına-kandırmasına dayandırıyor: “Bir rivayete göre ise yılan bizzat Havvâ’ya sahip olmak için onu günaha teşvik etti ve onu şehvete sürükledi. İki koruyucu meleğin yokluğundan faydalanarak şeytan ya da yılan Havvâ’yı kandırdı. Yasak meyveyi tutan Havvâ, ölüm meleğinin kendisine doğru gelmekte olduğunu görünce Âdem’i de kendi kaderine ortak etti. Yılan onu günaha çağırdığında şarap içen Havvâ bunu Âdem’in içeceğine de karıştırdı. Sadakatsizliği sebebiyle Havvâ’ya dokuz belâ verildi.” Diyanet, İncil’e referansla Havva eleştirilerine geniş yer vermiş: “Kilise babalarının yorumunda bir bâkire (Havvâ) sebebiyle ölüme mahkûm olan insanlık, yine bir bâkire (Meryem) vasıtasıyla kurtulmaktadır. Hıristiyan telakkisine göre, kadın haram meyveyi Âdem’e yedirerek cennetten kovulmasına ve böylece insan neslinin günahkâr olmasına sebep olmuştur.” Neden Havva anlatılırken Tevrat ve İncil kaynak verilmiş derseniz, onun da yanıtı var: “Havvâ adı Kur’ân-ı Kerîm’de geçmemekte, Hz. Âdem’le ilgili âyetlerde ondan Âdem’in zevcesi olarak bahsedilmektedir.” Ansiklopedi, buna rağmen, yüzyıllardır İslam literatüründe, Havva’nın Âdem’in eşi olarak kabul edildiğini söylüyor. Kuran’ın ilk günahtan “Âdem’in zevcesi”ni değil, Âdem’i de sorumlu tuttuğunu söylüyor: “Yahudi-Hıristiyan geleneğinde Havvâ ayartıcı ve baştan çıkarıcı olarak takdim edilirken Kur’an’a göre insanlığın ilk çiftinin her birinin cennetten kovulmasıyla sonuçlanan olaylardan erkek ve kadın eşit bir şekilde sorumlu tutulmuştur.” Buna karşılık Diyanet Ansiklopedisi, İslamcıların Havva algısının yıllardır olumsuz olduğunu da not etmiş: “Buna karşılık Kur’an sonrası İslâmî gelenekte Havvâ imajı, çok defa kocasının cennetten atılışından tek başına sorumlu tutulacak kadar değişmiştir.” Dahası var… İslam Ansiklopedisi, Kuran’da geçmeyen Havva’yı doğrudan hedef alan hadislerin ne kadar ağır olduğunu da şöyle aktarıyor: “Bir başka hadiste, ‘Eğer Havvâ olmasaydı kadın cinsi eşine hıyanet etmezdi’ denilmiştir (Buhârî, “Enbiyâ”, 1, 25; Müslim, “Radâ”, 62, 63). (…) Meselâ İbn Hacer el-Askalânî, ‘Havvâ şeytanın kendisine şirin gösterdiği şeyi kabul etmiş ve kendisi de bunu Âdem’e şirin göstermiştir; işte hadisteki hıyanetin anlamı budur’ der (Fet’u’l-bârî, VI, 424). Ancak aynı hadis, Havvâ’dan itibaren bütün kadınların cinsî cazibeleri dolayısıyla kocaları üzerinde dinî ve ahlâkî bakımdan olumsuz sonuçlar doğurabilecek bir etki gücüne sahip oldukları şeklinde de yorumlanmıştır (Muhammed Gazâlî, s. 280-281, 286).” Diyanet; tarih, tefsir ve kısas-ı enbiya kitaplarından kaynak vererek, İslamcıların Havva ve kadın algısının durumuna şöyle yer veriyor: “Âdem topraktan yaratıldığı için erkekler yaşlandıkça güzelleşmekte, kadınlar ise etten yaratıldıkları ve et zamanla bozulduğu için yaşlandıkça çirkinleşmektedirler (Sa‘lebî, s. 22). (…) Saîd b. Müseyyeb’den nakledilen bir rivayette ise Âdem’in aklı başında iken yasak meyveyi yemediği, bunun üzerine Havvâ’nın ona içki içirip sarhoş ettiği, sonra da ağacın yanına götürerek Âdem’in yasak meyveden yemesini sağladığı ifade edilir.” Diyanet’in Ansiklopedisi, Kuran sonrası İslami kaynaklarda, Havva ve kadın hikâyesine devam etmiş: “(Müşterek cezalara ilâveten) Havvâ’ya ve daha sonraki bütün hemcinslerine âdet kanaması, hamilelik, ağrılı çocuk doğurma gibi birçok ceza verilmiştir.” Havva tartışması sırasında ortaya çıkan, Cübbeli Ahmet’in geçmişte Havva’yı yerden yere vuran konuşması da İslami kaynaklardaki bu kötü Havva algısına dayanıyor. Dahası da var… Peki, Havva’nın mezarı nerede? Diyanet bu soruya bir cümleyle yanıt vermiş: “Cidde’de ona nisbet edilen, Evliya Çelebi’nin ziyaret ettiği bir kabir Suudi yönetimi tarafından yıktırılmıştır.” Gerçekten de 27 Şubat 1928 tarihli gazeteler, Prens Faysal’ın Havva’ya ait olduğuna inanılan mezarı yıktırdığını yazıyor. Yetmedi, söz konusu mezarda dualar devam edince, Suudi hocaların fetvasıyla, 1975 yılında Havva’nın mezarı beton dökülerek yok edildi. Diyanet ya da Cumhurbaşkanlığı, konu üzerine nutuk atarken kendi bastığı, yaydığı, dağıttığı ansiklopediyi okudu mu bilinmez... Ancak bir an için oldu ya, Havva’nın dünyaya yeniden zuhur ettiğini düşünsek neler olur? Sezen şarkısını duyduktan sonra herhalde bir kez daha “tövbe” derdi. Ancak eline Diyanet’in ansiklopedisini alıp yazanları okusa, “hakkımda bu kadar kötü hikayeyi nasıl uydurdunuz” diye din adamlarına sorardı. Son olarak Cumhurbaşkanı’na dönüp “para için anlaşma yaptığınız şu Suudiler benim mezarıma bile tahammül edemedi” diye haber verirdi. Kısacası mesele ne Sezen ne de Sedef! Ne şarkı ne Çerkes atasözleri! Türkiye’yi yönetme yeteneğini kaybetmiş bir iktidar, elinde kalmış son kozu olan sopayla, “Havva’nın soyundan” kadınlar üzerinde güç denemesi yapıyor. “İbret olsun” diyerek cehennemi yaşattıklarıyla, bütün ülkeye “susun” diyor. Tespih tanesi gibi dağılan tabanını da din sömürüsüyle yeniden tahkim ediyor. Onlar-bizler çukurunu derinleştirerek kendinden kopanların uzaklaşmasını engellemeye çalışıyor. Sokağa ve sosyal medyaya sürdüğü kara gömlekli çetelerle karşıtlarına korku veriyor. Seçime giden süreçte, muhalefetin boğazını sıkacağını da duyuruyor. Bu savaşı kim mi kazanır? Bir Çerkes atasözündeki gibi: “Mezar taşı kaybolur, şarkı kaybolmaz.” Havva’nın soyundan gelen kadınların şarkıları...",https://www.cumhuriyet.com.tr/yazarlar/baris-terkoglu/ne-cekti-havva-sizin-bu-dilinizden-1902314
Barış Terkoğlu,Sakallı generallere hazır mısınız?,27 Ocak 2022 Perşembe,"Parçalara bakarken bütünü unutuyor muyuz? Ayrıntıları konuşurken asıl hikâyeden uzaklaşıyor muyuz? SADAT’ın Afrika’da verdiği eğitimleri konuştuk. Suriye’ye giden silahlardaki parmağını tartıştık. Ama asıl mesele halen ortada duruyor. SADAT gerçekte, Türkiye’yi, Türk ordusunu dizayn etmek için mi çalışıyor? Öyle ya, çok değil, iki yıl öncesine kadar, SADAT kurucusu Adnan Tanrıverdi, Cumhurbaşkanı Başdanışmanı ve Güvenlik ve Dış Politika Kurulu üyesiydi. Saray’ın güvenlik toplantılarında Savunma Bakanı ve MİT Başkanı ile aynı masada oturuyordu. İşte bu soruya yanıtı, çıkan bir kitap veriyor. Gazeteciler Caner Taşpınar ve Ersin Eroğlu’nun yazdığı “Gölge Ordu”, SADAT’ın yurtiçindeki misyonunu da derli toplu bir şekilde anlatıyor. Kitabın yazım aşamasında, iki gazeteciye konuşan isimlerden biri, eski Başbakan Yardımcısı Bülent Arınç. Arınç’ın, SADAT’ı kuran ekiple, SADAT’ın öncülü olan ASDER döneminden kalma bir fotoğrafı da var. Arınç, iki gazeteciye şöyle anlatmış: “(...) YAŞ kararlarının yargıya açılması gerektiğini, bunun yargı kararıyla ancak denetlenmesini gerektiğini düşünüyorduk, TSK’nin başındaki komutanlar aynı düşüncede değildi. Bu münakaşalarımız neredeyse 2010 yılına kadar devam etti. Hatırlayacaksınız Yüksek Askeri Şûra kararlarına katılan Sayın Başbakan Erdoğan ve Sayın Milli Savunma Bakanı Vecdi Gönül, sürekli muhalefet şerhi koydular. Koydukları muhalefet şerhinin maddi olarak hiçbir kıymeti yoktu. Ama manevi kıymeti şuydu: Biz bu ihraçları tanımıyoruz, yargı yolunun açılmasını istiyoruz. Ta 2010 yılı referandumuna kadar... Başka konuları da içine alan 26 maddelik anayasa değişikliğinin bir tanesi de ASDER’in arzu ettiği YAŞ kararlarının yargıya açılmasıydı. Beni sevdikleri bir insan olarak ziyaret ettiler.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Demek YAŞ kararlarına yargı yolunun açılması, YAŞ ile atılan SADAT’çıların talebiydi. Arınç devam ediyor: “(...) Bunlar kurulduktan sonra sanırım bir heyet olarak bana geldiler. O zaman ben Başbakan Yardımcısıydım. 2010 referandumundan sonra olması lazım ki bütün haklarına kavuşmuşlardı. (Tanrıverdi’ye) Paşam ne olacak ne bitecek dediğimde de, ‘Biz, savunma konusunda, güvenlik konusunda, tecrübeli arkadaşlarımız var, bu konuda bütün dünyada şirketler vardır, o şirketlerden birisini kurmak istiyoruz’ dedi. Bu çerçeve içerisinde konuşmalar yaptık.” Gerçekten de SADAT kuruldu. Bir şirket görünümünde, dünyaya iş yapma niyetinde gibiydi. Gelgelelim, SADAT’ın lideri Adnan Tanrıverdi, bir anda Saray’da belirdi. Arınç o kısmı ise şöyle aktarıyor: “Cumhurbaşkanı Başdanışmanı olunca, Külliye’de ikamet ediyordu, orada gündüzleri bulunuyordu. Bu göreve getirilmesinde de bir katkım olmadı, tamamen Cumhurbaşkanımızın takdirindedir. Cumhurbaşkanımızın da çok sevdiği, takdir ettiği bir insandı. Ben kendisini iki kez Cumhurbaşkanı Başdanışmanı olarak ziyaret ettim, kahvesini içtim. Türk savunma sanayinin ne durumda olduğunu, kendisine sormak için gitmiştim, yani ne SADAT konusu konuşuldu ne başka şey...” Tanrıverdi, 2020 yılına kadar Külliye’de oturdu. Çok konuşulan “Mehdi gelecek, ortamı hazırlayalım” çıkışından sonra istifa etmek zorunda kaldı. Arınç, kitapta yaptığı açıklamada “lüzumsuz bir söz sarf etti”, “ona da hayret ederim” diyerek bu sözleri değerlendirmiş. Gelgelelim... SADAT’ın kurucusu Tanrıverdi’nin “lüzumsuz görülen” işleri bundan ibaret değil. Kitapta yer alan SADAT faaliyet raporunda SADAT’ın bazı yasal düzenlemeler için özel çalışma yaptığı, bunu hükümete de sunduğu görülüyor. 5201 ve 5202 sayılı kanunlar, savunma sanayi faaliyetlerini düzenleniyor. SADAT, kendisi için bu yasaları yetersiz bulmuş. Kitapta yer alan 2013 tarihli faaliyet raporunda şu ifadeler yer alıyor: “5201 ve 5202 sayılı kanunlarda, ‘Uluslararası Özel Savunma Danışmanlık Şirketlerinin’ kurulması, yurtiçinde ve yurtdışında faaliyet göstermesine imkân verecek değişiklikler yapılarak ‘Savunma Sanayii Hizmet Sektörü’ adı altında yeni bir hizmet sektörü oluşturulması sağlanacaktır.” Peki, SADAT bunu nasıl yapacaktı? Faaliyet raporunda ayrıntısı da var: “5201 ve 5202 sayılı kanunların toplam 18 maddesinde, amaca uygun değişiklikler ve bu değişikliklerin genel ve madde gerekçeleri hazırlanmış, tamamı 8 sayfayı bulan değişiklikler ‘Kanun Tasarısı’ haline getirilerek bir üst yazı ile 23 Ocak 2013 tarihinde gereği için Milli Savunma Bakanlığı’na, bilgi için de Başbakan Yardımcılığı (Sn. Bülent Arınç), İçişleri, Dışişleri Bakanlıkları ve Savunma Sanayii Müsteşarlıklarına gönderilmiştir.” Kısacası SADAT, hükümete kanun teklifi verecek kadar siyasetin içindeydi. Bu sadece bir örnek. FETÖ kumpaslarından kritik askeri düzenlemelere kadar… SADAT’ın TSK’yi ilgilendiren hemen her konuda parmağının olduğu görülüyor. Bugün 28 Şubat kumpasıyla tutuklanan askerler dahi SADAT’ın şikâyetiyle hapsedildi. “Ne istediniz de vermedik” durumunu Adnan Tanrıverdi de kabul ediyor: “Anayasa Komisyonu’na sunduğumuz Anayasa teklifindeki Silahlı Kuvvetler’in yeniden yapılandırılmasıyla ilgili tespitlerimizin aşağı yukarı tamamı 15 Temmuz’dan sonra yürürlüğe girmiştir. - Harp okulları, askeri okullar, sınıf okullarımızın dışındaki askeri okullarımızın tamamı Milli Savunma Bakanlığımıza bağlanmalı dedik, bağlandı. - Jandarma Genel Komutanlığı’nın Genelkurmay’la göbeği kesilsin ve İçişleri Bakanlığı’na bağlansın dedik, bağlandı. - Yüksek Askeri Şûra’nın yapısı değişsin dedik, eski yapısıyla Başbakan ve Milli Savunma Bakanı sivil iki kişi, onun karşısında on dört orgeneral vardı. Şimdi bunun yerine, yedi tane sivil; Başbakanımız, üç Başbakan Yardımcısı, Milli Savunma Bakanı, Adalet Bakanı, İçişleri, Dışişleri Bakanı, Yüksek Askeri Şûra’nın içerisinde, dolayısıyla alınacak kararlarda, sivil iradenin hâkimiyeti var. - Askeri yargı kalksın dedik, o da gerçekleşti. - Başkanlık sistemi gelsin dedik, o da geldi.” Başkanlık Sistemi’ni bile “biz gelsin dedik” diye açıklayan Tanrıverdi’nin kitapta yer alan çalışmalarına, konuşmalarına, önerilerine bakınca, daha yapılacaklar varmış gibi görünüyor. Zira, SADAT, ASDER ve ASSAM’ın, 28 Aralık 2011’de hazırladığı anayasa taslağında henüz hayata geçmeyen önerilerden bazıları şöyle: “Milli Güvenlik Kurulu kaldırılmalıdır, Anayasada değişmez maddeler bulunmamalıdır, Laiklik ilkesi Anayasadan çıkarılmalıdır, Tüm etnik gruplara anadilde eğitim imkânı sağlanmalı, İdam cezası gelmelidir, Anayasa’dan ‘Türk’ kavramı çıkarılmalıdır, Türkiye federasyonlara ayrılmalıdır.” Tanrıverdi’nin “TSK’nin erkek mensupları sakal bırakabilmeli” gibi ayrıntılı önerileri olduğu hatırlanırsa önümüzdeki dönem “sakallı generaller” görmemiz sürpriz olmayacak. “Gölge Ordu” kitabı, SADAT’ın asıl işinin, “Milli Ordu” misyonu taşıyan TSK’yi, “Ümmet Ordusu”na dönüştürmek olduğunu gösteriyor. Dış ülkelerdeki eğitimler, SADAT’ın bunu tamamlayan ikincil göreviymiş gibi duruyor. Kitaptaki parçalar birleştiğinde, Devlet Bahçeli ya da Hulusi Akar gibi isimlerin, Tanrıverdi’nin TSK üzerindeki gölgesinden rahatsız olduğu tezi de gerçekçi görünüyor. Parmağıyla dışarıyı gösteriyor. Ama asıl işini burada yapıyor. Kar yağarken içinde olduğunuz su sürekli ısınıyorsa, farkında değilsiniz, belki de ateş üstündeki kazana alışıyorsunuz.",https://www.cumhuriyet.com.tr/yazarlar/baris-terkoglu/sakalli-generallere-hazir-misiniz-1903145
Barış Terkoğlu,Her şeyi anlatacaksanız hadi gelin konuşalım,03 Mart 2022 Perşembe,"Elindekini fırlatıyorsun. Yükseldikçe yavaşlıyor. Tepede kalmak bir an. Düşüp, geldiği yere kavuşuyor. Peki, hareket hangisi? 28 Şubat Pazartesi, iktidardaki gazetelerin “mağduriyet bayramı”ydı. Yıllaaar yıllaaar önceyi anlatıyorlardı. Ekmek bitmişti ama kırıntılarını yiyorlardı. Aynı gün, 28 Şubat davası üzerine kitabımız çıktı. Önsözüne şunu yazmıştım: “Türkiye’nin her döneminde olduğu gibi, 90’lı yıllarda da kamu görevlileri tarafından mağdur edilen yurttaşlarımız oldu. Bu kitap, yalancı mağdurların maskesini indirirken, her ne sebeple olursa olsun küstürülen yurttaşlarımıza da yaşadıklarının aslını göstermeyi hedefliyor.” (Size Yalan Söylediler, Kırmızı Kedi) Türban yasağının aslında 28 Şubat 1997 MGK’siyle bir ilgisi yok. Ancak 28 Şubat denilince, niyeyse mesele, türbana eşitleniyor. Sabah gazetesi de 28 Şubat günü bunu yaptı. Konuşan isim, Nuray Canan Songür’dü. Gazete şöyle anlattı: “Sırf başörtülü olduğu için dövüldü ve bebeğini kaybetti.” Nuray Canan Songür’ün başına gelenlere, fikir ayrılıklarımıza rağmen, ben de üzülüyorum. Ama bütün olanlar için!.. Biliyorum, biraz daha açmam lazım. Harika Bir Haber Türkiye’nin En Geniş Kapsamlı İşitme Cihazları Best Hearing Aids Nuray Canan Songür’ü aslında Türkiye yakından tanıyor. Daha çok, önceki soyadıyla, Nuray Canan Bezirgan olarak biliyor. İslamcı aktivist Bezirgan, Türkiye’nin hafızasına, 1998 yılındaki türban eylemlerinde, okulun içinden gözaltına alındığı görüntülerle kazınmıştı. İstanbul Üniversitesi Tıbbi Dokümantasyon Bölümü öğrencisi Bezirgan, bir yıl sonra, ikinci gözaltısında hamile olduğunu, bu nedenle çocuğunu düşürdüğünü anlatıyor. Dönemin gazeteleri “öğretimi engellemek” suçundan altı ay hapis cezası aldığını, bu cezanın 1800 lira para cezasına çevrildiğini haber veriyor. Bezirgan, bu cezanın ardından Kanada’ya iltica talebinde bulundu. Yedi yıl Kanada’da yaşadı. Devir değişti. AKP iktidardaydı. Türkiye’ye döndü. İslamcı derneklerde çalışmaya başladı. Eşi Ömer Erol Bezirgan da AKP’nin elindeki İstanbul Büyükşehir Belediyesi’nde çalışmaya başladı. Sabah gazetesi sonrasını hiç anlatmıyor! Songür, 10 Haziran 2008’de, Habertürk’te Teke Tek programına katıldı. Programdaki diyalog, gündeme oturdu: “Fatih Altaylı: Humeyni’yi seviyor musun? Bezirgan: Evet seviyorum. Altaylı: Atatürk’ü seviyor musun? Bezirgan: Atatürk’ü sevmeme hakkı var mı? Başıma bir iş gelmeyecekse ben sevmiyorum. (...) Altaylı: Peki, bu ülkenin Kurtuluş Savaşı’nı örgütleyen bir adamı niye Humeyni kadar sevmiyorsun? Bunu merak ettim. Eğer Atatürk olmasaydı burada belki de İngilizler vardı, Fransızlar vardı. Bezirgan: Yani İngilizler olsaydı benim haklarım daha geniş olacaktı.” Kısacası Bezirgan açık sözlü. Görüşlerini saklamıyor. İşte mesele burada başlıyor. O türbanda ısrar ederken Fethullahçılar başka bir yoldaydı. Gülen’in emriyle başlarını açıp peruk takarak yollarına devam ettiler. Hedefleri sızarak ele geçirmekti. Takıyye ana yöntemleriydi. Bezirgan, Atatürkçüleri eleştirirken Fethullahçılarla da arası iyi değildi. FETÖ’nün yayın organı Samanyolu TV, onu Fadime Şahin’e benzetmiş, provokatörlükle suçlamıştı. Sonrasını kimse anlatmıyor dedik ya... Bezirgan, İslamcı yayınlarda yazıyordu. 28 Şubat’ın 13. yıldönümünde, 2010’da bir yazı kaleme aldı. Dönem, Ergenekon kumpasları devriydi. Bezirgan, devri yine eleştiriyordu. Kendisinden aktarayım: “Bugünlerde konjonktür gereği ‘Darbelere dur de’, ‘Darbelere karşı 70 milyon adım’ dedikleri aldatmasın sizi. (...) Önceleri ‘Cebrail gelip de bir parti kursa ona oy vermem’ diyerek siyasetten Allah’a sığınan bu cemaat, sonrasında ‘AKP’ye oy vermeyen vebale girer’ çizgisine gelerek partinin gizli kurmayları arasında yerlerini almışlardı. (...) Netice açık, 28 Şubat olmasaydı AKP olmayacaktı, AKP olmasaydı Gülen cemaati bu kadar büyüyemeyecekti. Onun için bu ‘Aman AKP’ye bir zarar gelmesin’ vesveseleri ve iktidara muhalif herkesi ‘Ergenekoncu’ ilan etme halleri...” Bezirgan, AKP’yi 28 Şubat ürünü olmakla, kurmaylarını FETÖ’cü olmakla suçluyordu. Öte yandan ona göre AKP türbanı sömürüyordu. O günlerde AKP’li kadınlar için söylediği, “Türkiyeli kadınlara, AKP’li kadınlarca Gülben Ergen modelinin önerilmesini sağlıklı bulmuyorum” ifadeleri olay olmuştu. Diyeceksiniz ki “Herhalde birileri Bezirgan’a destek olmuştur”. Ben de size diyeceğim ki “Çok safsınız”... İslamcı cenahın yayınlarını açıyorum. Eşinin o yıllarda Tevhid Haber’e verdiği röportajdan aktarıyorum: “Trafik Uygulama Müdürü Maşuk Mete tarafından çağrıldım. Bana ‘Eşin bir daha konuşmayacaktı. Yine konuşmuş ve AKP’yi Gülben Ergen üzerinden eleştirmiş’ dendi. (...) Eşimin bir internet sitesinde Samanyolu kanalıyla ilgili yazıları sorularak ‘Siz koskoca cemaati karşınıza mı aldınız’ dendi. (...) En sonunda da eşimin, Çeçen komutanın Rusya’ya teslim edilmemesi konusunda kamuoyu oluşturduğu, komutanın havaalanında AK Parti hükümetince Rusya’ya peşkeş çekildiğini duyurması üzerine aynı gün işime son verildi. (...) Biz öncelikle bunu Müslüman görünen medya ile konuştuk. Ne yazık ki makam sevgisi mi, çıkar meselesi mi bilinmez ama sükût ettiler.” Bu kadar değil. Bezirgan ailesi, bir dönem Rusya’yla savaşan Çeçen cihatçılara sahip çıkıyordu. Bir Çeçen aile için karakola gittiklerinde, karı koca dayak yediler. Nuray Canan Bezirgan’ın anlattıkları 6 Ocak 2010 tarihli gazetelerde şöyle yer aldı: “Polis merkezinin içinde bulunan kameraların görmediği kör noktaya eşimi götürdüler. Polis memurlarının eşimi dövdüklerini gördüm. Kurtarmak istedim ancak beni tuttular. Daha sonra beni de yerde sürükleye sürükleye götürerek dövmeye başladılar. H.B., eşimi odasına çıkardı. Sonra kafasını masaya vurdu. O amir daha sonra benim yanıma geldi. Başörtümden tutarak beni sürüklemeye başladı. Ben de o sırada yere düştüm. Kötü davranışlara maruz kaldık.” Nuray Canan Bezirgan, AKP döneminde, “28 Şubat zulmü” dediği dönemden daha çok zulme maruz kalmıştı. Gazeteci Ruhat Mengi’ye o dönem bunu şöyle anlatmıştı: “Bizim örtümüzle iktidara gelenler bizleri düşüncelerimizi ifade ettiğimiz için cezalandırdılar. Eğer ilgilenirseniz olanları size açıklamaya hazırım. Takıyyeci, güya muhafazakâr AKP’nin biz örtülüleri nasıl seçim öncesi kullandığını fakat iktidardayken nasıl davrandığını çarpıcı şekilde göz önüne sermek isterim.” Sabah gazetesi, Nuray Canan Songür’ün (Bezirgan) 25 yıl önceki hikâyesini anlatıp bıraktı. Sonrasını ise yazmadı. Belli ki yıllar sonra görüş değiştirip AKP’ye katılan, partiye adaylık başvurusu yapan Bezirgan da o konulara girmek istememişti. Ama geçmişte anlattıkları bile, AKP-Erdoğan döneminin zulüm defterinin, 90’lı yıllardan çok daha kabarık olduğunu gösteriyordu. Çıkmak mı, düşmek mi yoksa tepeye vardığın o an mı? Hepsini anlatmadan hareketten nasıl bahsedebilirsin?",https://www.cumhuriyet.com.tr/yazarlar/baris-terkoglu/her-seyi-anlatacaksaniz-hadi-gelin-konusalim-1912473
Barış Terkoğlu,İmamoğlu’nun damatla karşılaşması böyle bitti,07 Şubat 2022 Pazartesi,"Kelimeler dünyayı değiştirir mi? Hayatta karşılığı varsa, doğru zamanda söyleniyorsa tabii değiştirir. Yalnız senin sözün yetmez. Tarihin de kelimelerin dönüşümüne hazırlık yapması gerekir. Hatırladınız mı? Beykoz’da, NUN Vakfı’nın açtığı okuldaki imar krizini yazmıştım. 3 Ekim 2014 tarihli Resmi Gazete’de, Cumhurbaşkanı’nın damadı Berat Albayrak, ağabeyi Serhat Albayrak ve Sabah-ATV’nin sahibi Ömer Faruk Kalyoncu’nun bu vakfın kurucuları olduğu yazıyordu. Beykoz, Dereseki Mahallesi, 8 pafta, 355 ve 356 No’lu parsellerde vakfın bir arazisi vardı. Daha önceki dönemde de  İBB Meclisi’nde, buraya yapılacak okul inşaatı reddedilmişti. Gelgelelim, 2015 yılının mayıs ayında, Çevre ve Şehircilik Bakanlığı’nın devreye girmesiyle, burası “özel eğitim tesisleri alanı” ilan edilmişti. Böylece inşaat yasal statüye kavuşmuştu. Devamını da anlatmıştım. Bu arazilerin yanında, 360 No’lu parselde İBB’nin Kiptaş AŞ’sine ait bir arazi vardı. NUN Vakfı, orman statüsündeki bu araziyi de kiralamıştı. 1 Aralık 2018 tarihli sözleşmeyle, 267 bin 858 metrekarelik dev arazi, üç parça halinde ve toplamda aylık 19 bin 120 lira+KDV bedelle, en az 49 yıllığına kiraya verilmişti. Bu bedel, pek çok kişiye göre oldukça ucuzdu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İBB’nin el değiştirmesinin ardından müfettişler olaya el koymuştu. Hem NUN Vakfı’nın kendi mülkü olan araziye hem de kiralanan araziye dair inceleme raporu yazdılar. Raporları daha önce anlatmıştım. İBB, NUN Vakfı’nın kendisine ait arazide, taban alanında 432 metrekare, toplamda ise 1506 m2 fazla inşaat yapıldığını tespit etmişti. Bunun yanı sıra müfettişler, İBB’den kiralanan orman statüsündeki arazide de imar mevzuatlarına ve orman kanunlarına aykırı bina/yapı yapıldığını söylüyordu. Müfettiş raporlarının ardından İBB, Beykoz Belediyesi’ne yazı yazmış, her iki arazi için de gereğinin yapılmasını istemişti. Öte yandan savcılığa da suç duyurusunda bulunmuştu. Bunları somut müfettiş raporuna dayanarak aktardığım yazıların ardından başıma neler gelmedi ki… NUN Vakfı “yok öyle bir şey” diye açıklama yaptı. Cumhuriyet’e yapılanlar yetmedi, RTÜK’e başvurarak, olayı anlattığım Halk TV’ye ceza bile kestirdiler. Cumhuriyet’te 1 ve 4 Kasım’da hadiseyi anlatmıştım. Üç ay bekledim. Acaba arazide neler oldu? Kim haklı çıktı? Beykoz’da yaşayanlar, arazide bir hareket olduğunu söylüyordu. Yolum Beykoz’a düşünce yanıt arayayım dedim. Açıkçası ben de şaşırdım. Meğer İBB müfettişlerinin raporlarında yazdıkları, hem Beykoz Belediyesi hem de hükümet tarafından kabul edilmiş. Kriz de “mevzuat vakfa uydurularak” diyelim, çözülmüş. Nasıl mı? Beykoz Belediyesi, NUN Vakfı’nın kendisine ait olan arazideki imar hataları için Çevre ve Şehircilik Bakanlığı ile yazışmış. Belediye, tabiri caizse “şimdi ne olacak” demiş. Çevre ve Şehircilik Bakanlığı da oturup konuya bir çözüm üretmiş. NUN Vakfı’nın arazisindeki fazla inşaat sorununu çözecek şekilde, arazideki imar planını değiştirmiş. 26 Ocak’ta Bakanlık’tan olur alan plan değişikliği, “1 No’lu Cumhurbaşkanlığı Kararnamesi’nin 109. maddesi uyarınca” onaylanmış. Böylece inşaat imara uymayınca, imar inşaata uydurulmuş. Nun Vakfı’nın kendi arazisi için böylece sorun çözülmüş. Gerçekten de Çevre ve Şehircilik Bakanlığı’nın sayfasına girdim. Bakanlığın kamuoyu duyurularının arasında, sorunu tam da söylediğim gibi çözdüğünü gördüm. Nitekim Beykoz Belediyesi de İBB’ye yazdığı 2 Şubat tarihli yazıda “plandaki maddi hatanın plan tadilatı yapılmak suretiyle giderildiğini” söylüyordu. Gelelim İBB’den kiralanan arazideki yapılara… Burası halihazırda orman arazisi olduğu, mülkiyeti de İBB’de olduğu için, Bakanlık buraya aynı çözümü üretememiş. Bu durumda söz konusu yapıların ortadan kaldırılması gerekmiş. Beykoz Belediyesi’nin yaptığı görüşmeleri dinledim. Yazışmaları okudum. NUN Vakfı, İBB’den kiraladığı arazideki basit yapıları bizzat kendisi sökerek ortadan kaldırmış. Beykoz Belediyesi bunun ardından inceleme yapmış. Daha önce İBB’nin tespit ettiği yapıların ortadan kalktığını fotoğraflamış. Bu da İBB’ye resmen bildirilmiş. Beykoz Belediyesi’nin çektiği sökülmüş inşaat fotoğraflarından bazıları 19 Ocak tarihli Beykoz Belediyesi yazısında şu yazıyor: “Ruhsatsız yapıların yerinde bulunmadığı görülerek bahse konu alanlar yazı ekimizde tarafınıza sunulmuştur.” Böylece, kiralanan orman arazisindeki ruhsatsız yapılarla ilgili kriz de çözülmüş. Beykoz Belediyesi’nin çektiği fotoğrafları incelediğimde yapıların gerçekten kaldırıldığını gördüm. Böylece üç ay önce yazdıklarım doğrulanmıştı. Ben uydurmamıştım, sadece İBB raporunu aktarmıştım. Raporun gereğinin yapılmasının istendiğini söylemiştim. Gereği, uygun bulmadığım yolla da olsa yapılmıştı. Bakanlık, arazideki imar planını tadil etmişti. NUN Vakfı da Beykoz Belediyesi’nin teftişi öncesi, mevzuata uygun olmayan yapıları sökmüştü. Bütün bu olayların sonucunda ise kötü piyango bana vurmuştu. Ama olsun… Sonuçta hukuk esneyerek de olsa galip geldi. Bir orman daha inşaattan kurtuldu. Bunun için çile çekmeye değmez mi? Goethe, “Sözcük imdada yetişir, kurtarıverir durumu” diyor ya…  Kelimeler kâğıdı aştı, demirleri çürüttü, betonları yıktı. Öyleyse devam…",https://www.cumhuriyet.com.tr/yazarlar/baris-terkoglu/imamoglunun-damatla-karsilasmasi-boyle-bitti-1905698
Barış Terkoğlu,Fethullah’ı öldürdüler cenazesinde ağladılar!,17 Ocak 2022 Pazartesi,"Ölüm sonsuz eşitlik mi? Omuzlar üzerinde aynı akıbete uğurlanıyorsun. Yaşamın bütün zikzakları toprak altında kayboluyor. Masaya oturduğumda Aykut Edibali’yi yazacaktım. Derken bir başka ölüm haberi geldi. “Hekimoğlu İsmail” takma adıyla bilinen Ömer Okçu vefat etmişti. Merakla bekledim. Hükümet medyası “acı haber” olarak verdi. Meclis Başkanı Mustafa Şentop, İçişleri Bakanı Süleyman Soylu, Diyanet İşleri Başkanı Ali Erbaş, AKP Grup Başkanvekili Bülent Turan, AKP İstanbul İl Başkanı Osman Nuri Kabaktepe, Kültür ve Turizm Bakanlığı, Cumhurbaşkanlığı Kütüphanesi, Melih Gökçek taziye mesajlarında birbirini izledi. “Ağabey” diyor, “yıllardır düşünce dünyalarını etkilediğinden bahsediyorlardı”. Merakla kafamı öbür tarafa çevirdim. Pensilvanya da taziye mesajı yayımladı. Gülen, Hekimoğlu için “berrak bir su gibiydi” diyor, “askerlik mesleğinin kazandırdığı hususiyetleri hizmet hayatına tatbik ederdi” diyerek devam ediyordu. Gülen’i öteki FETÖ’cüler takip etti. FETÖ’cüler ile AKP-devletin zirvesi aynı acıda buluşmuştu. Elbette yersiz değil... Harika Bir Haber Türkiye’nin En Geniş Kapsamlı İşitme Cihazları Best Hearing Aids Hekimoğlu İsmail, 15 Temmuz’a kadar Fethullah Gülen’e sadık bir isimdi. Derken darbe girişimi yaşandı. Safını Erdoğan’dan yana seçmiş göründü. Bu “çift dinli yaşam”, ölümünün ardındaki karmaşanın da kaynağıydı. 1932 doğumluydu. Askeri okula girişini şöyle anlatmıştı: “Babam kasaptı ama kasap olmamı istemedi. Kısa yoldan para kazandıracak bir şey düşünmem gerekiyordu. Yırtık bir gazete küpüründe ‘Tank okuluna öğrenci alınacak’ yazıyordu. Ben de dilekçe verdim.” Sanmayın ki ordudan KHK ile atıldı. 22 sene askerlik yapıp emekli oldu. Üstelik... Genç yaşında bir asker olarak Said Nursi’nin sıkı müridi olmuştu: “Ben Bediüzzaman’a bağlı olduğum için onun söylediğine aykırı bir şey yapmadım. Kahvelere gitmezdim. Hatta arkadaşlar çağırıp kahvede bir çay içirseler arkasından tövbe istiğfar ederdim.” Bakıyorum, AKP-FETÖ’cüler, İslamcı “Minyeli Abdullah” romanı yüzünden neler çektiğinden söz ediyor. Hekimoğlu, kendisi yanıt versin: “Askeri mahkemelere de verildim. O zaman ‘Minyeli Abdullah’ı ben yazmadım’ dedim. Onlar da aksini ispat edemediler. Mahkûm olmadım.” Askerken Nursi’yi ziyaret edebilmesinin, İslamcı roman yazıp görevine devam edebilmesinin, Nur Risalelerini üniformasıyla dağıtabilmesinin sırrı Soğuk Savaş’ın kavgalarındaydı. Nurcular ve tabii Hekimoğlu, safını ABD-NATO ittifakından yana seçmişti. Hekimoğlu, 1960’da Hava Kuvvetleri’ne geçmiş, ondan fazla kez ABD’ye giderek orada eğitim almıştı. Füzeciydi ve elbette füzelerin yönü Sovyetler’e doğruydu. Hekimoğlu, İslamı bile orduda öğrendiğini de eklemişti: “Askerlik çok iyi bir meslek. Ben kültürümü orada artırdım, orada tahsil yaptım. Orada dinimi, imanımı öğrendim. Dünyaya tekrar gelsem, herhalde yine asker olurdum.” Kendisini “Risale-i Nur dağıtıcısı” olarak tanıtan Hekimoğlu, ABD’ye risaleleri taşıyan isimdi: “Amerika’ya gittim. Ondan sonra üstadı hiç göremedim. Şöyle dediğini hatırlıyorum: ‘Amerika ve Almanya’dan Risale-i Nurlar isteniyor oraya giden kardeşlerimiz Risale-i Nurları götürsün.’ (…) Amerika’ya da Risale-i Nurları götürmüştüm.” FETÖ’nün dinler arası diyaloğunun habercisi gibi... ABD’de vaktinin çoğunu üye olduğu kilisede geçiriyordu: “Arkadaşlarım beni şaşkınlıkla takip ediyorlar, ‘Ya, Türkiye’de dindardın şimdi de Hıristiyanlığa merak sardın ne oluyor sana’ diye soruyorlar. Ben de ‘Kültürümü artırıyorum’ diye cevap veriyorum.” Tek cezası Zaman’dan Peki Nurculuk? Said Nursi’nin talebesiydi. Ardından Nurcu Zübeyir Gündüzalp’in öncülüğünde, 1967’de çıkan İttihad’da yazmaya başladı. 1969-1974 arasında Nurculuğun o dönemki en büyük yayını Yeni Asya’daydı. Üstelik hâlâ askerdi. Nurcu Kırkıncı Hoca’nın (Mehmet Kırkıncı) sohbetlerini, Erzurum’da görev yaptığı 1956’dan beri takip ediyordu. Kırkıncı Hoca, Fethullah Gülen’i Nurculuk halkasına ilk sokan isimdi. Hekimoğlu, 1970’lerin ikinci yarısından itibaren yolunu Fethullah Gülen’le birleştirdi. Zaman gazetesi FETÖ tarafından ele geçirildikten sonra, 1988 yılında orada yazmaya başladı. Gazetede en uzun süre görev yapan isimlerden oldu. Erdoğan, Türkçe Olimpiyatlarında elini tutmuştu Hani “Neler çekti” deniyor ya... Ceza aldığı tek dosya, Zaman’da yazdığı yazıdandı. TSK, o dönemde irticayı da hedefe koymuştu. Hekimoğlu, imam hatiplileri Harbiye’ye almayan TSK’yi sert dille eleştiriyordu. Bu yazıdan sadece 72 gün hapis yattı. Bugün Zaman okumanın örgüt delili sayıldığı hatırlanırsa “Ucuz kurtulmuş” bile denebilir. 2002 yılında sol yanı felç geçirmişti. Onu da politikleştirmişti: “Sol tarafım felçli. Zaten bu soldan hiç hayır görmedim.” Hekimoğlu’nun konuşmalarını açıyorum. Hayatını şöyle tanımlıyor: “Şükrolsun ki Allah beni Fethullah Gülen Hocama talebe etti. Bilmiyorum o kabul eder mi etmez mi? Ben kendimi onun talebesi biliyorum.” Hekimoğlu, yaşlı ve hasta haliyle bile Pensilvanya’nın ziyaretçileri arasındaydı. 17-25 Aralık’tan sonra AKP-FETÖ cephesi çatlayınca Hekimoğlu tavrını sürdürdü: “Hizmet, İslamiyeti yaşamak ve yaşatmaktır. Hocam bu hususta örnektir. Nasıl ki altının bakırdan ayrılması için ateşe atıp eritirler, aynı şekilde Allah Müslümanlara da ateş verir, kimin bakır, kimin altın olduğu böylece anlaşılır.” Gelgelelim... Savaş şiddetlendi. Hekimoğlu’nun Gülen’in oluruyla kurduğu bir yayınevi (Timaş) vardı. Graham Fuller başta olmak üzere pek çok Fethullah destekçisinin kitapları da buradan çıkmıştı. Hekimoğlu safını bir daha seçti. 15 Temmuz’un ardından “Ben artık Fethullahçı değilim” der gibi Erdoğan’a bir mektup yazdı. “Müslüman Darbeci Olamaz” kitabıyla da sanki günah çıkardı. Haliyle ölümünden sonra iki taraf da “bizden” mesajları yayımladı. Öyle ya, Gülen’in “Ülkeme dönebilseydim iki insanın ziyaretini çok arzu ediyordum” dediği ikiden biriydi. FETÖ’cüler tekerlekli sandalyeye mahkûm, yaşlı Hekimoğlu’nun tavrını anladıklarını söylüyordu. AKP’liler ise geçmişi unutmayı seçiyordu. Hekimoğlu İsmail’in sıkça hedef aldığı 28 Şubat kumpas davasının emekli askerleri ise bu gayri meşru evliliğin kurbanı gibi, 80’li yaşlarında hapiste kalmaya devam ediyordu. Taziyeye bakınca dudaklarımdan döküldü: Fethullah’ı öldürdüler, Fethullahçıların cenazesinde ağladılar. Ölüm... Yaşayanların hiç anlamadığı kayıtsızlık. Topraktan fışkıran çiçek, bedeni kemiren böcek konuşsa insanın riyakârlığını insana anlatacak.",https://www.cumhuriyet.com.tr/yazarlar/baris-terkoglu/fethullahi-oldurduler-cenazesinde-agladilar-1900556
Barış Terkoğlu,Ben bu mahkemeyi bir yerden hatırlıyorum,28 Şubat 2022 Pazartesi,"Tren hareket etti. Ardında bıraktıkların el sallıyor. Uzaklaştığını onlara baktıkça anlıyorsun. Koca insanlar ufukta kayboluyor. Geçen perşembe Adliye’deydim. Üniformasız askerler yargılanıyordu. Sanki bir zamanların Genelkurmay Karargâhı’na “buyurun kendinizi savunun” deniyordu. 10 yıl önce Fethullahçıların hedefindeki askerlerin karşısında, bugün “yeni yargı” vardı. Tiyatroysa aynıydı. Her geminin denizlerde ayrı yolculuk etmesi gibi. Amiraller yazdıkları Montrö açıklamasını mahkeme önünde tek tek savundu. İmza attıkları metin nasıl da doğrulanmıştı: “Montrö, Türkiye’nin herhangi bir savaşta, savaşan taraflardan birinin yanında istemeden savaşa girmesini önleyen bir sözleşmedir. Montrö, Türkiye’nin II. Dünya Savaşı’nda tarafsızlığını korumasına imkân yaratmıştır.” Duruşma sabahında, Rusya, Ukrayna’ya girmişti. Amiraller sözde darbecilikle suçlanırken onları suçlayan hükümet üyeleri, Montrö’ye sahip çıkma yarışındaydı. Yüzlerindeki kızarıklık uzaktan görünebiliyordu. Bu kadar değil... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bir başka salonda, yine 10 yıl önceki gibi, emekli Genelkurmay Başkanı İlker Başbuğ yargılanıyordu.  Gazeteciler salona alınmadı. Kapının önündeydik. Başbuğ’un sesi salondan dışarıya taşıyordu: “Haksızlığın diz boyu olduğu bir ortamda, bir adam kanıtlanmış olaylara, yani olgulara dayanarak bir tarihi analiz, tespit yaptığı için bugün burada yargılanmaktadır. Aslında bugün burada yargılanan bu adam değildir. Yargılanan; suç unsuru olarak ileri sürülen tarihi analizin de yer aldığı, beş yıllık emeğin bir ürünü olan 1159 sayfalık bu kitaptır!” Duruşma bitti. Başbuğ kapının önüne çıktı. Salona alınmadıkları için kızgın gazetecilere önce dünyanın konuştuğu krizi hatırlattı. Ardından elinde tuttuğu kalın kitabı gösterdi: “Bu kitabın önemli bir bölümü II. Dünya Harbi esnasında Cumhurbaşkanı İsmet İnönü’nün nasıl aktif bir tarafsızlık politikası izleyerek Türkiye’yi savaşa sokmadığını, nasıl bir Türk insanının dahi burnunun kanamasına izin vermediğini anlatıyor.” Başbuğ’un kastettiği, sonunda ansiklopedi boyutlarına ulaşan “Güç Odaklarının Mücadelesi” kitabıydı. 1299-1980 aralığında, Türk tarihine eşlik eden güç savaşlarını konu ediyordu. Bunlardan biri de II. Dünya Savaşı’ndaydı. Eve dönünce o kitabı açtım. İnönü’nün Türkiye’yi II. Dünya Savaşı’na sokmama mücadelesini okudum. Aslında Atatürk o günü çok önceden öngörmüştü. 27 Eylül 1932’de şu analizi yapmıştı: “Almanya, İngiltere ve Rusya hariç olmak üzere, bütün Avrupa kıtasını işgal edebilecek bir orduyu kısa zamanda oluşturabilir, bundan dolayı savaş 1940-1946 yıllarında başlayabilir.” Atatürk’ün savaş arifesinde ölümüyle, Cumhurbaşkanlığı gömleğini giymek zorunda kalan İnönü, şartları şöyle anlatıyordu: “Dış âlemin yeryüzü ölçüsünde çatışmaya gittiğini görüyordum. Ufukta beliren bu çetin fırtınayı selametle geçirmek en çok fikrimi işgal ediyordu.” Her dış politika bir iç politikadır. Başbuğ, İnönü’nün döneminin aktif çatışmasızlık politikasının içeride de yansımasını anlatıyor: “İnönü, Atatürk ile olan anlaşmazlıkların sonucunda siyasi alanı tamamen terk etmek zorunda kalmış önemli kişilerle yeniden ilişki kurmak ve onlarla uzlaşmak istiyordu. Önce Kazım Karabekir, daha sonra Hüseyin Cahit Yalçın ve Fethi Okyar seçim sonucunda CHP milletvekili oldular. Seçimde müstakil milletvekilleri olan Ali Fuat Cebesoy ile Refet Bele de CHP üyeliğine kabul edildiler. Böylece yeni yönetimle eski muhalefet bir noktada buluşmuş oldu. Bu İnönü’nün ‘Barış Politikası’nı oluşturuyordu.” Savaş boyunca Türkiye’den talepler var. Ancak İnönü, her seferinde bir denge kurarak Türkiye’yi çatışmadan uzak tutuyor. Her talebin karşısına ötekini oturtuyor. Savaşan devletlerle, Türkiye’yi çatışmadan uzak tutacak anlaşmalar imzalıyor. Dezavantaj olarak görülebilecek stratejik konumu bir avantaja çevirmeyi, tarafsızlığı bir taraf yapmayı beceriyor. Zira savaşanlar da Türkiye’yi kendileri için savaşa sokmayı istemekle beraber, tarafsızlığını da kazanım sayıyor. Sadece bir seçim değil. Başbuğ, İnönü’nün aktif tarafsızlık politikasının, seçenek olduğu kadar mecburiyet olduğunu da anlatıyor. Başbuğ, Türk ordusunun da Türk ekonomisinin de o günkü konumunu incelediğinde, yurt savunmasının ötesine geçecek koşulların olmadığını gösteriyor. Öte yandan kazanan tarafta dahi olsa, savaşa girdiği senaryoların tümünün sonunda, Türkiye kayıpla çıkıyor. İnönü, büyük devletlerin garantilerine rağmen durumu şöyle tarif ediyor: “Baştanbaşa bir harabe halinde devir alınmış bir Türk ülkesinde, böyle bir savaşa katılmanın daha ilk yirmi dört saatinde bu ülkenin yani İstanbul’un, İzmir’in, Ankara’nın ve şu an bin bir alın teriyle yaratılmaya çalışılan endüstri merkezlerinin, yolların, köprülerin uğrayacağı tahribatın bedeli ne olacaktı? Ve sonunda Türkiye, hele bir istilaya uğrarsa, onu kim kurtaracaktı? Churchill’in dediği gibi ileride kurulacak Birleşmiş Milletler mi? Yoksa, Doğu Avrupa ve Balkan ülkelerini Almanlardan kurtaran komşumuz Sovyetler Birliği mi?” İnönü, savaşta Almanya ve İtalya ile karşı karşıya, barışta da Sovyetler Birliği ile baş başa olacağı öngörüsüyle politikasını belirliyor: “İnönü’nün uyguladığı mükemmel strateji ve diplomasinin odak noktasını Sovyetler Birliği oluşturmuştur. İnönü, ne olursa olsun Türkiye ile Sovyetler Birliği’ni karşı karşıya getirebilecek hareket tarzlarından kaçınmıştır.” Üstelik... Bugün televizyonlarda ya da sosyal medyada, Moskova’ya ya da Kiev’e yürümeye meraklı “kahramanlar” görüyoruz ya. O gün de Türkiye’yi Almanya ya da İngiltere yanında savaşa sokmak isteyenlerin kavgasını Başbuğ’un kitabından okuyoruz. Montrö dahi, bugünkü gibi, devletin en tepesinde tartışma konusu oluyor: “Menemencioğlu 15 Haziran 1944’te istifa etmişti. İstifa nedeni, 1944 Ocak ve şubat aylarında Alman savaş gemilerinin Montrö Boğazlar Sözleşmesi’ne aykırı olarak geçişlerine izin vermiş olmasıydı.” Alman müttefiki Turancılar da aynı gerekçeyle tasfiye ediliyor. Öyleyse, her şeyden önce iç huzuru sağlamak, Montrö başta olmak üzere Türkiye’yi koruyan anlaşmaları savunmak, hayaller ile ulusal politikaları ayrıştırmak, Rusya ile çatışmadan ne olursa olsun kaçınmak, barışçıl tavrın pasifizmle değil aktif politikayla olacağını anlamak, savaşmak istemeyen başka devletlerin çıkarı için Türk milletini ve toprağını feda etmemek, ayağını kendi toprağına basmak, bugün için de temel koruyucu program olarak önümüzde duruyor. Haliyle emekli askerlerden kurulan mahkemede aslında Türkiye’nin çıkarları yargılanıyor. Valizler yerleşti, yolcular alıştı. Tren hızlanarak zamanı yakaladı. Bir an pişman olup kalkıp geriye doğru koşuyorsun. Ama ne fayda, bir daha o ana ulaşamazsın.",https://www.cumhuriyet.com.tr/yazarlar/baris-terkoglu/ben-bu-mahkemeyi-bir-yerden-hatirliyorum-1911576
Barış Terkoğlu,"‘Mağdurunu’ söyle, sana kim olduğunu söyleyeyim",24 Şubat 2022 Perşembe,"Ne garip. Dövseler de sövseler de öldürseler de fark etmiyor. Her durumda mağdur olmayı başarıyorlar. Mağdurlardan mağdur beğen derken, şimdi de “nafaka mağdurları” ortaya çıktı. Bir Türkiye klasiği, iktidar da bu mağdurlara sempatiyle bakıyor. Gazeteleri, “Nafaka mağdurlarına müjde” haberleriyle dolu. Bir Allah’ın kulu da “nafaka mağduru kadınlar var mı, onlarla da konuşalım” demiyor. Evlenirken, mühendis-doktor kadınla nikâh istiyorlar. Çocuk doğurunca evde otursun, “Evinin kadını olsun” diyorlar. Yıllarca işten güçten elini çektiriyorlar. Kendileri sırtlarını dönüp gittiklerinde ise “Yatağıma girmeyen kadına, çorabımı yıkamayan kadına neden nafaka ödeyecekmişim” diyerek kendilerini mağdur sayıyorlar. Aslında nafaka, bu eşitsiz dünyada, kadının elindeki temel bir hak. Kaldırılması, kadını savunmasızlaştırmak demek. Adalet için değil, kadının “ayrılma hakkı”nı ortadan kaldırmak için nafakaya saldırıyorlar. Aylardır hükümet medyasında “geldi geliyor” haberlerini okuduktan sonra, eski Adalet Bakanı Abdulhamid Gül’e yakın kaynakları aradım. Bu konuda bir adım atmadığını söylediler. Anlatılana göre, “nafaka gitsin lobisi” de Gül’ün eylemsizliğinden şikâyetçiydi. Harika Bir Haber Türkiye’nin En Geniş Kapsamlı İşitme Cihazları Best Hearing Aids Bu kez yeni Bakan Bekir Bozdağ’a yakın isimleri aradım. Henüz resmileşmiş bir teklifin olmadığını öğrendim. Her şey “taslak aşamasında”ydı. Bozdağ’a bu konuda bir brifing verileceğini, ondan sonra çalışmaların hızlanacağını anlattılar. Hükümet medyasına yansıyan çeşitli somut bilgileri sordum. “Çoğu gerçeği yansıtmıyor” yanıtını aldım. Daha derine indikçe bir başka resim çıktı. Hatırlayın, İstanbul Sözleşmesi’nin kaldırılması, iktidar içinden ve dışından muhafazakâr-İslamcı bir ekibin mücadelesiyle gerçekleşmişti. Bir bütün olarak Medeni Kanun’u hedefe koyan, ısıra ısıra ortadan kaldırmayı hedefleyen lobinin hedefinde, bu kez nafaka vardı. Cumhurbaşkanı’na konuyu taşımışlardı. Oradan da olumlu yanıt almışlardı. Haliyle, nafakada ana halka Beştepe’ydi. Peki, ne olacak? Bundan sonra neler yaşanacak? Ortada henüz bir yasa olmadığı için kadın örgütleri “gelmekte olanı” geçmişe bakarak okuyor. 2016 yılında Meclis’te kurulan “Boşanma Komisyonu”nun bugünkü Bakan tarafından da sahiplenilen sonuç raporu, Bozdağ’ın kadın ve çocuklar üzerine yaptığı açıklamalar ve öneriler, Cumhurbaşkanlığı’ndan gelen sinyaller, hükümet medyasına yansıyanlar, en önemlisi “nafaka karşıtı lobi”nin talepleri ortaya bir fotoğraf çıkarıyor. Önce şunu söyleyelim... Nafaka, sadaka değil. Evlilik süresince kazanan ve bu konumunu boşanmayla da devam ettiren taraftan, kaybeden tarafa aktarılacak bir hak. Haliyle kadın da erkeğe nafaka ödeyebiliyor. Ancak Türkiye’de, kadınların kaybeden tarafta olması nedeniyle, nafaka genellikle kadına ödeniyor. Bugün “nafaka” altında üç ayrı şey var. “Tedbir nafakası”, boşanma davası sonuçlanıncaya kadar mağduriyet oluşmaması için ödeniyor. “Yoksulluk nafakası”, ayrılık sonrasında “boşanma yüzünden yoksulluğa düşecek tarafa” bağlanıyor. “İştirak nafakası” ise çocuklara bakan tarafa ödeniyor. Yapılmak istenen değişiklikle, bütün nafaka türleri hedef alınıyor. “Boşanmaları hızlandırma önerisi”; boşanmayı bir dilekçe ile, “boş ol” çabukluğunda gerçekleştirmeye dayanıyor. Velayet, nafaka, kusur, mal paylaşımı gibi ihtilafları, sonraya bırakıyor. Haliyle, “tedbir nafakası”nı fiilen ortadan kaldırıyor. Çocuklarla baş başa kalan kadını, dava süresince kendi başına bırakıyor. Hazırlıklardan yansıyanlara göre, yapılan çalışmada, diğer nafakalar sınırlanıyor. İki yıl altı evliliklerde beş yıl, beş yıl altı evliliklerde 7-8 yıl, 5-10 yıl arası evliliklerde 12 yıl nafaka getirilecek. İşin ilginci, “nafaka mağdurları” ilan edilenler, bunu bile fazla buluyor. Diyelim beş yıllık bir evlilikte iki çocuk doğuran bir kadının, sekiz yıl sonunda çocuklarla beş parasız kalma ihtimaline verilmiş bir yanıt yok. Öte yandan, sonrasındaki zaruri durumlarda, Aile Bakanlığı’ndan nafaka alınması gündeme getirilerek nafaka belirsizliğe sürükleniyor. Yine kamuoyuna yansıyana göre, “iş imkânı olması” durumunda nafaka kesilebilecek. Bu muğlak ifade, “İş beğenmiyor” denilerek nafakasız bırakmayı getirebilecek. Öte yandan, mevcut kanunda, 18 yaşını doldurmuş ya da evlenmiş çocukların nafakaları kesiliyor. Çocuk okuyorsa devam ediyor. Buna dair konuşulan, “çocuğun özel durumuna göre belirlenebilecek” ifadeleri, ek gelir için çalışan bir üniversite öğrencisinin nafakasını riske atıyor. Ayrıca hızlı boşanma ile kadının aile konutunda oturması da bundan sonra tehlike altında olacak. Kadın örgütlerine göre, tasarlanan “aile arabuluculuğu” müessesesi, sürecin güçlü lehine işlemesini sağlayacak. Şimdilik gündemde olmasa da muhtemel “sulh komisyonları” ile kadınların hukukuna sınır çizilecek. “Nafaka karşıtı lobi”nin ısrarla istediği, ödemeyenlerin kısa süreli hapsedilmesinin kalkmasıyla, “isterse öder” durumu oluşacak. Aslında kadınlar da nafakanın tarihe karıştığı bir düzen istiyor. Zira nafaka kadın-erkek eşitsizliğinin bir sonucu. Üretmenin de yaşamanın da bakımın da eşitlik içinde olduğu bir sistemde, yürürlükteki yasalarla bile nafaka silinip gidebilir. Ama bugün nafakayla hedef alınan, laiklik ve modern yaşam. Medeni Kanun’un kazanımı olan nafakanın kaldırılmasıyla, kadınlar ayrılık hakkını yitirecek. Özel hayatlarında erkek egemenliği daha da artacak. Kadınlar, evlilikte de boşanmada da kaybeden taraf olacak. Üstelik nafaka meselesi Acun’la Şeyma üzerinden konuşuluyor ya... Aslında KİH-YÇ’nin yayımladığı araştırmaya göre, geçen yıl nafaka ortalaması sadece 370 liraydı. Üstelik sadece yüzde 20.7’si ödenirken en az yüzde 50.7’sinin hiç ödenmediği görülüyordu. Bu tablo içinde asıl nafaka mağduru kadınlar yerine, “nafaka kalksın lobisi” ile çözüm arayan hükümetin görüşme masasına, nedense Diyanet İşleri Başkanı da oturdu. Sanmayın ki güçsüzlükten kaynaklanıyor. Mağdurun kim olduğunu güçlüler belirliyor. Mağduriyet madalya gibi, iktidar sahipleri tarafından yakaya iğneleniyor. “Ben de mağdurum” diyemiyorsanız hâlâ ayaklar altında ezildiğinizden!",https://www.cumhuriyet.com.tr/yazarlar/baris-terkoglu/magdurunu-soyle-sana-kim-oldugunu-soyleyeyim-1910509
Barış Terkoğlu,İşi bileceksin burs alıp işe gitmeyeceksin!,03 Şubat 2022 Perşembe,"Kabuk mu, çekirdek mi? Meyve bunların hangisinde? Elbette hepsi birden. Önce hatırlatma… AKP milletvekili Ravza Kavakçı Kan’ın ABD’deki doktorasına İBB şirketi Metro İstanbul AŞ’nin sponsor olmasını daha önce anlatmıştık. Kavakçı, cevaben “Burs almaya hak kazanan 39 kişi arasında bulundum” diyordu. Bunun üzerine İBB müfettiş tayin etmiş, diğer 38 kişinin peşine düşmüştü. Listeden İBB’ye yönelik paylaşımlarıyla gündeme gelen bir başka AKP vekili Fatma Betül Sayan Kaya da çıkmıştı. Yazdıklarımızın ardından bir başka bursiyer hakkında çıkan haber yeniden gündeme geldi. AKP İstanbul İl Kadın Kolları Başkanı Rabia İlhan Kalender de İBB şirketi KİPTAŞ’ın sponsorluğunda yurtdışı eğitimi almıştı. (Odatv, 29 Aralık 2021) Gelelim diğer detaylara... Müfettişler, İBB şirketleri sponsorluğunda yurtdışı eğitimine gönderilen 38 kişi için inceleme yapmışlar. Bunlardan ikisinin İGDAŞ, altısının KÜLTÜR AŞ, üçünün İSFALT AŞ, altısının İSBAK AŞ, beşinin ULAŞIM AŞ, beşinin İDO AŞ, beşinin İSTAÇ AŞ, beşinin KİPTAŞ ve birinin de BELBİM AŞ gelirleri ile gönderildikleri tespit edilmiş. İDO 2011’de özelleştirildiği için beş kişi hakkında inceleme yapılamamış. Kalanlar hakkında rapor hazırlanmış. Tablonun bütünü çıkmış. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 34 kişinin (İDO’dakiler hariç) belediye şirketlerine yarattığı maliyet, 2 Şubat tarihli kurla 62 milyon 596 bin 618 lira çıkmış. Söz konusu durum hem savcılıklara hem de ilgili şirketlere bildirilerek gereğinin yapılması istenmiş. İBB müfettişlerinin KİPTAŞ AŞ’deki beş bursiyer hakkındaki raporu 30 Kasım 2021 tarihli. AKP İstanbul İl Kadın Kolları Başkanı Rabia İlhan Kalender de bunların arasında. Kalender, KİPTAŞ’a iş başvurusunda bulunmuş. Akabinde 5 Şubat 2007’de avukat olarak işe alınmış. 7 Kasım 2008’de, Belçika’nın Brüksel şehrinde bulunan VRIJE Üniversitesi Avrupa ve Uluslararası Hukuk bölümünde, doktora eğitimi için kabul aldığını söylemiş. Sponsorluk talep etmiş. 11 Kasım 2008’de, hızla KİPTAŞ ile Kalender arasızda burs sözleşmesi imzalanmış. Gelgelelim, Kalender okula devam edememiş. 15 Mart 2010’da bir dilekçe vermiş: “...Kayıtlı olduğu okulun Belçika Brüksel’de olduğu, eşinin Almanya’da Sabah Avrupa gazetesinde çalıştığı, Almanya’da ikamet ettikleri (...) bu bilgiler ışığında Almanya Bremen Üniversitesi Hukuk Fakültesi’ndeki doktora eğitiminin desteklenmesini talep ettiğini...” Bu da KİPTAŞ’taki yöneticiler tarafından kabul edilmiş. İBB müfettişlerine göre, bu isimlerin yurtdışı bursu süreci kanunlara aykırı. Politik durumları da bu şüpheyi elbette artırıyor. Kamu görevlilerinin yurtdışına gönderilmesinin bir mantığı var. O da eğitimleri bitince çalıştıkları kurumlara dönerek katkı yapmaları. Bunun için kanunlarda mecburi çalışma süreçleri de belirlenmiş. Yaklaşık yedi yıl KİPTAŞ’tan burs parası alan Kalender için mecburi çalışma süresi 10 yıl 7 gün hesaplanmış. Gelgelelim, Kalender KİPTAŞ’ta çalışmak istememiş: “11 Kasım 2008 tarihli yurtdışı eğitim sözleşmesinin 5. maddesi gereğince KİPTAŞ’a olan mecburi hizmet borcunu İsttelkom AŞ bünyesinde ifa emek isteğini bildirdiği...” Bu da kabul edilmiş... Diyeceksiniz ki çalışmış mı? Gelin raporda yazanı aynen aktaralım: “Rabia İlhan Kalender’in, https://www.akpartiistanbul.com/AkKadro/12/il-kadin-kollari-yonetimi web adresindeki özgeçmiş bilgilerinde yer alan; ‘2005-2015 yılları arasında yurtdışında ikamet etti. 7 Haziran 2015 tarihinde gerçekleştirilen 25. Dönem milletvekili genel seçimlerinde AK Parti İstanbul 1. Bölge Milletvekili Adayı oldu. 2015-2018 yılları arasında AK Parti İstanbul İl Kadın Kolları Seçim İşleri Birim Başkanlığı görevini ifa etti. Çeşitli sivil toplum örgütlerinde yönetim kurulu üyeliği yaptı. AK Parti İstanbul 6. Olağan İl Kongresi’nde Yönetim Kurulu Üyesi seçildi. Seçim İşlerinden sorumlu il başkan yardımcılığı görevini ifa eden İlhan, 27 Ocak 2019 tarihi itibarıyla il kadın kolları başkanı olmuştur’ beyanları ile sözleşme hükümleri birlikte değerlendirildiğinde, esasen Rabia İlhan Kalender’in şirkette hiçbir zaman çalışmadığı, ancak çalışmış gibi belgeler tanzim edilmiş olabileceği...” Yani rapora göre, Kalender özgeçmişinde “ben zaten hiç çalışmadım” diyor! Kalender’in birçok belgesinde de eksik bulan İBB müfettişleri, sonunda Kalender’in eğitiminin kamuya maliyetini çıkarmış: 671 sterlin, 9 bin 940 dolar, 128 bin 247 Avro, 123 bin 722 lira. İBB bu parayı Kalender’den ve ona bu imkânı sağlayan memurlardan yasal faiziyle birlikte istedi. Öte yandan Kalender’e burs vermek için resmi sözleşmeleri ihlal eden, Kalender’i çalışmadığı dönemde de çalışıyor gösteren, nihayetinde kamuyu zarara uğratan yöneticiler hakkında da savcılığa suç duyurusunda bulundu. Kamunun, nitelikli eleman yetiştirmek ve ondan kamu adına yarar sağlamak için yarattığı yurtdışı burs sisteminin nasıl kullanıldığı ortada. Ülkenin öğrencileri burs krizi, yurt krizi yaşıyor. Yıllarca, aldığı 3 kuruş krediyi ödemeye çalışıyor. Kimileri ise işe girdiği gün kamu şirketinden burs kazanıyor, okulunu bitirmeden geri dönüyor, işe gitmeden hayatına devam ediyor. Olan yine halkın mülküne oluyor. Bu isimler, milletin malını özel mülkü gibi harcarken, özel çıkarını herkesinmiş gibi sunuyor. “Milli ve manevi değerler” de bu çıkar savaşının kılıfı oluyor. Doğanın hazırladığı örtüyü kaldırıp yiyorsun. Kendisini devam ettiren özü de toprağa bırakıyorsun. Bilmek hep bir kabuk soyma, çekirdeğe ulaşma değil mi?",https://www.cumhuriyet.com.tr/yazarlar/baris-terkoglu/isi-bileceksin-burs-alip-ise-gitmeyeceksin-1904774
Barış Terkoğlu,Putin’in özel hayatına giren cemaat,07 Mart 2022 Pazartesi,"Ukrayna Harbi’nde yalnız bugün değil, geçmiş de taraf oldu. Puşkin yasaklı, Dostoyevski yasaklı. Sanki tarihin ortasına bir cemre düşmüş. Herkese “safını seç” demiş. Bakıyorum, Hayrettin Karaman, Ukrayna ordusu için fetva veriyor. İsmailağa, Rusya-Kadirov hesaplaşması yapıyor. Meseleyle ilgili kritik bir dosya ise yargının kucağında duruyor. Hatırlayın, Türkiye’de “Adnan Oktar Cemaati” olarak bilinen ekibe, 2018 yılında bir operasyon yapılmıştı. Açılan davanın sonucunda, İstanbul 30. Ağır Ceza Mahkemesi, grubu “Adnan Oktar Silahlı Suç Örgütü” olarak tanımlamıştı. Davada 236 kişi hüküm giydi. Binlerce yıla varan cezalar, cinsel suçlardan örgüt üyeliğine kadar yayılıyordu. Ancak bunlardan biri vardı ki ayrıca dikkat çekiciydi. Grubun lideri Adnan Oktar, “siyasi ve askeri casusluğa teşebbüs” suçlamasından da 8 yıl ceza almıştı. Sahi neydi bu hikâye? Dosyanın ayrıntılarına bakıldığında, Rusya adına kritik görüşmelere katılan bir çevirmenin, uzun yıllardır Oktarcı olduğu görülüyor. Kırım asıllı Rus vatandaşı olan Leyla İsmailova, diplomatik görüşmeleri anbean Oktarcılara aktarıyor. Dosyada bu konuda hem konuşmaların kayıtları hem de itiraf var... Harika Bir Haber Türkiye’nin En Geniş Kapsamlı İşitme Cihazları Best Hearing Aids 29-30 Ocak 2018’de, Rusya’nın Soçi şehrinde Suriye Ulusal Diyalog Kongresi yapılmıştı. Toplantıya, Türkiye’nin de aralarında olduğu Suriye krizine taraf devletler ve sahadaki gruplar katılmıştı. Salonda neler konuşulduğunu tüm dünya merak ederken çevirmen Leyla İsmailova’nın telefonu, yaşananları dakika dakika Oktarcılara aktarıyordu. 30 Ocak 2018’de saat 21.02’yi gösterdiğinde İsmailova, “Bitti İnşallah” yazdı. O dönem Oktar’ın çevresinde “Dış İlişkiler Sorumlusu” olan, sonra itirafçıya dönüşen Ece Koç’tan “Ne karar çıktı?” karşılığını aldı. İsmailova, buna yanıt olarak “Rusya’nın istekleri hepsi kabul” diye başladıktan sonra, kararları aktardı. Böylece Oktarcılar, Soçi’nin sonuçlarını tüm dünyadan önce, toplantıdaki çevirmen aracılığıyla öğrendi. “Dakika dakika” lafın gelişi değil, gerçek... Öyle ki İsmailova, salonun havasını dahi Oktarcılara anında bildiriyordu. Ece Koç’un telefonunda gördüğümüz, saat 18.14’teki “Soçi’de tezahüratlar ve tekbir”, 18.15’teki “Mihraç Ural sızmış buraya” mesajları anbean aktarımı gösteriyordu. İlerleyen dakikalarda, çevirmenin görüşmeleri nasıl belirlediğini anlatan aktarım da var: “Rejimciler Zeytin Dalı ve Türkiye ile ilgili çok sert sözler söylüyor. Özür dileyerek çeviriyorum ve bazı sözleri çevirmiyorum, ki söyleyemem.” Bu kadar değil… Türkiye ile Rusya arasındaki Akkuyu Nükleer Santralı görüşmelerinde de İsmailova var. Neler olduğunu yine Oktarcılara aktarıyor. En dikkat çekici olan ise kuşkusuz şu ifadeleri: “Çok çalma var her iki taraftan. Proje geleceği bulanık. Ama ikisi de 2023 diye anons ettiler. Herkes inandı. 2023 olması imkânsız. Anlaşılınca ne uyduracaklar merak ediyorum.” “İnşallah”lı “maşallah”lı ifadeler sürüp gidiyor. “Sonrasını yüz yüze anlatırım”larla biten konuşmaların ardından, İsmailova, grup adına görüştüğü kimselere, diplomatik detayları aktarıyor. İsmailova’nın görüştüğü Ece Koç’un daha sonra itirafçı olduğunu söylemiştim. Koç, İsmailova’nın önemini, verdiği ifadede şöyle açıkladı: “Bu kız kitapların, makalelerin, belgesellerin Rusçaya çevrilmesini yapardı. Ayrıca Rus gazeteciler ile bağlantı sağlardı. Leyla’nın Putin’in danışmanı Aleksander Dugin ile de bağlantısı var. Bu kişi Katehon düşünce kuruluşunda yöneticiydi. Leyla ayrıca çok üst düzey bir tercümandı. Türkiye’den Bakan veya üst düzey bir görevli gittiğinde Rus yetkililer ile yapılan görüşmelerin tercümesini yapıyor. Dugin ile de bu sayede tanıştı. Leyla, tercümesini yaptığı bu görüşmelerin içerikleri hakkında örgüte bilgi vermesi için genelde Fatih Menet’e bilgi verirdi.” Ruslar için çeviri yapan Leyla İsmailova’nın, Oktar adına bir zamanların ünlü gazetesi Pravda’ya bile yazı yazdığı anlaşılıyor. Oktarcıların ticari görüşmelerinin bağlantılarını ayarlıyor. Oktar Babuna gibi isimlerin Rus medyasında konuk olmasını sağlıyor. Bu kadar değil… Operasyonun ardından bulunan bir notta şu yazıyor: “Rus Askeri İstihbaratı, Leyla’dan FETÖ listesi istemiş. Seçim (Köse) ve Cenk Büyüktosun’u ekleyebilirim.” Şeytanın aklına gelmeyecek olayda, grup kendisinden ayrılan iki ismi, Rus devletine, İsmailova aracılığıyla, “FETÖ’cü” diye ihbar ediyordu. Mahkemede ifade veren ve etkin pişmanlıktan yararlanan Köse, olayı doğruladı. Bu nedenle Rusya’da sorgulandığını ve sınır dışı edildiğini söyledi. İsmailova’nın Rusya’dan yaptığı yazışmalarda ilginç bir ayrıntı Hakan Erol’un Turnike kitabında yer aldı. Putin’in özel hayatına vâkıf olduğu anlatılan Tine Kandelaki, Oktarcılar ile Davos toplantılarında tanışmıştı. Bir süre sonra Oktarcılar tarafından Türkiye’ye davet edildi. Ağırlanma sürecine destek olan isimlerden birisi Leyla İsmailova’ydı. İsmailova, Ece Koç’a, Ramazan Kadirov’un da sevgilisi olduğunu söylediği Kandilaki’nin önemini şöyle anlatıyordu: “(Putin’in) Ailenin birçok özel bilgisine de ortak. Ki bizde başkanın özel hayatı kapalıdır herkese, Türkiye’deki gibi değil. O da bizimkinin 2. hanımının çok yakın arkadaşı düşünün, özel işlerini de yapıyor. Kadın Türkiye’ye defalarca geldi, öyle Türkiye’yi gezeyim göreyim derdinde değil. Amacı başka.” Özel yaşamın, kritik görüşmelerin, diplomatik toplantıların, dini cemaat ilişkilerinin birbirine girdiği bu casusluk öyküsü nasıl bitti dersiniz? Savcılık İsmailova’nın Ece Koç ile yazışmalarını Dışişleri Bakanlığı ve MİT’e sordu. Onlar söz konusu yazışmalarda devletin gizli bilgilerinin açıklanmadığını, sübjektif değerlendirmeler yapıldığını söylediler. Mahkeme ise farklı fikirdeydi. Leyla İsmailova’nın Rusya’da olması nedeniyle takip edilemediğini ancak grup içinde pek çok kişiyle bağlantılı olduğunu anlattı. Koç ile yaptığı görüşmelerde “Burada söyleyemem, yüz yüze söylerim” şeklindeki ifadelerin “askeri ve siyasal casusluğa teşebbüs suçu”nu oluşturduğunu ifade etti. Buradan da ceza verdi. Mahkemenin dayanak aldığı olaylardan biri de Diyanet’in Rusya ziyareti öncesi, İsmailova’nın Oktarcılara bilgi vermesi, görüşmede ne yönde çeviri yapılmasını istediklerini sormasıydı. Kısacası, yakın geçmişte görülen mahkemeye, Oktarcıların Rusya’daki derin bağlantıları sayesinde, Putin’in ve Kadirov’un özel hayatının da karıştığı casusluk hikâyesi damga vurmuştu. Çoğu zaman “cemaat” diyor geçiyoruz. Oysa Türkiye’de “cemaat” görünümlü onca istasyon var ki... Kimlerin adına ne işler yapıyorlar, bilemiyoruz. Neden din dışında her meselede parmakları var, anlayamıyoruz. Yakından baktıkça da cemaatleri anlamanın savaşı okumaktan daha zor olduğunu görebiliyoruz.",https://www.cumhuriyet.com.tr/yazarlar/baris-terkoglu/putinin-ozel-hayatina-giren-cemaat-1913568
Barış Terkoğlu,Diyanet’in aforoz ettiği laik türbanlı,21 Şubat 2022 Pazartesi,"Külodunda kızıl kan. Korkuyor, annene koşuyorsun. Bir tokatla kendine geliyorsun. Türkiye’de kadınların âdetle tanışması böyle başlıyor. Âdetli kadın hem kirli hem tehlikeli! “Murdarlık”ta ölüden hemen sonraya koyuyorlar. Aslında haberlerde okumuş, sosyal medyada görmüştüm. “Hangi Diyanet: Bir Aforozun Öyküsü” kitabını okuyunca daha fazlası oldu, onu anladım (Pozitif Yayınları). Diyanet’ten kovulan kadın hafız Fatma Yavuz’dan söz ediyorum. Üsküdar’da muhafazakâr bir ailede doğmuş. Üsküdar İmam Hatip’ten sonra 2000 yılında Marmara İlahiyat’ı bitirmiş. Fatma, erken yaşta türban takmış, örtünmekten hiç vazgeçmemiş. Örtüsünü çıkarmaktansa evde oturmayı seçmiş. 2003’te evlenmiş. Gelgelelim; temizlik, yemek, televizyonla geçen hayat onu boğmuş. 2004’te KPSS ile Diyanet’in Kuran kursu hocası olmuş. İlk görev yeri uzakta, Batman’da. İşi, mutsuz evliliğini de bitirmiş. Batman’dan sonra İstanbul-Zeytinburnu. Fatma, kadınlara ve çocuklara Kuran öğretmeye başlamış. Ve süreç onu bambaşka bir noktaya taşımış. Sanmayın ki sonunda ateist ya da deist olmuş. Fatma, “Gerçek İslam bu değil” denebilecek bir çizgiye kavuşmuş. Diyanet’ten aforoz edilme hikâyesinde pek çok neden var. İlki regl. Bu, nasıl oluyor da Diyanet müfettişlerinin radarına giriyor derseniz, anlatayım. Yaygın kanıya göre âdetli kadınlar “pis” sayıldıklarından namaz kılamıyor, oruç tutamıyor, Kuran okuyamıyor, camiye giremiyor. Fatma, bu nedenle kursta sürekli derslerin aksadığını anlatıyor. Zira Fatma’nın da aralarında olduğu kadınlar, birer hafta kursa gelemiyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bir gün, öğrencileri, “Kuran’da var mı” diye sordu. Fatma, Vakıa suresindeki “Ona, temiz olanlardan başkaları dokunamaz” ifadesinden başka bir şey bulamadı. Bir de sarih olmayan hadisler. Eskiden geleneğe uyan Fatma, manaya doğru gittikçe, sorgular olmuştu: “Önce Kuran’ı kalem veya peçete ile tutarak (dokunmadan) okumaya, sonra normal olarak dokunarak okumaya, sonra oruç tutmaya, en son olarak da namaz kılmaya başladım. (...) Ben de ilk zamanlar herkes gibi oradaki dokunmayı fiziksel dokunma olarak, temizliği de abdestli olmak olarak algılıyordum. (...) Oradaki dokunmak da mecazi anlamdaydı, tahrif edemez gibi bir anlamda kullanılmış olmalıydı.” Fatma, “doğru budur” demedi. Dosyada ifade veren tek öğrencisi Hatun Cengiz de böyle söylüyor: “Bizi bu yönde zorlamadı, herhangi bir tavsiyede de bulunmadı. ‘Bu yönde başka bir delil bulursam bu görüşten dönerim ve tövbe ederim’ dedi.” Gelgelelim, Fatma’nın tavrı müftülüğe kadar ulaşmıştı. Müftü Mustafa Açıkalın anlatıyor: “Kadınların âdet dönemlerinde Kuran okuyup namaz kılabilmeleri konusunun huzursuzluğa sebebiyet verdiği...” Fatma, sorgulamanın sonucunda, yaygın Diyanet anlayışından bambaşka bir yere uzanmıştı. Laiklikle İslamın örtüştüğüne inanıyordu. İslamda eşcinselliğin haram olduğunu savunmakla birlikte, eşcinsellere karşı insan hakkı ihlallerini, şiddeti eleştiriyordu. IŞİD’in cinayetlerinden, Ezidi kadınları seks kölesi yapmasına kadar, din adına yapılan terör eylemlerini lanetliyordu. Fatma görüşlerini sosyal medyadan paylaşıyordu. Popüler olmuştu. Diyanet’in başındakiler iktidara fetva üretirken o “gerçek İslam” dediği anlayışı yaymaya çalışıyordu. Melih Gökçek’in mini etek giymeyi, gece dışarı çıkmayı, sarhoş olmayı tecavüze gerekçe saydığı sözlerine; türbanıyla katıldığı bir feminist toplantının fotoğrafıyla yanıt vermişti: “Gece geziyoruz, eğleniyoruz, dinciler bağırsa da gezmeye, eğlenmeye devam edeceğiz, mini etek işi bana ters, onu da seven giysin.” Fatma’nın dersleri bu paylaşımdan sonra durduruldu. Uzun soruşturma, ifade süreci başladı. Fatma’ya sorulan soruları, yapılan suçlamaları gördükçe, Diyanet’in dinci terörün dayanak aldığı referansları reddetmediğini görüyorsunuz. Aksine Diyanet, bunların dinin manasına uygun olmadığını söyleyen Fatma’yı sorguladı. Soruşturma dosyasında, en çok tekrar eden suçlama, “hadis reddetme”. Şöyle anlatayım; kimi hadislere dayanarak dinciler, kadınları “yarım akıllı, yarım dinli” sayıyor. Fatma ise bu hadislerin gerçek olmadığına, Peygamber tarafından söylenmediğine, rivayetten ibaret olduğuna inanıyordu: “Artık her hadis denilen rivayetin Hz. Peygamber’e ait olmadığını/olamayacağını, işin içine insan faktörü giren her şeyin orijinal halinden fire vereceğinin bilincindeydim.” Fatma, “rivayet” dediği hadislerle, aslında peygambere iftira atıldığını savunuyordu. Bu nedenle öğrenciler bu hadisleri gösterip “Yarım mıyız” diye sorduğunda, reddetmişti. Bu da ona suçlamaya dönüşmüştü. Fatma Yavuz’un en acıklı hikâyesi, bir çocukla ilgili. Diyanet, 4-6 yaşındaki çocuklara Kuran öğretirken, ailelerden katkı payı alıyor: “Zeynep dört yaşındaydı. Sınıfın en küçüğü olduğu için aynı zamanda maskotuydu da. (...) Ders yılının ortalarına doğru bir gün annesi Zeynep’i okuldan almak zorunda olduğunu söyledi. Sebebini sorduğumda eşinin işlerinin kötü gittiğini, dernek tarafından alınan 130 lira aidatı ödeyemeyeceğini söyledi.” Fatma, yoksul ailelerinin çocuklarından para almayalım mücadelesine başlayınca, sert kayaya çarptı. Müftü gibi, şikâyetçi imam Lokman Demir de doğruluyor: “Teamüllere aykırı olarak öğrencilerden katkı payı alınmasın, öğrencileri devlet, dernek okutsun önerilerini ileri sürüyor.” Fatma milyarlarca bütçesi olan Diyanet’in, yoksul bir çocuğu 130 lira için cami kapısından döndürmesine “yazıklar olsun” demiş. Fatma’nın günahları “o kadar çok” ki imam Lokman Demir’in ifadesinden aktarayım: “Diğer taraftan çocuklardan yemek yerken sol ellerini kullananlar olduğunu görünce, Kuran kursu öğreticisi olan eşimin sağ elle yemeyi öğretelim teklifine, öyle bir şey yok istedikleri gibi yesinler, şeklinde cevap verdiğini eşimden duydum. Öğrencilere ‘Şemmame’ adlı türküyü dinlettiğine denk geldim.” Fatma, savunmasını ayetlerle bitirmiş: “Dinde zorlama yoktur, zalimlerden başkasına düşmanlık yoktur, Allah adaleti emreder.” Ancak, Fatma’nın “başka İslam”ı Diyanet’i rahatsız etmiş. Sonunda “aforoz edilip” atılmış. Diyanet’i İslamın temsilcisi ilan ettik. Saten cüppelerle, zırhlı arabalarla, milyarlık bütçelerle besledik. İktidar için fetva verdikçe kutsadık. İnancı vicdanlardan çıkarıp çıkarlarına meze yapanlara lal ettik. Din adamlarını; fildişi kulelere hapsedip, regl olan kadınlara, sol elini kullanan çocuklara, başka dinlere ve mezheplere, Şemmame’ye bile düşman ettik. Sonunda Fatma’nın İslamının Diyanet’ten kovulmasını izledik. Kadın, muhteşem döngüsünde her ay hayatı yeniden üretiyor. Kadını aşağılayanlar ise bir damla kanı tarihin en büyük tabusuna çeviriyor. Her milletten, her renkten, her inançtan kadınlar tabuları parçaladığı gün hepimiz daha özgür olacağız.",https://www.cumhuriyet.com.tr/yazarlar/baris-terkoglu/diyanetin-aforoz-ettigi-laik-turbanli-1909621
Barış Terkoğlu,Çocukla evlenmek isteyen cemaat lideri,20 Ocak 2022 Perşembe,"Bir tarafta “Dayanamıyorum” diyerek kendisini aşağıya bırakan bir çocuk. Öte yanda devlet desteğiyle örgütlenmiş bir cemaat. Bir tarafta atılmış bir çığlık. Öte yanda sesleri yumrukla bastıran ensesi kalın adamlar. Enes’in intiharından sonra tartışma yine başladı. İktidardakiler cemaat eleştirilerine karşı defansa geçerken, muhalefettekiler cılız konuşmalar yaptı. En çok da “Enes’in ailesinin rızası var, size ne oluyor” demelerine şaşırdım. Ailenin rızası her şey mi? Biz bu tartışmayı yaparken, gazetelerin iç sayfalarında bir haber vardı. Konu Adnan Oktar cemaati idi. Yargılanan ise bir anne: “İstanbul’da 2013 yılında 9 yaşındaki öz kızı S.M’yi, tanıştırdığı Adnan Oktar’la evlenmesini isteyip tacizde bulunmasına göz yumduğu iddiasıyla tutuklanan anne Dilek Ç. ilk kez hâkim karşısına çıktı.” Haber, sosyal medyaya taştı. Oktarcılar liderlerine iftira atıldığını söylediler. Anne Dilek Ç’nin de kendilerini doğruladığını anlatıyorlardı. Peki, kim haklıydı? Mahkeme kayıtlarına göre S.M., 2003 doğumlu. 2007 yılında İran asıllı babası ile annesi Dilek Ç. boşandı. Velayet annesinde kaldı. Anne daha sonra yeniden evlendi. İsviçre’ye yerleşti. İki ülke arasında bir hayat sürmeye başladı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Derken... Dilek Ç., Adnan Oktar cemaati ile tanıştı. Müridi oldu. Hatırlayın, o günlerde cemaat devletin başköşesinde ağırlanıyor, siyasetçiler cemaat yayınlarında yer buluyordu. Küçük S.M., başından geçenleri önce dayısına, sonra İran’daki babasına anlattı. S.M’nin avukatının 2014 tarihli şikâyet dilekçesinden aktarayım: “Davalı anne, henüz 11 yaşındaki S.M’yi 50 küsur yaşında zengin ve nüfuzlu bir adamla imam nikâhlı evlendirmeye çalışmaktadır.” İşte o dilekçede şu ayrıntı dikkat çekiciydi: “Mağdur küçük ile davalı annesinin konuşmalarını içeren ses kayıtlarını içeren bir adet CD mevcuttur.” Küçük S.M., annesinin kendisini neye zorladığını büyüklerine anlatabilmek için, konuşmalarını kayıt altına almıştı. Konuşmaların yer aldığı tutanakları açtım. Gördüklerime inanamadım. Sayfalar dolusu konuşmada, anne, küçük kızını Oktar ile evlenmeye ikna etmeye çalışıyordu. İlk kayıtta şöyle: “Anne Dilek Ç.: Evet, yaşlı bir adam ama kral. Git Porche’ye bin, Ferrari’ye bin, Boğaz’da evin olsun (…) S.M.: İşte problem ne biliyor musun? Çok yaşlı ya... Ben evlendiğim zaman benden bir şeyler bekliyor. Anne: Genç olsa ne oluyor? Aha Salih! Genç, beş parasız yaşıyorlar. S.M.: Ama çok yakışıklı bir çocuk Salih. Anne: Mal! Yakışıklı senin giyinmeni sağlıyor mu? S.M.: Ama işte her şey gerçekten para mı anne? Anne: Evet! Şimdi küçüksün büyüyünce anlarsın. Benim şimdi hizmetçim olsa, kadın yemeğimi yapsa, temizliğimi yapsa...” Bir başka ses kaydında cemaatten Arzu Ç’nin de dahil olduğu üç kişilik bir konuşma var. Nikâh yaşının, “aynı odada kalma” yaşının kaç olduğu tartışılıyor: “S.M.: (Adnan Oktar) 13 buçuk yaşında tamamsın dedi. 11 yaşındayım şu an. Anne: Hayır buluğa erecek yaşını söylemiş o, iki sene sonra buluğa eriyorsun. S.M.: Adamın cinleri var ha! Anne: ‘Adamın’ deme terbiyesiz, ‘hocamın’! S.M.: Hocamın, hocamızın, canımın, aşkımın! Anne: E zaten cinleri var, söyledi ya! ‘Cinci talebem var’ dedi. Her şeyi biliyor. S.M.: 16 yaşında da evlerine gideceğiz beraber dedi. S.M. ile biz aynı, yani ben ve o aynı odada kalacak, annem de yan odamızda kalacak. Anne: Ay kız! Bana ‘annemiz’ dedi. Kız... Annemiz... Ay uçacaktım neredeyse! (...) S.M.: Ama sadece Arzu Abla, benim için problem 58 yaşında olması. Anne: Ayyy salak! O kudrette bir insan 58 değil, 90 yaşında olsa ne olur? Deli! S.M.: Yani soruyorum. Anne: Kızım teknoloji diye bir şey var, yaşlanma mı kaldı? Millet yaşıyor kaç yaşına kadar. Arzu: Çok büyük fırsat, eşi benzeri yok biliyorsun yani bu dünyada. (...) S.M.: Sen niye yan odamızda kalıyorsun, aynı odada kalmıyorsun bizimle, ben onunla aynı odada kalıyorum? Anne: Kızım bana da nikâh düşmüyor. Ben de aynı odada sizinle kalabilirim. Çünkü annesi olacağım onun. S.M.: Sana nikâh düşemez. İkimize birden nasıl nikâh yapsın anne? Anne: Öyle değil, öyle değil, günah olmuyor!” Uzun konuşmalarda küçük S.M’nin annesinden istenmesi hikâyesi de var: “S.M.: O anda sordu. ‘S’yi verdin mi bize, verdin mi bana’ dedi. O da ‘Verdim gitti’ dedi. Ama orada bana sorulması lazımdı yaa! Anne: Sus be! Sana ne soracağım? Anne: 10 yaşında bir çocuğa ne soracak? ‘Bana gelecen’ mi diyecek? Allah Allah! S.M.: Ama sen gitmeyeceksin anne, ben gideceğim! Anne: Evet. Valla millet Hoca’nın peşinde, Hoca senin peşinde, daha ne istiyorsun? Beni alsa, ben koşa koşa giderim her şeyimi bırakıp. Arzu: Ay bu nasıl bir nimettir, farkında ol tatlım. Valla çok büyük bir nimet bu.” Anne Dilek Ç., kızını ikna için uzun konuşmalar yapıyor: “Anne: Zengin bir adam, güçlü bir adam, maddiyati olan bir adam, her anlamda gücü olan bir adam, hayatına bak... Gel benim gibi sürünme. Bulaşık yıka, temizlik yap... Bak görüyorsun herkesin hayatını... Beren’in kocasını gördün mü sen? Ne kadar çirkin bir adam. Beren ne kadar güzel bir kız. S.M.: Hocayla evleneyim diyorsun? Anne: Herkes evleniyor çirkin adamlarla. Vallahi Beren’in kocası benim kocamdan çirkin. S.M.: Ama Hoca da çirkin. Anne: Hiç de değil, çok yakışıklı! S.M.: Ama yaşlı! Anne: Hocam dediklerini duysa ne kadar üzülür biliyor musun! Sana söylüyorum, şu laflarına dikkat et diye, terbiyesiz!” Söz konusu kayıtları dinleyen Türk yargısı ne mi yaptı? Yıl 2014’tü. Oktar cemaati oldukça güçlüydü. Müritleri bakanlarla poz veriyordu... Mahkemedeki anne baba kavgasında “Kim bu hoca” diye soran olmadı. Adnan Oktar’ın adı, velayet kavgasına karıştırılmadı. Çocuk babaya “mecburen” verildi. Duruşmadan S.M. ile çıkan baba, taksiye bindi. Hızla İran konsolosluğuna gitti. Oktar’ın adamlarının arabaları, babayı durdurmak için takipteydi. S.M. ve babası gizlice havaalanına giderek Türkiye’yi terk etti. Dört yıl sonra, 2018 yılında, Oktar cemaatine yapılan operasyonda, bu kez meselelerden biri S.M. idi. Küçük S.M’nin Oktar’ın yatağında çekilmiş fotoğrafı, lüks evindeki pozları, televizyonda Oktar’ın S.M. için kullandığı ifadeler dikkat çekti: “Dünya tatlısı S... O çok güzel bir hanım, çok güzel bir kız. Şeker, kaymak, bal ve reçelden oluşuyor.” Cemaatin mensupları artık hapisteydi. Baba, şikâyetçi olması için çağrıldı. O kadar güvenmiyordu ki... Yapılan anlaşmayla polis, Türkiye’ye inen uçağın içine girdi. Babaya kimlik gösterdi. Uçaktan Emniyet’e kadar birlikte gittiler. Küçük S.M. de yeni hayatını sürdürdüğü ülkeden verdiği ifadeyle şikâyetini anlattı. Cemaatin imamlarından Tarkan Yavaş, yedi aylık firardan sonra yakalanınca, evinden anne Dilek Ç’nin nasıl ifade vermesi gerektiğinin notları da çıktı. Firardaki anne ise geçen yaz Ankara’da havalimanında yakalandı ve tutuklandı. Geçen haftaki duruşmada kendisini, üçüncü evliliğini Türkiye’de ünlü bir siyasetçinin yakınıyla yaptığını söyleyerek savundu. Tabii bu sözler de tutanaklara girmedi! Türkiye’nin bilmediği bu olay, üçüncü sayfa haberi olarak geçip gitti. Oysa mesele; güç sahibi, siyasetçilerle iç içe bir cemaatin suçlarından biriydi. Dini hikâyeler, çocuk evliliğine gerekçe yapılmış, güç ise ikna için kullanılmıştı. Başı dönen anne, kızını kurtarmak için değil, rızası için çalışmıştı. Hadise cemaat içinden taşmış, yargıya kadar ulaşmış, onlar bile “güçlü cemaate dokunmadan” meselenin üstünden atlamıştı. Kısacası “Annenin ya da babanın oluru var” demek çocukların yaşadıkları çileye sebep olamaz! Enes ya da S.M... Çocuk çığlıklarına kayıtsız anneler ve babalar. Yüzü güçlüye, sırtı mazluma dönük devletliler... Çocukların fısıltılarını artık duyun!",https://www.cumhuriyet.com.tr/yazarlar/baris-terkoglu/cocukla-evlenmek-isteyen-cemaat-lideri-1901378
Barış Terkoğlu,"Sezen’i bırak, Şakira’ya bak!",10 Mart 2022 Perşembe,"Soruyorum bir kitapları var mı? Hayır, biliyorum. İslam dininin tek ve değişmez kitabı Kuran. Kıblesi de Mekke. Ancak bizim İslamcıların kitabı da kıblesi de sürekli değişiyor. Çeçenistan lideri Ramazan Kadirov’un Rusya saflarında savaşması İslamcı camiayı sarstı. Hayrettin Karaman, “caiz değil” fetvası bile verdi. Gelgelelim hadise daha derin. Çeçenler, Rusya’nın Müslüman halklarından biri. Aynı zamanda farklı İslamcı anlayışların çarpıştığı bir coğrafya. Bu anlayışlar rekabet ederken, çoğunlukla büyük güçlere yaslanıyor. Kimisi, Rusya’nın karşısında kim varsa, onunla ittifak kuruyor. Bunların yorumu bizdeki Nakşibendilere benziyor. Öte yandan Kadirov gibi, Çeçenistan’ın resmi dini anlayışını temsil eden Kadiriler ise büyük oranda Rusya’nın yanında saf tutuyor. Kökü 1783’e kadar götürülebilecek Çeçen direniş hareketini, ilk yıllarında Nakşibendiliğin Halidi kolu sürükledi. Adını çok duyduğumuz Şeyh Şamil de bu tarikata tabiydi. Esir düşmesiyle zayıflayan Çeçen İslamcılığı içinde, 19. yüzyılın ikinci yarısından itibaren, Kunta Hacı Kişiyev’in anlayışı yayıldı. Şiddeti reddeden, devlete karşı daha barışçıl bir dil kullanan, Kunta Hacı liderliğindeki yapı, Kadiri’ydi. Rus devleti uzlaşmacı Kadirilerle iyi geçinirken, Rus karşıtı İslamcılar Türkiye’deki Nakşibendilerle dirsek temasındaydı. İşte bizdeki İslamcıların alerjisi, aslında neredeyse iki asırlık bu ayrışmaya dayanıyor. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Gelgelelim, burada bile ilkeden bahsetmek zor. Şöyle anlatayım... Sekiz yıl önce, Kadirov ile Türkiye’deki Nakşi İsmailağa cemaati arasında sıra dışı bir temas yaşandı. Cemaat içindeki ekiplerden Marifet grubu, tarihi liderleri Mahmut Ustaosmanoğlu’nu, 9 Haziran 2014’te, Çeçenistan’a götürerek Kadirov’la buluşturacaktı. Olay infial yarattı. Yeni Şafak devreye girdi. 6 Haziran tarihli sürmanşetleri tavrı özetliyordu: “Hocam Bu Geziyi İptal Et!” Gazete, ertesi gün yayınına manşetten devam etti: “Cemaat rahatsız.” Yeni Şafak, çok ağır suçlamalarda bulunuyordu. Yazılana göre, Marifet grubunun lideri olan Muhammed Keskin, “tarikat içinden tarikat” çıkarma peşindeydi. Yeni Şafak’tan aktaralım: “Çavuşbaşı’nda Marifet isimli bir dernek kuran Keskin’in bir süre önce cemaatin merkezinin artık İsmailağa’dan ibaret olmadığı yönünde açıklamalar yapması da çeşitli soru işaretlerini gündeme getirdi. Öte yandan Kadirov’un bu ziyaret için organizasyonu yapan aracılara 2 milyon dolar ödediği iddia edildi.” Yeni Şafak, “Mahmut Hoca’nın kandırıldığını” söylüyor, Cemaat içinden isimlerden büyük tepki olduğunu iddia ediyordu. Haberlerde Ramazan Kadirov yerin dibine batırılıyor, en çok da “doğum gününü, milli bayramları ve özel günleri Şakira gibi İslami hassasiyetlerle ilgisi olmayan sanatçılarla kutlayan” ifadeleriyle Şakiralı gönderme yapılıyordu. Karşı taraf ne dedi? Marifet Derneği, Yeni Şafak’ın haberlerine, Mahmut Hoca’nın görüşlerini de içerecek şekilde, yazılı yanıt verdi. Marifetçiler, şunu söylüyordu: “ ‘Millet, cemaate diyemiyor mu, bunlar yalancıdır, yalancı, Albayrak’ın adamları’ buyurması üzerine biz de bu yazıyı kaleme almak ihtiyacı duyduk.” Marifet grubu, Kadirov ziyaretine nasıl karar verildiğini ise şöyle anlattı: “Kadirov, bir hocalar heyeti göndererek (Mahmut) Efendi Hazretleri’ni Çeçenistan’a davet etmiş ve Efendi Hazretlerimiz de kabul etmiştir.” Kısacası ortada “Mahmut Hoca kandırıldı” denecek bir durum yoktu. Ancak Marifetçilerin anlattığına göre, Kadirov ziyaretinin yapılmaması için, daha derin işler yapılmıştı: “İHH’nin Türkiye’de yaşayan bazı Çeçenleri organize ederek Mahmut Efendi’nin evine gönderip taciz etmeye kalkmasının ardından, bir İstanbul milletvekilinin, Efendi Hazretlerinin hane-i saadetine gönderilerek sefere çıkmaması yönünde baskı yapılması ve bir dosyanın varlığından bahsedilmesi bizleri derinden üzmüştür.” Kısacası “Kadirov’la görüşme” protestoları “Mahmut Hoca”nın evine kadar ulaşmış, bir vekilin ağzından “Sonun FETÖ gibi olur” imasında bulunulmuştu. Peki gitti mi diyeceksiniz? Hayır! Cemaatin bir başka kanadını temsil eden Cübbeli Ahmet Hoca, sebebi şöyle açıkladı: “Üst düzey yetkililer tarafından arandık. Ricacı oldular, ‘Efendi Hazretleri’ne selamımızı arz edin, bazı sakıncalar görüyoruz’ dediler. Efendi Hazretleri de gitmek istediği halde, devlet otoritesine karşı saygısıyla ‘Madem öyle istediler, öyle yapalım’ diyerek ziyareti iptal etti.” Hükümet tak diye istemiş, hoca şak diye yapmıştı! Hikâye böyle bitti sanmayın. Hani, “peygamber düşmanı” ilan edilen BAE, bir hızlı dönüş ile “İslamın gür sesi” ilan edildi ya. Bir dönüş de Kadirov’da oldu. Aradan dört yıl geçti. Türkiye ile Rusya yüzünü birbirine döndü. Batı’ya karşı tam yakınlaşma stratejisi başladı. İşte bu dönemin ilginç bir ziyaretçisi vardı. Evet, doğru tahmin ettiniz. “Şakira’yla eğleniyor” diye kızılan Ramazan Kadirov, 2018 yılının kasım ayında Türkiye’ye geldi. Kahraman gibi karşılandı. Ayağının tozuyla ziyaret ettiği isim kimdi derseniz, İsmailağa’nın lideri “Mahmut Hoca”dan başkası değil. Kadirov, ileri derecede yaşlılık sorunlarıyla boğuşan “Mahmut Hoca”nın elini öptü. Fotoğraflar, Marifet Derneği’nin sayfasından yayımlandı. Açıklamada da şu ifadeler kullanıldı: “Çeçenistan Cumhurbaşkanı Sayın Ramazan Kadirov Beyefendi, Mahmud Efendi Hazretleri’ni ziyaret ettiler.” Yetmedi, Kadirov, TRT’de yayımlanan Osmanlı dizisi Diriliş Ertuğrul setinde görüldü. Oyuncularla birlikte, Kayı bayrağı elinde, poz verdi. Tanımasak “bizden biri” gibiydi! İşin ilginci, dört yıl önce ortalığı ayağa kaldıranlardan eser yoktu. Hatta sosyal medyada, cemaat üyelerinin önemli kısmı, “Hocanın bildiği vardır” noktasındaydı. Dış politikadaki dönüş, “Şakiracı Kadirov”u, “Hikmetli Kadirov” yapmıştı. Kısacası, tek kitaba inandığını söyleyenler, dünya meselelerinde yine “kitapsız” oluyordu. Bir gün kâfir ilan ettikleri, iktidarın bir işaretiyle, mücahit ilan ediliyordu. BAE emirinden Kadirov’a, hikâye hiç değişmiyordu. İsmailağa’da son yaşanan tartışmaya bakıyorum. “Cübbeli Hoca” olarak bilinen Ahmet Mahmut Ünlü, vaazında “Nurettin Yıldız’ın sohbetleri dinlenir mi” diyor. Meğerse, İslamcı camianın önde gelen isimlerinden Nurettin Yıldız, Hazreti Ebubekir’e ağır sözler söylemiş. Cübbeli vaazında “terbiyesiz” diye yanıt veriyor. Merak ettiğim, Sezen Aksu’nun beş yıl önceki şarkısındaki ironi için ortalığı ayağa kaldıranlar, meseleyi grup toplantısına taşıyanlar, Nurettin Yıldız için bir şey söyleyecek mi? Mesela Diyanet, Sezen Aksu meselesindeki gibi açıklama yapacak mı? Yoksa “kitapsızlar”, yine “kime karşı, kimin için, duruma görecilik mi oynayacak”? O güzel türküde, “sevdiceğimde din var iman yok” diyor ya... Sanki bizim İslamcılara söylüyor. Kitapları da kıbleleri de her gün elinde gücü olana göre değişiyor. Mazlumlar göğüslerindeki saf inancı, güç sahiplerinden kurtardıkları gün, akılları da özgür olacak!",https://www.cumhuriyet.com.tr/yazarlar/baris-terkoglu/sezeni-birak-sakiraya-bak-1914505
Barış Terkoğlu,Yıllardır beklenen kişi sonunda konuştu,14 Şubat 2022 Pazartesi,"Aynı gözler, aynı kulaklar, aynı an. Oysa herkes gördüğünü başka türlü anlatıyor. Altı siyasi parti bir araya geldi. Türkiye’nin geleceğine dair çizdikleri programda anlaştı. Her şeyi 28 Şubat’ta anlatmaya karar verdiler. Yansıyana göre, bu bir “helalleşme” göndermesi. Malum, 28 Şubat, meşhur MGK’nin 25. yıldönümü olacak. Altında Cumhurbaşkanı’ndan Başbakan’a kadar tüm devletin imzasının olduğu kararlar, “darbe” ile suçlanıyor. Yaşları 80’lik generaller bu nedenle hapiste tutuluyor. O dönemin en kritik anları Sincan’da yaşandı. İran devrimi lideri Humeyni, her ramazanın son cumasını “Kudüs Günü” ilan etmişti. 31 Ocak 1997’de Sincan Belediyesi, kutlama kararı almıştı. Salona Hamas ve Hizbullah liderlerinin posterleri asıldı. İran Büyükelçisi Muhammed Rıza Bagheri, onur konuğu olarak sahneye çıktı. Türkiye’deki laik rejimi eleştirdi. Kürsüye çıkan Belediye Başkanı Bekir Yıldız, “başörtüsü takmayanların kendi vücutlarını şerefli görmeyerek peşkeş çektiklerini” söyledi. Yıldız, “laiklerin kendi hatalarıyla hasta düştüklerini, hastalığın tedavisi için kollarına ve bacaklarına basarak zorla şeriat enjekte edeceklerini” anlatarak meydan okuyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Türkiye’yi ayağa kaldıran olayın perde arkasını daha önce bu köşede anlatmıştım. Ancak meseleyle ilgili yeni bir gelişme var. Hatırlayın, hadiseden dört gün sonra, 4 Şubat 1997’de, Sincan’dan tatbikat gerekçesiyle geçen tanklar, “darbe tehdidi”ne yoruldu. Nitekim FETÖ’cü savcı ve hâkimlerin başlattığı, “sonrakilerin” devam ettirdiği davada, sanıklar bu yüzden hapse mahkûm edildi. Ancak, o tankları yürüten tabur komutanı, 10 yıl boyunca talep edildiği halde, mahkemede dinlenmedi. İşte yeni gelişme de bununla ilgili. Davanın bir kısım sanığı hapse gönderilirken bir kısmı hakkında yeniden yargılanma kararı verildi. Yeniden yargılanan sanıklar, mahkemeden beklemeden, tankları yürüten zırhlı birlikler komutanı Namık Kemal Çalışkan’ı alıp duruşmaya getirdiler. Geçen 24 Ocak tarihli duruşmada, “buyurun dinleyin” dediler. Çalışkan neler mi anlattı? Konuşmasının dökümünün yer aldığı duruşma tutanağı önümde duruyor. Elbette kritik soru, tankların, Sincan’daki dinci terör gösterisine karşı yürüyüp yürümediğiydi. Acaba tankları yürütme kararı, bu dört günlük arada mı alınmıştı? Çalışkan aksini söyledi: “Etimesgut Zırhlı Birlikler Okul ve Eğitim Tümeni güzergâhından başlayıp sivil meskûn mahal olduğu bilinen Etimesgut - Sincan Akıncı Ana jet Üssü güzergâhı ile icra edilecek olan intikal eğitimi, 1996 yılının eylül-ekim ayında yayınlanan, Zırhlı Birlikler Okul ve Eğitim Tümeni’nin uygulama emrinde belirtiliyor idi.” Yani Sincan’daki terör tiyatrosundan aylar önce, yapılacak tatbikat kararı belliydi. Peki, tanklar neden yürütüldü? O gün yarbay rütbesinde olan emekli Tuğgeneral Çalışkan bunu da anlattı: “Bu intikalin maksadı, ‘GESAP planları’ dediğimiz, genel savunma planları kapsamındadır. 4. Ana Jet Üssü Komutanlığı’nın konuşlandığı Akıncı Ana Jet Üssü’ndeki NATO’ya tahsisli hava üssünün, teröristler tarafından baskına, sabotaja maruz kalma ihtimaline karşı yapılır. İcra edilecek bir savunma harekâtının takviye zırhlı birlik kuvveti olarak, benim tabur komutanı olarak görev yaptığım taburun bir bölük timi görevlendiriliyor idi.” Yani Akıncı Üssü’nün saldırıya uğrama ihtimaline karşı yapılan, takvimi aylar öncesinden belli bir tatbikattı. Üstelik ilk kez de değildi. Çalışkan, devam etti: “60’lı yıllardan beri, 4. Ana Jet Üssü’nün NATO’ya tahsisli kuvvet olmasından kaynaklı, iki yılda bir yapılan, NATO tatbikatlarının da aynı zamanda bir parçasıydı.” Haklı bir soru, Sincan tanklarını yürüten, tankların komutanı, yıllardır mahkemede neden konuşmadı? Çalışkan buna da cevap verdi: “28 Şubat davasının başladığı ilk yıllardan itibaren, bu taburun komutanı olmam nedeniyle müracaatta bulunmuş olmama rağmen, bu davayla ilgili tanık ya da müdahil olarak çağrılmadım. En son, 2 Nisan 2021 tarihinde, saat 11.20’de, Yargıtay’da bu davanın görüşülme aşamasında, 16. Ceza Dairesi’ne de dilekçe ile başvurarak tanık olarak ifade vermek istediğimi belirttim. Dilekçemin yazılı olarak incelemeye alınıp alınmadığını dahi bilmiyorum.” Yani koca dava görüldü, serüveni 10 yıl sürdü. Yıllardır konuştuğumuz tankların komutanı, “anlatmak istiyorum” dedi. Ne Fethullah yargısı ne “Ak yargı” kabul etti! Peki, meşhur yoldan başka bir yol kullanılamaz mıydı? Çalışkan, iki güzergâh olduğunu söyledikten sonra, tercih nedenini şöyle anlattı: “Ankara Çayı’nın üzerinden geçen tek şeritli dar köprü, o dönemde inşaat halinde genişletme çalışmalarına tabi tutulduğundan, tek geriye kalan Etimesgut-Sincan meskûn mahalinin bulunduğu güzergâhı seçmek zorunda kaldık. Yani niye meskûn mahalin içinden gidip de çevre yolundan gitmediniz sorusu sorulacak ise bunun başka şansı yoktu.” Mahkeme başkanı, “Kaç gün önce netleşti güzergâh” diye sorunca, Çalışkan yanıt verdi: “10-15 gün önce, 20-25 Ocak tarihleri arası muhtemelen.” Anlattığına göre, söz konusu güzergâh hem Emniyet’e hem Jandarma’ya bildirilmiş, yol boyunca güvenlik önlemi alınması istenmişti. Kısacası... Sincan’daki tiyatroya karşı tanklar sokağa çıkmamıştı. Tanklar yürüme hazırlığındayken, Sincan’daki terör tiyatrosu gerçekleşmişti. Haliyle, tankların yürüyüşünün, darbe hazırlığıyla alakası yoktu. Belki Sincan’daki tiyatro, tankların geçeceğini bilenler tarafından denk getirilmiş olabilirdi. Yıllardır, 28 Şubat dedik, Sincan dedik, tanklar dedik ama “bu tankları yürüten komutan kim, neden mahkemede konuşmuyor” demeyi unuttuk! 28 Şubat’ta Türkiye’nin yeni yolunun haritasını açıklayacaklar, AKP ya da FETÖ döneminin belirgin renginin “hukuksuzluk” olduğunu unutmamalı. Kişiler değiştikçe tanıklık da başkalaşıyor. Bazen gerçeğin yerine konan masallara inanılsın diye, asıl konuşması gerekenler susturuluyor. Eminim, gerçeğin en yakınına, daha çok konuştukça varacağız.",https://www.cumhuriyet.com.tr/yazarlar/baris-terkoglu/yillardir-beklenen-kisi-sonunda-konustu-1907667
Barış Terkoğlu,Biri bizi trend topik yapıyor,17 Şubat 2022 Perşembe,"“Dikkat! Bu mesaj; tüm bakanlıklar, yüksek mahkemeler, ordu komutanlıkları, valilikler, savcılıklar, emniyet müdürlükleri, bazı kaymakamlıklar, kulüpler, dernekler, vakıflar, tüm basın kuruluşları ve özel radyo ve TV’ler başta olmak üzere 11 bin 793 yere faks ve posta ile gönderilmiştir.” Elimdeki bildiri gibi sayfaların altında yukarıdaki not var. “Ne bu” diyeceksiniz? Bir zamanlar Facebook, Twitter yoktu. Hatta bilgisayarlar ya da telefonlar yaygınlaşmamıştı. Haliyle “Trend topik oldum”, “Beni stalklamışlar” gibi cümleler kurulmuyordu. Ama sanmayın ki o zaman da bunlar olmuyordu. Sözünü ettiğim belgeler, Adnan Oktar grubunun çıkardığı “Siyasi Çizgi” gazetesinin sayfalarından. Önce bir hedef belirleniyordu. Ardından belden aşağı ifadelerle bildiri kaleme alınıyordu. Binlerce merkeze fakslanarak söz konusu kişiye vuruşlar “Türkiye gündemi” yapılıyordu. Bildiriler kendi gazetelerinde de yayımlanıyordu. “Pezo Fatih göreve başladı”, “Hıncalan Uluç”, “Emrah Hattat’a hatırlatma”, “Tempo’da sapık seks üçgeni”, “Dinç Bilgin’in ‘Mutlu’suna hatırlatma”, “Ahmet Özal’a ikinci uyarı”... Şık ve Zarif Yemek Takımlarıyla Sofrana Unutulmaz Anlar Kat Her zevke hitap eden, zarif detaylarla tasarlanmış yemek takımı koleksiyonları ile sofrana değer kat. Porland Şimdi satın al 90’lı yılların faks kâğıtlarından çıkma, içeriğinde çoğunlukla cinsel ithamların olduğu bildirilerin başlıkları bu şekilde ilerliyor. Oktarcılar, o yıllarda kendilerini eleştirenleri böyle vuruyordu. İftiralara, montajlı görüntüler de eşlik ediyordu. Devir değişti, internet çağı başladı. Yöntem aynıydı. Araçlar farklılaşmıştı. Bunları neden mi anlattım? Birer gün arayla benim, Barış Pehlivan’ın, Ayşenur Arslan’ın Oktarcılar tarafından sosyal medyada Türkiye gündemine sokulduğumuzu görünce merak ettim. Hayır, tek bir mesajı bile açıp okumadım. Merak ettiğim başkaydı. Nasıl oluyordu da üyeleri çeşitli cezalar almış, kimi firar etmiş örgüt, Edirne Cezaevi’nden verilen bir talimatla, bu işi yapabiliyordu? Konuştuğum güvenlik yetkilileri, Oktarcıların bu yolla hem biz gazetecilere hem de “iktidara” mesaj verdiğini söyledi. Bize “Oktar yapılanmasını konuşmayın, yazmayın” diyorlardı. İktidara ise “Bakın biz de sizdeniz, sevmediğiniz gazetecilerle uğraşıyoruz” diyerek selam çakıyorlardı. Gelelim asıl meseleye... Oktarcıların yargılandığı dosyaların arasında, bu işin nasıl yürüdüğünün ipucu var. Bir örnek üzerinden anlatayım... Gruba yapılan 3. Dalga operasyonunda, sanık Kübra Kartal’ın bilgisayarında bulunan bir çalışma, yanıtı bulmamızı sağlıyor. Zira, davanın müştekisi B.K. hakkında, Oktarcılar bir sosyal medya çalışması yapmaya karar vermiş. Ardından B.K. hakkında açık kaynaklarda araştırma yapılmış. Google aramasında defalarca B.K’nin aradığı görülüyor. Bu sırada B.K’nin çeşitli fotoğrafları arşivlenmiş. Gruptakilerin WhatsApp yazışmalarından hikâyenin devamı anlaşılıyor. B.K. gibi, davada müşteki olan kızlar arşivleniyor. Kimi mesaj kimi internet sitesiyle haklarında içerik oluşturuluyor. Özel hayatlarına dair, rahatsız edici pek çok ifade ve görsel kullanılıyor. Bu sırada, grubun yurtdışındaki yöneticileriyle yapılan yazışmalar dikkat çekiyor. Sosyal medya linci başlatılacak kişi için tarih ve saat belirleniyor. Mesela, 20 Aralık 2019 tarihli mesajlaşmada, A.A. için yapılacak kampanya için “yarın 14.00” yazılmış. Türkiye gündemine girecek etiket ise “HepsiYalanÇıktı” olarak belirlenmiş. Örneğin, yazışmalarda “Seo programını bilen var mı” sorusu dikkat çekiyor. Oktarcılar bu programı kullanıyor. Bu şekilde, yapılan çalışma Google’da en üst sıralara çıkarılıyor. Böylece, hedef alınan şahıslar Google’da aratılınca, saldırdıkları içerik yukarılarda görünüyor. Bir yazışmada, yaratılmış içeriğin 246 bin kişiye gösterilmesi nedeniyle, “Maşallah Elhamdülillah” mesajlarının paylaşıldığı görülüyor. Biz bu tür saldırılara alışkınız. Ancak grup, bu yolla, kendilerinden şikâyetçi olanları yıldırmaya, korkutmaya çalışıyor. Zaman zaman da başarıyor. Elbette bütün bunlar gerçek kişiler değil, sahte hesaplar üzerinden yapılıyor. Oktarcıların sosyal medya hesapları üzerine yapılmış incelemede, kullandıkları sahte hesapların listesi çıkarılmış. Bu şekilde, en az 250 ayrı hesabın, tek merkezden kontrol edildiği görülüyor. Kim bu hesaplar derseniz, aslında dava dosyasından, sahte hesapları kimlerin yönettiği de görülebiliyor. Sanıklardan Raif Ergin’in bilgisayarından çıkan belgede, isim isim yazıyor. Her bir gerçek kişi üzerine, bir sahte hesabın yaratıldığı okunuyor. Özetle... Yapılan çalışmalara göre bu eylemin talimatı bizzat Oktar’dan geliyor. Ardından hedef alınan kişi hakkında içerik oluşturulması ve sosyal medyada Türkiye gündemi yapma gerçekleşiyor. Bu sırada, bu işleri yapan bazı aracılara da para ödenerek birkaç saat gündemde kalınması sağlanıyor. Operasyondan bu yana, yani dört yıl süresince, bu iş için aracılara ödenen paranın, 7-8 milyon lira olduğu düşünülüyor. Sosyal medya bir özgürlük alanı. İnsanlar haber alıyor, tepkilerini gösteriyor, kamuoyu oluşturuyor. Ancak bu özgürlük alanı, FETÖ ya da Oktarcılar tarafından ya da iktidar yanlısı trol ordularınca kötüye kullanılabiliyor. Örnek olsun, Sedef Kabaş gibi hapsedilen gazeteciler için de “tutuklayın” kampanyası, sosyal medya çeteleri tarafından büyütüldü. Bu yapıların itibar suikastı yaptığı mesajlar şikâyet edildiğinde ne mi oluyor? Hem iktidar yanlısı troller hem Oktarcı ya da FETÖ’cüler, sahte hesaplarla iş tuttuğu için, mağdurlar ile Twitter, Facebook, Instagram karşı karşıya geliyor. Bu şirketin avukatları, aslında ifade özgürlüğünü ortadan kaldıran bu saldırıları, “ifade özgürlüğü” diyerek savunuyor. Mağdurlarsa, bu saldırılarla asıl kendi ifade özgürlüklerinin ortadan kaldırıldığını anlatmaya çalışıyor. İlk çözüm, milyarlarca dolara hükmeden sosyal medya şirketlerinin, organize saldırı içeren çete oluşumlarını, belirli yazılımlarla engellemesi gibi görünüyor. Söz konusu iktidardaki birine hakaret şüphesi olduğunda, tespit yarışına giren devlet kurumları ve yargı organları, sıra vatandaşa yönelik çete saldırılarına geldiğinde görmez, duymaz, konuşmaza dönüşüyor. Haliyle, hepimiz biliyoruz ki, Adalet Bakanı Bekir Bozdağ’ın bahsettiği yasa, güçsüz ama mağdur olanlara bir fayda getirmeyecek. Çokluk bir sayı değil, bir durum. Organize bir kalabalık, suçun da ahlakın da kurallarını yeniden tanımlayabilir. Yerde yatanı tekmeleyerek öldürebilir. Peki, özgürlüğü savunanlar ne zaman çokluk olacak?",https://www.cumhuriyet.com.tr/yazarlar/baris-terkoglu/biri-bizi-trend-topik-yapiyor-1908634
Barış Terkoğlu,"Karı bırak, yağan kâra bak!",31 Ocak 2022 Pazartesi,"Kar krizinde de aynısı oldu. AKP milletvekili Fatma Betül Sayan Kaya, İstanbul Büyükşehir Belediyesi’ni hedefe koydu. Tartışmasız, sosyal medyada en aktif AKP’li oydu. Üstelik ilk de değil. Kaya daha önce de çeşitli fotoğraflarla belediyeyi eleştirmiş, yayımladığı görüntüler AKP döneminden kalma çıkınca, mesajını silmişti. Peki, Kaya’nın belediye ile hesaplaşmasının bir türlü bitmemesinin nedeni ne? Sebep kar mı yoksa kâr mı? Önce geçmişi hatırlatalım... Daha önce gazetemizde okudunuz. Bir başka AKP milletvekili Ravza Kavakçı Kan’dan söz ediyorum. Ravza Kavakçı Kan, ABD’deki Howard Üniversitesi’nin doktora bölümüne, 24 Kasım 2008’de kabul edilmişti. Bu kabulden hemen sonra, yani 1 Aralık 2008’de İstanbul Ulaşım AŞ’ye iş başvurusunda bulundu. 16 Aralık 2008’de de şirketin çalışanı oldu. 23 Aralık 2008 tarihinde İstanbul Ulaşım AŞ Howard Üniversitesi’ne sponsorluk mektubu yazdı. Kavakçı’nın ABD’de kaldığı süre içerisindeki giderinin, İBB tarafından karşılanacağı taahhüt edildi. 2019’da gelen yeni İBB yönetimi, bursun peşine düşünce, olan oldu... Ulaşım işinin “Kavakçı’yı okutma işi”ne dönüşmesi günlerce konuşuldu. 15 Ağustos 2019 tarihli yazımın ardından Kavakçı, bir açıklama yaptı. Onu da bu sayfada okudunuz. Kavakçı şunu söylemişti: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “2008 yılında İBB bünyesinde çalışan personele İBB yönetimi tarafından çalışanlardan uygun şartları taşıyanlara burslu olarak yurtdışında yüksek lisans ve doktora yapma imkânı verileceği duyurusu yapıldı. (…) Nihayetinde, uygun adaylarla yapılan mülakatın ardından yurtdışı eğitimi için burs almaya hak kazanan 39 kişi arasında bulundum.” İşte bu açıklama meğerse başka gelişmelere sebep olmuş. İBB, Kavakçı’nın açıklamasında geçen, “diğer 38 kişi”nin peşine düşmüş! İBB, bu 38 kişinin, yurtdışı eğitim sözleşmelerine uygun hareket edip etmediklerinin, mecburi hizmet şartlarına uyulup uyulmadığının, taraflara haksız ve yersiz bir ödemede bulunulup bulunulmadığının araştırılması için müfettişlerini görevlendirmiş. Sonucunda, Teftiş Kurulu Başkanı Abbas Yaşar’ın imzasıyla, 30 Kasım 2021 tarih ve İBB-296/11 sayılı rapor hazırlanmış. Peki, 38 kişi arasında tanıdık isim var mı diyeceksiniz? Evet, doğru tahmin ettiniz, raporda o dönemki soyadıyla “Fatma Betül Sayan Boyacı” da yer alıyor. Peki, rapor Fatma Betül Sayan Kaya için ne söylüyor? Özetleyelim… - Sayan Kaya, 14 Kasım 2008 tarihinde, İSBAK AŞ’de Elektrik/Elektronik Mühendisi olarak işe alındı. - O tarihte, ABD’nin New York şehrinde bulunan NYU-Polytechnic Üniversitesi’nde yüksek lisans için kabul almıştı. - Şirkette işe alındığı gün olan 14 Kasım 2008 tarihinde, İBB şirketinden talep ettiği burs uygun görüldü, yurtdışı eğitim bursu sözleşmesi imzalandı. - Sayan Kaya, eğitimi devam ederken 1 Nisan 2010 tarihinde, İSBAK AŞ Genel Müdürlüğü’ne başvurarak “özel nedenlerden dolayı” ücretsiz izin talep etti. 1 Nisan-21 Mayıs 2010 arası özel izin verildi. - İSBAK AŞ’ye 21 Mayıs 2010 tarihinde verdiği dilekçesinde, “yaşadığı güçlükler ve sağlık sorunları nedeniyle” eğitimini devam ettiremez duruma geldiğini söyledi. Bu durumda, 14 Kasım 2008 tarihli sözleşme hükümlerinin uygulanması gerekiyordu. Ancak 21 Mayıs 2010 tarihinde 9 maddeden oluşan ek sözleşme yapıldı. - İş akdi sözleşmesi bir yıl süreyle askıya alındı. Ek sözleşme ile de yurtdışı eğitim sözleşmesinin süresi de bir yıl uzatıldı. - İBB müfettişleri, İSBAK AŞ İnsan Kaynakları Müdürlüğü’nde şef olarak görev yapan Hüseyin Özdemir ile İştirakler Koordinasyon Müdürü Hasan Özçelik’in, 04 Temmuz 2011 ile 18 Ekim 2011 tarihleri arasında, kurum e-postası aracılığıyla konu üzerine yaptıkları yazışmaları inceledi. Aradan bir yıl geçmişti. Bu yazışmalarda, Sayan Kaya’nın görevine başlamadığı anlatılıyor, ne zaman işbaşı yapacağına ilişkin bilgi talep ediliyor, ancak bir türlü bilgi alınamıyordu. - Bir yazışmayı müfettişler şöyle aktarmış: “Tahmini olarak 7 Haziran 2011 tarihinde babası ile görüşüldü. Kendisi bu konu ile ilgili olarak görüşmeleri olduğunu, bize döneceğini söyledi. Ayrıca kızının doğum yaptığını belirtti. Kendisinden durumu ile ilgili rapor talep edildi.” - SGK kayıtlarında, Fatma Betül Sayan’ın (Boyacı-Kaya) İSBAK AŞ’de 14 Kasım 2011 tarihinde tekrar işe alındığı, 1 Nisan 2015 tarihli dilekçe ile istifa talep ettiği, 20 Nisan 2015 tarihinde işten resmen ayrıldığı görülüyordu. - Sayan Kaya’ya, yurtdışı yüksek lisans eğitim sözleşmesi kapsamında, İSBAK AŞ tarafından, toplam 85 bin 791 dolar ve ayrıca 20 bin 289 lira ücret ödendiği hesaplandı. - İBB’nin müfettiş raporu, Sayan’ın burs hikâyesinde, üç temel ihlal tespit etmiş. İlk olarak, başlangıçta sözleşme yapılırken, İSBAK AŞ Yönetim Kurulu’nun yurtdışı eğitim bursu kararının ihlal edildiği sonucuna varıldı. İkinci olarak, sunulan sağlık raporlarındaki ihlali şöyle tespit etti: “ ‘Ölüm ve eğitimin durumuna engel hastalık, sağlık kurulu kararı ile tespiti halinde sözleşme kendiliğinden ortadan kalkar, personel mecburi hizmet ve tazmin yükümünden kurtulur’ hükmü gereği, bursiyer tarafından sunulan sağlık raporlarının Sağlık Kurulu Raporu niteliğinde olmadığı anlaşıldığından, ilk sözleşmeye göre bursiyerin şirketin kendisi için üstlendiği masrafları tazmin etmesi gerekirken, bursiyer ile ek sözleşme yapılarak eğitim süresinin bir yıl daha uzatılmasının sözleşme hükümlerine aykırı olduğu...” Üçüncü olarak ise daha ilginç. Zira sözleşmeye göre, Sayan Kaya’nın eğitimi bitince, İSBAK AŞ’de çalışması gerekiyordu. Başka bir yerde çalışamazdı. Ancak bunun olmadığı, bizzat Sayan Kaya’nın özgeçmişiyle itiraf ediliyordu: “Yurtdışı eğitim sözleşmesinin 7.5. maddesinde ‘…personelin eğitim sonrası yurda dönüşünde, mecburi hizmet süresinde işverenin işyeri haricinde bir işte hiçbir şekilde ücretli veya ücretsiz olarak çalışamayacağına, danışmanlık hizmeti veremeyeceğine,…’ hükmü yer almasına rağmen ‘https://www.betulsayan.com/ocgecmis’ uzantılı web adresinde Fatma Betül Sayan Boyacı’nın ‘…2009 yılında AK Parti İstanbul İl Yönetim Kurulu Üyesi olarak seçildi. 2010-2012 yılları arasında Adalet ve Kalkınma Partisi Kurucu Genel Başkanı Sn. Recep Tayyip Erdoğan’ın danışmanlığını yürüttü. 2012 yılında yapılan kongreyle tekrar AK Parti İstanbul İl Yönetim Kurulu Üyesi olarak seçildi ve AK Parti İstanbul Tanıtım Medya’dan sorumlu İl Başkan Yardımcılığına atandı…’ bilgilerine yer verilerek sözleşmenin bu maddesinin açıkça ihlal edildiği…” Sayan Kaya, şirketteyken Erdoğan’a danışmanlık yapıyordu! Sonuç olarak İBB, dönemin İSBAK AŞ Yönetim Kurulu Başkanı Ali Karahan’ın da aralarında olduğu 13 kamu görevlisi hakkında, 6 Aralık 2021 tarihinde, savcılığa dosya sundu. Söz konusu isimlerin yargılanmasını istedi. Bunun dışında söz konusu memurlarla birlikte, Sayan’dan ve aile üyesi kefillerinden; 20 bin 289 lira ve 85 bin 791 doları ve masrafları, yasal faiziyle birlikte talep etti. Gereğinin yapılması için 7 Aralık 2021’de İSBAK’a yazı yazdı. Kısacası Fatma Betül Sayan Kaya, İBB mesajları yağdırırken arka planda kendisiyle ilgili kritik bir soruşturma yürütülüyordu. Daha önce, yurtdışı eğitimi için kaynaklarını kullandığı İBB, yönetim değişince kamu zararının peşine düşmüştü. Sayan Kaya, kendisinden “geri öde” talebiyle İBB’ye borçlu hale gelmişti. Bu konuya hiç girmeden, karın yağışını İBB hesaplaşması için fırsata dönüştürmüştü. İBB bir kamu kuruluşu. Onun başkanı da yöneticileri de “afet varken yemeğin, tatilin sırası mı” diye eleştirilebilir. Bu hangi partiye oy vermiş olursa olsun, kamudan hizmet bekleyen her yurttaşın hakkıdır. Ancak İBB müfettişlerinin hazırladığı rapor gösteriyor ki birilerinin derdi ne yemek ne tatil. Asıl mesele kamu kaynaklarının onlar için nasıl harcanacağı! Kara bakarken kârı gözden kaçırmayın!",https://www.cumhuriyet.com.tr/yazarlar/baris-terkoglu/kari-birak-yagan-kara-bak-1903913
Barış Terkoğlu,AKP Kürt düşmanlığına savrulurken,16 Aralık 2021 Perşembe,"Şimdi sabah erken kalkan “milli kurtuluş savaşı” başlatıyor. Oysa bir asır önceki, yalnız dışarıya karşı bir bağımsızlık hamlesi değildi. Aynı zamanda millet olma süreciydi. Atatürk, daha Cumhuriyet bile kurulmadan, 27 Ekim 1922’de, Bursa öğretmenlerine anlatıyordu: “İtiraf edelim ki biz üç buçuk sene evveline kadar cemaat halinde yaşıyorduk. Bizi istedikleri gibi idare ediyorlardı. Cihan bizi temsil edenlere göre tanıyordu. Üç buçuk senedir tamamen millet olarak yaşıyoruz.” Peki, millet neydi? Dünya faşizme giderken, 1931’de, Medeni Bilgiler ders kitabında, “Türkiye Cumhuriyeti’ni kuran Türkiye halkına Türk Milleti denir” demişti. Millet üzerinden yapılan her türlü ayrımcılığa da erkenden tavır almıştı. Haliyle, yüz yıllık ders: Milleti bölen, milleti ayrıştıran, bunu da en tepeden yapan kişi “milli mücadele” veremez. Ankara Cumhuriyet Başsavcılığı, kendi bakanlığına dezenfektan satan eski Ticaret Bakanı Ruhsar Pekcan’ın dosyasını kapatma kararı aldı. Ben de tam bu sırada, Pekcan’ın bakanlığından sorgusuz sualsiz atılan memurlara denk geldim. Önce şunu söyleyeyim. Devlet, kamuya ait üniformayı, bir şeyhten, bir örgüt liderinden emir alan kimseye vermemeli. Öte yandan, bu kriter somut olgulara, delillere göre yapılmalı. Kişiler, düşüncelerine, inançlarına, etnik kökenlerine, yaşam tarzlarına bakarak damgalanmamalı. Konuştuğum memurlarsa, kendilerine karşı, bu ilkelerin tam tersine ayrımcılık yapıldığını söylüyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İlginçtir, tamamı Kürt kökenliydi. Üniversite mezunuydular. Devletin çeşitli birimlerinde görev yaptıktan sonra seçilerek gümrüğe alınmışlardı. Yıllarca gümrüklerde çalışmışlardı. Haklarında bugüne kadar herhangi bir soruşturma açılmamıştı. Bir günde fişlemeyle “terör bağlantılı” sayılmışlar, işlerinden olmuşlardı. Diyeceksiniz ki belgesi var mı? Ben de bunu sordum. Görevden atıldıktan sonra haklarını aramaya karar vermişlerdi. Yetmemiş, savcılığa giderek kendileri hakkında suç duyurusunda bulunmuşlardı. Aklanmışlardı, hatta haklarında göreve dönme kararı çıkmıştı. Gelgelelim, çoğu artık kurumuna küsmüştü. Bu hak arama sürecinde, bakanlık içinde fişlendiklerini anlamışlardı. Şöyle anlatayım. OHAL sürecinde Ticaret Bakanlığı’nda da “temizlik” dedikleri bir süreç yaşandı. Önce memurlara “Bildiğiniz kişiler hakkında ihbarda bulunun” denildi. Sonuç vermeyince gümrüklerde bir birim oluşturuldu. Anlattıklarına göre, bu birim AKP-MHP tandanslı isimlerden seçilmişti. Bunlar da somut olgulara değil, duyumlara dayanarak bir rapor hazırladılar. Ve bu rapor, tam bir fişlemeydi. Memurların hak arama sürecinde bir mahkeme dosyasına girmiş ve böyle ortaya çıkmıştı. 7 Kasım 2016 tarihli, üç müdür ve amirin imzasını taşıyan raporu okudum. Bazı ifadeler şaşırtıcıydı. Örneğin PKK bağı bulunamayan Kürt kökenli M.E. isimli gümrük memurunun adının karşısında şu ifadeler yazıyordu: “PKK terör faaliyetleri kapsamında, en ufak bir güç gösterisinde veya fırsat bulduğunda, devlete hainlik yapacağı ehliyetine sahip olduğu tahmin edilmektedir.” Fişleme niteliğindeki rapor, memurun niyetini okuyor, onun hainlik potansiyeli taşıdığını söylüyordu. Mardin’de kalabilmek için Mardin Belediyesi’ne tayin başvurusu yapmayı düşünen memur G.D. için ise şu ifadeler kullanılıyordu: “PKK terör örgütü sempatizanı, bu oluşum içinde geçmiş dönemde Mardin Belediyesi tarafından geçiş ve talep yazısı yazıldığına dair duyumlar alınmıştır.” Raporu hazırlayanlara göre, Mardin Belediyesi PKK’nindi. Bu belediyeye tayin olmayı düşünen memur da PKK sempatizanıydı. İşin ilginci, “çözüm süreci” denilen ortamda, “HDP’ye oy verdiği duyumu” da memuriyetten atılma sebebiydi. Y.A’nın karşısında şu yazıyordu: “7 Haziran 2015 seçim döneminde HDP ve söz konusu partiye yakın terör örgütünün propagandasını yaptığı, PKK terör örgütü sempatisi bulunduğu duyumları alınmış…” Sahiden de sadece duyumlarla, Kürt kökenli yurttaşlar hain ilan edilmişti. Kriterler açıkça fişleme nitelikliydi. Nitekim yargı da bu ifadeleri ciddiye almamıştı. Ama kendilerine verilen soruşturma görevini başka görüşteki, etnisitedeki, anlayıştaki memurları tasfiye için kullanan bir grup, hem insanları işinden etmiş hem de devleti lekelemişti. Kürt düşmanlığı aynı zamanda Türk düşmanlığıdır. Millet olma fikrine açılmış savaştır. Yüz yıl önce “ulusal kurtuluş” sayesinde cemaatten millete geçtik. Yüz yıl sonra ulus devrimini yıkanlar sayesinde paramparça edildik. Kendi şahsi ikbalini “milli dava” diye satanlarla mücadele, belki de asıl kurtuluş mücadelemiz olacak.",https://www.cumhuriyet.com.tr/yazarlar/baris-terkoglu/akp-kurt-dusmanligina-savrulurken-1893091
Barış Terkoğlu,Adamına göre muamele işte budur!,25 Kasım 2021 Perşembe,"Sen dur, sen dur, sen geç diyorlar. Eşitsiz düzende adamına göre hukuku en yukarıdan yerleştiriyorlar. Kabul ettikçe hepimizi alıştırıyorlar. Hatırladınız mı? 4 Eylül’de, Erdoğan’ın imzasıyla TCDD’ye yeni genel müdür atanmıştı. 6 Eylül’de ilk kez bu köşede okudunuz. Yeni genel müdür Murat Atik, Adnan Oktar grubunun kritik bir ismiydi. 1999 ve 2008 operasyonlarından firar ederek kurtulmuştu. Adı, son dosyanın belgelerinde de yer alıyordu. Grubun silahlarını dahi o almıştı. TCDD’nin 40 milyon Avro’luk özelleştirme ihalesi, Atik’in Sun Grup isimli şirketine verilmişti ya... O şirkete ait telefonun, polis takibi altında olduğunu yazmıştım. Gel gelelim, “bir el” Atik’i mahkeme dosyalarından çekip kurtarmıştı. O elin, siyasetin eli olduğunu da göstermiştim. Zira Atik ailesinin AKP ilişkileri halihazırda sürüyordu. Ancak TCDD Genel Müdürü olunca Atik taşa çarptı. Benim yazılarımın ardından 10 günlük görevinden istifa etti. Yaşananların özeti bu... Konuyu niye mi açtım? Türkiye’de olan biteni unutturmayanlar da var. Halkın Kurtuluş Partisi (HKP) bunlardan biri. Hukuk düzeni yerle bir edilirken HKP, her bir suçu “bugün olmazsa yarın” diyerek dava dosyasına dönüştürüyor, arşivlere sokuyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşte o şikâyet hakkında Ankara Cumhuriyet Başsavcılığı kararını verdi. “Soruşturmaya gerek yok” dedi. Ancak... Kararda “herhangi bir somut bilgi veya belge bulunamadığı” denilince yanıt vermek gerekti. Zira, Atik hakkında 6, 16 ve 27 Eylül’deki yazılarımın kaynağı, bizzat mahkeme dosyasına giren evrak. İsterseniz anlatayım... Atik’in grupla irtibatının yer aldığı el yazısı notlar, İstanbul Cumhuriyet Başsavcılığı’nın yazdığı Oktar iddianamesinin 199. sayfasında bulunuyor. Dosya eklerine göre, söz konusu evrak, Oktar’ın Yamaçlı Sokak’taki evinde bulunmuş. Atik’in gruba yaptığı para yardımları, dosyada 2 numaralı Yellow adlı dijital bellekte yer alıyor. Siber suçlarla mücadele şube müdürlüğü, bu konuda bir rapor hazırlayıp mahkemeye göndermiş. Bu raporda Atik’in ilişkisi açıkça okunuyor. Atik hakkında, İstanbul’daki davada, birçok ifadenin yer aldığını anlatmıştım. Örnek olsun, iddianamenin 380. sayfasında Atik’in adı şöyle yer alıyor: “(...) Örgüt üyelerinden İbrahim Tuncer ve Murat Atik, büyük bir işle alakalı siyasi de gücü olan bir kişiye aracılık ediyorlar ve bu şahıstan komisyonu peşin alıyorlar.(...)” Ya da 1919-1920 sayfalarda yer alan bir başka ifade: “(...) Ankara Belediyesi’nden alınan bir reklam ihalesinin iptal edilmesi ile alınan avansın iade edilmesi gerektiği ve herkesin arabasını satması söylendi. Bu konuyu Murat Atik ve İbrahim Tuncer iyi bilirler.(...)” Sadece bu dosya değil... 1999 operasyonunda da Atik’in yer aldığını söylemiştim. Yargıtay 8. Dairesi arşivinde duruyor. Atik’in şirketlerinin kuruluş senedi, ortaklık yapıları vs. görülebiliyor. Ya da 2008 operasyonundan sonra, 2009/851 sayılı, Kadıköy 1. Ağır Ceza Mahkemesi’ne sunulan iddianamede de 18 numaralı sanık Murat Atik. Bu dosyada da Atik’in firari olduğu bilgisi, şirketlerinin ve ortaklıklarının dökümü var. İddianamenin 30. sayfasında, 7 numaralı tanık, Atik’in Adnan Oktar grubundan olduğunu anlatmış. Atik’in Oktar grubuna silah alan kişi olduğu, İstanbul’da geçen aylarda sonlanan duruşmaların tutanaklarında var. Sanık Mustafa Işık’ı sorgularken mahkeme başkanı, bizzat Atik’in adını vererek açıkladı. Murat Atik’in Sun Grup şirketine ait görünen telefonun takip edildiği ise 30. Ağır Ceza Mahkemesi’ndeki dosyaya sunulan polis fezlekesinin 6. sayfasında. Kısacası bütün iddiaların kaynağı somut ve belgeli. Malum, söz konusu evraklara dayanarak, Murat Atik’in arkadaşları hakkında, mahkeme binlerce yıl ceza verdi. Atik’in iş ortakları dahil, sanıklardan bazıları tutuklandı ya da firar etti. Sıra Atik’e gelince ise iddialar “soyut ve delilsiz” oldu. Ankara’daki savcılık Atik’i aklamakla kalmadı. İstanbul’daki Adnan Oktar davasında, cezaya dayanak olan belgeleri de tartışmalı hale getirdi. Türkiye’nin çifte standart hikâyeleri yazıldığında, Murat Atik’e ayrı bir başlık açmak gerekecek. Adaletsiz adalet saraylarının tuğlaları “ama o adam..” diyerek dizilmiyor mu zaten?",https://www.cumhuriyet.com.tr/yazarlar/baris-terkoglu/adamina-gore-muamele-iste-budur-1887528
Barış Terkoğlu,Eyyy görümce lobisi!,06 Ocak 2022 Perşembe,"Faiz lobisi, döviz lobisi derken şimdi de karşımıza bir “görümce lobisi” çıktı. Düğünde oynarken ters bakması yetmiyor, insanı ipe bile götürüyor. Gazeteleri açıyorum. Hepsinde aynı cümlelerle yazılmış, aynı haber. Yeni Şafak “Görümcesi Kırmızı Listede” başlığı atmış. İBB’de Muhtarlıklar Müdürlüğü’nde işe alınan S.A’nın görümcesinin PKK’li olduğunu anlatıyor. Böylece Ekrem İmamoğlu, işe alınan bir çalışanın görümcesi üzerinden PKK’ye bağlanmış. Haberi okuduğum günlerde adliyedeydim. Koridorlarda konuşulanları duyunca “görümce ne ki” diye iç geçirdim. Aslında Barış Pehlivan daha önce bahsini bu sayfalarda açmıştı. Sonra neler olmuş neler... Mehmet İhsan Arslan’ı herhalde bilmeyen yoktur. AKP kurucusu, partinin eski milletvekili. Yakın zamanda partisini eleştirdi. “FETÖ’nün yargıyı kullanırken kullandığı bütün taktikleri, araçları, biz kullanmaya başladık” dedi. Disipline sevk edildi. Uyarı cezası aldı. Mehmet İhsan Arslan, beş çocuk sahibi. Hikâyeyi ilginç kılan ayrıntı ise burada. Zira ailede görüntüde bir bölünme var. Otobid ile ücretsiz ekspertiz Otobid Fiyatı Gör Bir oğlu “Mücahit” diye de bilinen Ali İhsan Arslan. Halihazırda AKP milletvekili. Erdoğan’ın en yakınındaki isimlerden. Bir kızı ise Ayşe. Ayşe Arslan, Erdoğan’ın şahidi olduğu bir törenle, 2008 yılında Mevlüt Hilmi Çınar’la evlendi. Düğünü Erdoğan’ın üç çocuk çağrısından belki hatırlarsınız. Ayşe (Arslan) Çınar ile Mevlüt Hilmi Çınar çifti, FETÖ’ye yakınlıklarıyla biliniyor. Çift ABD’de yaşıyor. Fethullah Gülen’in onursal başkanı olduğu Niagara Vakfı’nın yöneticiliğini yapıyor. AKP-FETÖ kavgasına rağmen Gülen’in yanında durmaya devam ediyorlar. Zaman zaman FETÖ adına ABD’de lobi amaçlı toplantılar düzenliyorlar. Tavırlarını da başta sosyal medya olmak üzere pek çok yerde gösteriyorlar. O kadar bilinen bir ilişki ki... Devletin Anadolu Ajansı’nın “AA, FETÖ’nün ABD’deki iki elebaşını görüntüledi” başlığıyla yayımladığı Mevlüt Hilmi Çınar haberi halen arşivde duruyor. Gelgelelim... Sıradan biri olsa Türk yargısının ortalığı yıkacağı hadisede soruşturma öyle kolay yürümedi. Öyle ya Ayşe Çınar, AKP’nin tepesindeki bir ailenin kızıydı. İstanbul Cumhuriyet Başsavcılığı’nın koridorlarında konuşulanlara bu nedenle şaşırmadım. Ayşe Çınar hakkındaki dosyayı, FETÖ davalarına bakan tanınmış bir savcı açmıştı. Dosyada önemli delilleri toplarken ilginç bir olay yaşanmıştı. Başsavcılığın tepesindeki bir yargı mensubu, savcı ile konuşup bu dosyayı kapatmasını istemişti. “Yapamam, deliller var” deyince bir formül bulunmuştu. Ankara’da da Ayşe Çınar hakkında bir başka FETÖ soruşturması olduğu söylenerek dosya “yetkisizlik” ile Ankara’ya gönderilmişti... Ankara’daki savcılık ise “Aaa biz o dosyayı zaten kapatmıştık” diyerek İstanbul’dan gelen dosyayı da kapatmıştı. Devlet, böylece eğer iktidar mensubu bir aileden geliyorsanız FETÖ’nün kurumlarında yöneticilik yapabileceğinizi, Gülen için çalışabileceğinizi, Pensilvanya’ya girip çıkabileceğinizi, ABD Kongresi’nde FETÖ için lobi çalışmalarına katılabileceğinizi söylüyordu. Yeter ki doğru kişinin kızı, kardeşi ya da damadı olun! Gelgelelim öğrendim ki hadise bununla kalmamış. “Kapatmam” diyen savcının başına kötü şeyler gelmiş. Önce başka bir savcılığa sürülmüş. “Önemli dosyalar” elinden alınmış. Daha da fenası kendisine kumpas kurulduğunu anlatıyormuş. Hakkında soruşturma yürüttüğü bir başka FETÖ şüphelisine, eski çalışma arkadaşları tarafından “ahlaksız teklif” yapılmış. Onun hakkında “benden para istedi diye ifade ver, ona karşı FETÖ Borsası’ndan soruşturma açmamızı sağla, seni kurtaralım” denilmiş. Neyse ki FETÖ şüphelisi kabul etmemiş. İşin ilginci, Ayşe Çınar dosyasını kapatmaya direnen savcının elinde kendisine kurulan kumpasın ses kaydı da varmış. “Bir gün hesabını sormak üzere” yakınlarına dinletiyormuş. Savcı, elindeki çok kritik delilleri de yakınlarına göstererek dosyanın nasıl kapatıldığını anlatıyormuş. Bir ayrıntı daha var. Ayşe Çınar dosyasını ilk gündeme getiren Barış Pehlivan aleyhinde AKP Milletvekili Ali İhsan (Mücahit) Arslan dava açtı. Arslan’ın şikâyet dilekçesindeki şu ifadeleri okuyunca gülümsedim: “Müştekinin kız kardeşi ve onun eşi hakkındaki soruşturmanın gizli olduğunu, masumiyet karinesi gereği kişiler hakkında mahkumiyet kararı verilip de bu karar kesinleşinceye kadar herkesin masum olduğu... (...) Şüpheli Barış Pehlivan’ın müştekinin üyesi olduğu AK Parti ve hükümetin FETÖ ile yeterince savaşmadığı, bunun aksinin koca bir yalan olduğu ifade edilerek algı operasyonu yapıldığı...” Derken birkaç gün önce ilginç bir şey daha oldu. 25 Aralık’ta neredeyse bütün medyada “454 FETÖ’cünün mal varlığı donduruldu” başlıklı haberi okudunuz. Listeyi açıp baktınızsa şahısların arasında bir de vakıf vardı: Niagara Vakfı. Daha da ilginç hale geldi mi? Devlet resmen vakfın FETÖ’nün olduğunu kabul ediyor, mal varlığını donduruyordu. Gelgelelim, iş yöneticilerine geldi mi, iktidarın kızı-damadı çıkınca, birileri adeta FETÖ’ye siper oluyordu. Soruşturan savcıyı sürüyor, kumpas kuruyor, gazeteciye dava açıyordu. FETÖ kurumundaki yöneticiler “masumiyet karinesi” denilerek temize çekiliyordu. Bunun aksine... Hedef olan İmamoğlu gibi bir belediye başkanı olunca ise belediyede işe giren birinin görümcesi üzerinden bile terör bağlantısı kuruluyor, belediyeye müfettişler yollanıyor, kayyum çağrıları takip ediyordu. Sahi adaletin kılıcı eşit kesse, İBB’ye çıkarılan görümce faturası, Arslan ailesine ya da Erdoğan’a çıkarılsa neler olur sizce?",https://www.cumhuriyet.com.tr/yazarlar/baris-terkoglu/eyyy-gorumce-lobisi-1898041
Barış Terkoğlu,Biri bizi bitiriyor!,23 Aralık 2021 Perşembe,"Yatağa girmeden kombiye yanaşıyorsun. Uyurken de yoksullaşma diye ayarını kısıyorsun. Yorgan altındayım diyorsun ama başın üşüyor. Yorganı kafana çekiyorsun ayağın açıkta kalıyor. Suç ne ayakta ne başta. Döviz artıyor kazanıyorlar, döviz düşüyor yine onlar kazanıyorlar. Çalışarak-üreterek değil, yanaşarak büyüyen ekonomide kolay yoldan para kazanmanın faturası hep halka çıkıyor. Sonuncuda da öyle oldu. Enflasyon olduğu yerde dururken hükümet faizleri düşürdü. Kararın maliyeti yüksek kur olunca, döviz garantili faiz hesabına dönüldü. Faizle-kurun arasındaki farkı kim mi ödeyecek? Elbette Hazine. Yani yaratılan krizin maliyeti yine milletin vergileriyle karşılanacak. Bu köşede hep hatırlatıyorum. Ekonomi bir paylaşım ilişkisidir. Rakamlarla, bu ilişki kaybedenlerden gizlenir. Oysa atomun maddenin bütününün özelliklerini taşıması gibi... En küçük ekonomik ilişkiden bile genel durum gözlenebilir. Türkiye, doları konuşurken ben ülkenin hem değerli hem stratejik şirketlerinden birine baktım. Türk Telekom’un sayfasını açtım. Yönetim Kurulu bölümünü tıkladım. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şirketin yönetim kurulu başkanı Ömer Fatih Sayan. Eski AKP’li Bakan Fatma Betül Sayan’ın kardeşi. Bir başka görevi şirketin sitesinde şöyle tanıtılıyor: “21 Temmuz 2018 tarihinden beri Ulaştırma ve Altyapı Bakanlığı Bakan Yardımcılığı görevini sürdürmektedir.” Hemen altında bir başka yönetim kurulu üyesi var: Yiğit Bulut. O da on parmağında on yönetim kurulu üyeliği olanlardan. Türk Telekom onu şöyle tanıtıyor: “Bulut, Ağustos 2014 tarihinden bu yana Cumhurbaşkanlığı Başdanışmanı olarak görev yapmaktadır.” Aşağıya iniyorum. Eski AKP milletvekili Selim Dursun’u görüyorum. Özgeçmişindeki Taekwondo Federasyonu Yönetim Kurulu Üyeliği ya da Sivas Demirspor Kulübü Başkanlığı’nın yanında bugüne dair bir ayrıntı var: “Temmuz 2018 tarihinden itibaren TC Ulaştırma ve Altyapı Bakanlığı Bakan Yardımcısı olarak görev yapmaktadır.” Dahası… Cumhuriyet tarihinde örneği var mı, bilmiyorum. Bugün Hazine ve Maliye Bakanı Nureddin Nebati’nin adı, Türk Telekom’un yönetim kurulu üyesi olarak orada duruyor. Nebati, bakanlıktaki işlerinden arta kalan zamana şirketi de eklemiş. Biraz daha ilerliyorum. Enver İşkurt da yönetim kurulunda. Bu işin onun ikincil görevi olduğu özgeçmişinde şöyle anlatılıyor: “Ulaştırma ve Altyapı Bakan Yardımcısı görevini yürütmektedir.” Kısacası Türk Telekom yönetimi, AKP’nin çift maaş üretim merkezi olmuş. Sadece bu görevin aylık ortalama getirisi, Türk Telekom tutanaklarına göre, 2021 yılında 33 bin 850 lira. Seneye Allah kerim! Sadece yönetim kurulu değil. Şirketin durumunu daha iyi anlamak için Türk Telekom CEO’su Ümit Önal’ın özgeçmişini açıyorum: “2007 yılında Turkuvaz Medya Grubu’na katılarak 2015 yılına kadar sırasıyla ATV Genel Müdürlüğü, Reklam Grup Başkanlığı ve İcra Kurulu üyeliği görevlerinde bulunmuştur.” Kalanlar öteki ortakları temsil ediyor. Mutlaka hatırlıyorsunuz. 1995’te kurulan Türk Telekom’un yüzde 55 hissesi, 2005 yılında, AKP hükümeti tarafından, 6 milyar 550 milyon dolara, Lübnanlı Hariri ailesinin şirketine satıldı. O gün şirketin değeri yaklaşık 12 milyar dolardı. Gerisini okudunuz. Hatta yaşadınız. Şirketi kendi paralarıyla değil, Türk bankalarından topladıkları kredilerle devraldılar. Ardından “Özelleştirme başarısı” diyerek Araplara satılan Türk Telekom’un adım adım içi boşaltıldı. Kârları buharlaştırıldı. Daha da borçlandırıldı. Şirkete ortak olmaya devam eden devlet görevlileri ise olan biteni sessizce izledi. Sonunda da üç yıl önce, Türk ekonomisinin altın yüzüğü Türk Telekom hisseleri, bankalara rehin düştü. Birkaç gün önce Varlık Fonu’nun, bankalara rehin düşen yüzde 55’lik hisseyi satın almak için görüşmelere başladığı haberini okuduk. Yani milletin varlığı Arap sermayesine önce verildi, sonra batırılmasına göz yumuldu, nihayetinde yine milletin parasıyla geri alınmaya çalışılıyor. Şirketin piyasa değeri borsada resmen açıklanana göre 34.1 milyar lira. Dünkü dolar kuruyla 2.7 milyar dolar. Kısacası 16 yıl önce millete ait iken 12 milyar dolar görünen şirketin değeri, AKP’nin politikalarıyla neredeyse 5’te birine düştü. Daha açık söyleyelim ederinin 5’te 4’ünü birileri yedi! Üstelik... Borçlu dedik ya. Şirketin yüzde 55’lik hissesine bankaların el koymasına neden olan borç, faiz hariç 4 milyar 750 milyon dolar. Gel de matematikle çık işin içinden! Dahası... Kendi sitesinden aktaralım: “Türk Telekom, telekomünikasyon hizmetlerinin yürütülmesi için Bilgi Teknolojileri ve İletişim Kurumu (BTK) ile imtiyaz sözleşmesi imzalamıştır. Söz konusu imtiyaz sözleşmesinin süresi 21 yıldır.” 21 yıl 2026’da, yani dört sene sonra doluyor. Yönetim kurulu listesini neden mi verdim? Bundan sonra olacakları daha iyi anlayın diye. Bankalar, borçlarına karşılık mecburen el koydukları Türk Telekom’u satmak istiyor. Varlık Fonu, matematiğini kimsenin anlamadığı bu alımı yapmak için görüşme yapıyor. Satışın kaça olacağını kimse bilmiyor. Varlık Fonu satın alıp ne yapacak? Birkaç ay önce gazetelere düşen haber bu soruya cevap gibi: “Türk Telekom’un satışı için Arap yatırımcılar nabız yokluyor”. Aynı filmi belki de yeniden izleyeceğiz! Dolar düştü, dolar çıktı haberlerinin ortasında asıl meseleyi gözden kaçırmayın. Arap sermayesine ucuza satılan da, kur düşsün diye rahatça harcanan da, ikinci maaş olarak ödenen de milletin varlığı. Değer kaybeden, ucuzlayan da milletin malı. Her durumda kazananlar yanaşarak büyüyenler. Kaybeden de sizsiniz! Yorganımızı kendimize göre diktiğimiz, kumaşının çalınmasına izin vermediğimiz gün ne başımız ne ayağımız üşüyecek. O gün doların ne olduğunu merak bile etmeyeceğiz.",https://www.cumhuriyet.com.tr/yazarlar/baris-terkoglu/biri-bizi-bitiriyor-1894797
Barış Terkoğlu,İmam hatibe gitmeyen ölsün mü!,10 Ocak 2022 Pazartesi,"Kritik karar yine bir gece yarısı geldi. Cuma yatağa girdiğimizde Milli Eğitim Bakan Yardımcısı Ahmet Emre Bilgili’ydi. Sabah uyandık Nazif Yılmaz oldu. Milyonlarca yurttaşın çocuğunun hayatını ilgilendiren Milli Eğitim, yine “yaptım oldu”ya teslim edildi. Peki bu sıradan bir atama mı? Hayır değil… Nazif Yılmaz, bu göreve 8 yıldır başında olduğu Din Öğretimi Genel Müdürlüğü’nden geldi. Tesadüf de değil. İmam hatip ve ardından ilahiyat mezunu olan Yılmaz, ömrünü dini eğitim ile geçirdi. Ensar Vakfı, İmam Hatip Okulları Mezunları ve Mensupları Derneği’nde  (ÖNDER) çalıştı. Hafızlıktan başlayan Milli Eğitim’in tepesine uzanan bir kariyeri var. Yılmaz, eğitimden neredeyse “dini eğitimi” anlıyor. Bütün uzmanlığı bunun üzerine. Doktora tezinin başlığı “İmam Hatip Liselerinde Kur’an-ı Kerim Öğretiminde Yeni Yöntemler ve Materyal Kullanımı”.  Matematik, fizik, Türkçe onun alanına girmiyor. Haliyle, bu atama bize gayri resmi olanın alenileştiğini söylüyor: Milli Eğitim artık dinci vakıfların, tarikat ve cemaatlerin resmen elinde. Eğitim deyince artık din esaslı eğitimi anlayacağız. Okullar imam hatip ve diğerleri diye ayrıştırılacak. Otobid ile ücretsiz ekspertiz Otobid Fiyatı Gör Milli Eğitim kulislerinde bu atamanın anlamını soruşturdum. “Bilal Erdoğan bakan olsa ancak bu kadar olurdu” dediler. Hayır kastettikleri sadece Bilal Erdoğan bağlantılı vakıfların Milli Eğitim’i yönetir hale gelmesi değil. Nazif Yılmaz, Bilal Erdoğan’ın doğrudan tanıdığı, bildiği, desteklediği bir isimmiş. Anlatılana göre TÜGVA, TÜRGEV, ENSAR, İlim Yayma Cemiyeti ve Cihannüma dernekleri bir süredir okullarda dini eğitimde yaşananlardan şikâyet ediyor, kulis yapıyorlardı. “Bizim için okullardaki dini eğitim önemli” diyen vakıf temsilcileri Bilal Erdoğan’la bir araya geldi. Uzun yıllardır Milli Eğitim’de din öğretiminde çalışan Nazif Yılmaz’ın Bilgili’nin yerine getirilmesini istiyorlardı. Ardından Milli Eğitim Bakanı Mahmut Özer ile görüşerek onu da ikna ettiler. Son olarak vakıf temsilcileri, bizzat Cumhurbaşkanı ile görüşerek, “Dini eğitim ile ilgili problemler yaşıyoruz, Nazif Yılmaz’ı istiyoruz” dediler. Erdoğan’ın da olumlu bakması üzerine, atama gerçekleşti. Böylece her kesimin çocuğunu eğitmekle görevli Milli Eğitim, bir grubun amaçlarına teslim edildi. Nazif Yılmaz, Milli Eğitim’de din eğitiminde radikal tutumuyla biliniyor. 2014’te Din Öğretimi Genel Müdürlüğü’ne getirilen Yılmaz, tüm okulların imam hatibe dönüşmesi için çalıştı. Yılmaz, 13 Eylül 2017 tarihli bakanlığa hitaplı yazıda şu ifadeleri kullanmıştı: “Eğitim sistemi içerisinde faaliyetlerini sürdüren imam hatip ortaokullarına halkımızın ilgisi artmakta, mevcut okullarımızın kapasitesi vatandaşlarımızın taleplerini karşılayamamaktadır. Bu nedenle valiliklerince teklif edilerek isimleri konulan ve ilgi yönetmelikte belirlenen şartları taşıyan öğretim binalarında imam hatip ortaokulu açarak vatandaşlarımızın taleplerinin karşılanmasının uygun olacağı düşünülmektedir.” Yılmaz’a göre, halk imam hatip istiyordu, bulamıyordu. Bunun için diğer okullar imam hatibe dönüşmeliydi. Öyle de oldu. Türkiye’nin her yerinde birçok okul aşama aşama imam hatibe çevrildi. İstanbul’un bazı büyük mahallerinde bile imam hatip olmayan ortaokul bulunamaz hale geldi. Veliler sırf imam hatibe göndermemek için çocuklarını uzak yolculuklara hazırladılar. Anadolu’da “zorla imam hatipleşme” öyle hale geldi ki… ÇYDD’nin bağışlarla kız çocuklarının okuması için inşa ettiği okullar dahi imam hatibe dönüştürüldü. Kısacası imam hatip dayatması, diğer okulların üvey evlat muamelesi gördüğü bir sisteme neden olmuştu. Lafın gelişi değil… Aynı binada yarı imam hatip eğitimi verilen okullardaki velilerle konuşuyorum. İmam hatip olmayan öğrencilerin ikinci sınıf sayıldığını anlatıyorlar. İmam hatibi seçen öğrencilere, Nazif Yılmaz’ın desteklediği vakıflar aracılığıyla, ayrıcalıklar yaratıldığını söylüyorlar. İmam hatip sınıfına geçene hediye tablet, yemek bursu ya da ücretsiz servis bunlardan bazıları. Nazif Yılmaz, 8 yıllık görev süresi boyunca eğitimi imam hatipleştirmek, diğerlerini “ötekileştirmek” için çalıştı. Şimdi bütün Milli Eğitim onun elinde. Bu “ötekileşme” her şekilde ifade edilir haldeydi. Üç yıl önce, Nazif Yılmaz’ın katılımıyla düzenlenen Bursa’daki ÖNDER organizasyonunda, ilk açılan imam hatip liselerinden mezun olanlar bir araya getirilmişti. Kürsüye çıkan Hayrettin Karaman şu ifadeleri kullandı: “Kaybolmuş nesilleri, ümmetin kayıp çocuklarını tekrar dinimize ve medeniyetimize kazanacağız” diyordu. Onlara göre imam hatibe gitmeyenler dinden kopmuş kayıp nesillerdi. Kürsüye çıkan Yılmaz da “Bize örnek oldunuz” dedikten sonra kendi döneminde artan imam hatiplerin sayısını övünerek anlattı. Nazif Yılmaz’ın desteğiyle düzenlenen çalıştaylardan çıkan sonuçlara bakıyorum. Birçoğunda dinci vakıflar var. Sanki Türkiye’de eğitimin tek sorunu din öğretiminden ibaretmiş gibi tespitlerde bulunuyorlar. Din öğretimi arttıkça eğitimin sorunlarının çözüleceğine inanıyorlar. “İmam hatip olmayan okul kalmasın” düşüncesiyle bir tür fethi savunuyorlar. Çocukların bilim, kültür, sanat, edebiyat eğitimi onlar için teferruat. Dahası… Nazif Yılmaz “Türkçe öldü” diyerek imam hatiplerde Türkçe konuşmayı yasaklamayı öneren isim. Yayımladığı bildiri unutulur mu: “Arapça öğretilirken ikinci bir dil kullanılmaması gerekir. Öğrenciler, öğretmenleri ile ancak Arapça diyalog kurabileceklerdir. Öğrenci teneffüslerde öğretmeni ile ancak Arapça konuşabilir. Ya konuşur ya da yanında tercüman getirir.” Yılmaz, kendisi öğretmenken yaptığı uygulama sayesinde aldığı sonucu şöyle anlatıyor: “Türkçe konuşmanın yasak olmasıyla öğrenciler mecbur kaldıkları için ister istemez Arapça konuşmaya başladılar. Rüyalarında dahi Arapça konuşanlar oldu.” Dün Atatürk fotoğrafının parçalandığı Kabataş Lisesi’nin Müdür Yardımcısı’nın beş yıl önceki söylediği sözleri hatırladınız mı: “Bütün okullarımızın imam hatip lisesi gibi olması zamanı geldi.” Beş yıl sonra Nazif Yılmaz’lar sayesinde o noktaya ulaştık! Hepimizin vergileriyle finanse edilen, bir yurttaşlık hakkı olan kamu eğitimi, dinci vakıfların insafına terk edilmişti. Yeni görevlendirme bunun sembolü oldu. Kendi çocuklarımızın geleceğine bile karar veremediğimiz düzene Türkçe bir kelime bulsak ne derdik?",https://www.cumhuriyet.com.tr/yazarlar/baris-terkoglu/imam-hatibe-gitmeyen-olsun-mu-1898899
Barış Terkoğlu,Terörle aranıza mesafe koyun!,13 Aralık 2021 Pazartesi,"Gözünü kapattığın an senin için dünya bitmiştir. Artık başkalarının anlattıklarıyla yaşarsın. Ah ölüm! Çaresi bulunamayan eylemsizlik! Senin senden başka olmana nasıl da izin verir… Ölümünün ardından hükümet medyasında “ağabey” nidalarıyla anılan, Akit’teki gazeteciliğine vurgu yapılan, eylemleri ise “aktivist” diyerek geçiştirilen Yılmaz Yalçıner’den söz ediyorum. Cenazesinde saf tutan AKP milletvekili Hasan Turan, tabutunun başında şunları söyledi: “Davası için çile çeken, bedel ödemeyi her zaman göze alan bundan çekinmeyen bir ağabeyimizdi. Yazısıyla, eylemiyle, tutumuyla, duruşuyla hayatında örnekti.” Yalçıner’in bir başka hikâyesi ise hiç konuşulmadı. Ahmet Taner Kışlalı, 21 Ekim 1999’da bombalı saldırıyla katledildi. Yaşasaydı, bu köşede benim yerime o yazacaktı. Parçalanmış bedeniyle son nefesini verdiğinde kundaktaki kızı henüz bir aylıktı. Açıktan tehdit ediliyordu. Katlinden beş ay önce Akit gazetesindeki sayfadan söz ediyorum. “Yuh pişkin zorba” yazıyordu. “Zorba Kemalist gemi azıya aldı” başlığıyla hedef gösteriliyordu. Yetmemiş, Kışlalı’nın fotoğrafının üzerine çarpı atılmıştı. “Öldürüleceksin” mesajı günlük gazeteden veriliyordu. Ahmet Taner Kışlalı, Mustafa Yücel Özbilgin, Ali Günday... Liste uzuyor. Akit her katliamdan önce bunu yapıyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yıllar sonra “Akit” deyip geçmedim. O sayfayı hazırlayanı bulmaya çalıştım. Dibinde bir isim yazıyordu: “Abdullah Birisi”. Elbette uydurma bir isimdi. Fail kendisini saklamak için adını değiştirmişti. İslamcı camia içinde bir araştırma yaptım. Bulmak zor olmadı. Kışlalı’dan sonra da birçok kişiyi hedef gösteren “Abdulllah Birisi”, Yılmaz Yalçıner’den başkası değildi. Kışlalı’nın katillerine yol gösteren isim, AKP’lilerin “ağabey” dediği, “örnek aldıklarını” söyledikleri Yalçıner’di. Operasyonlar, yakalananlar, yargılananlar, itiraflar; İran bağlantılı “Tevhid-Selam ve Kudüs Ordusu” terör örgütünü işaret ediyordu. Katiller cinayet öncesinde defalarca İran’a gidip gelmişti. Eylem oradan buraya uzanmıştı. İşin ilginci, “dava adamı” denilen Yalçıner de bu örgütle bağlantılıydı. 68 eylemlerinde devrimcilere saldıran bir ülkücüydü. 74’te “ülkücülükten tövbe ettiğini” söyleyerek İslamcı olmuştu. Şûra ve Tevhid dergilerini çıkaran Yalçıner, grubunu “İran devriminin Türkiye’deki sözcüsü” olarak tanıtıyordu. Niyetinin İran devrimini Türkiye’ye taşımak olduğunu söylüyordu. Bu kez ülkücüler yerine İslamcı gençleri devrimcilere karşı kışkırtıyordu. Yalçıner, terör faaliyetine bizzat elde silahla devam etti. 14 Ekim 1980 günü örgütüyle uçak kaçırdı. Uçağı İran’a götürüp “hicret etmeyi” planlıyordu. Yapılan kurtarma operasyonunda iki insan öldü. Yalçıner, 36 yıl hapis cezası aldı. Diyarbakır Cezaevi’nde yattı. Anlattığına göre ona iş düşmüştü. Cezaevinde işkence gören solculara, cezaevi yönetiminin isteğiyle, “zorunlu din dersi” veriyordu. Özal dönemi affıyla 11 yıl 7 ay sonra hapisten çıktı. “Görevine” Akit’te devam etti. Derken yine yön değiştirdi. Fethullahçıların, Gazeteciler ve Yazarlar Vakfı toplantılarında bile görünen Yalçıner, İran karşıtı olmuştu. “Yanlışlıkla başarılı olsaydık, maazallah Türkiye’yi de İran misali bir diktatörlüğe sürüklemiş olacaktık” diyordu. Geçmişini yargılarken bugününü anlatıyordu: “Keşke hiçbir şey yapmasaydım da Mehdi’yi bekler gibi Tayyip Erdoğan ve arkadaşlarını, AK Parti’yi bekleseydim”. İşte cenazede AKP’lilerin sahiplendiği bu “dava”, Yalçıner’in bile günah çıkardığı acımasız dinci terörün ta kendisiydi. Nitekim Yılmaz Yalçıner yıllar önce bana ulaşmış, Kışlalı hadisesinde yaptığını kabul etmişti: “Yaptığım haberin biçimini savunuyor değilim, yanlıştı.” Ona göre her şeyin sorumlusu “derin devlet”ti. Kemalist aydınları da “derin devlet” öldürmüştü. İlginçtir, cenazede gözüme vekillerden sonra konuşan başka bir isim takıldı: Selahaddin Eş Çakırgil. Tabuttaki Yalçıner’i “Ben Yılmaz’ı 1975’ten beri tanıyorum” diye anlatıyordu. O da aynı örgüttendi, İran’a firar etmişti. Yıllar sonra Türkiye’ye döndüğünde, Uğur Mumcu’nun oğlu Özgür Mumcu, onu yine bu köşede, şöyle anlatmıştı: “(Onu) muhtemelen tanımazsınız. Ancak ben tanıyorum. Selahattin Eş olarak. Babamın cinayet davasındaki sanıklardan biri olarak tanıyorum.” En çok da hem Yalçıner’in hem Çakırgil’in yine hükümet medyasında “28 Şubat mağduru” olarak tanıtılmasına şaşırdım. 80’li yaşlardaki generaller hapiste çürütülürken elde silahla “Türkiye İran olacak” diyenler, 28 Şubat’la alakaları bile yokken “mağdur” ilan ediliyordu. “İnsanın ölümü, kendinden çok, geride kalanların sorunudur” diyor Thomas Mann. Yılmaz Yalçıner öldü. Sonrası bizim sorunumuz.",https://www.cumhuriyet.com.tr/yazarlar/baris-terkoglu/terorle-araniza-mesafe-koyun-1892187
Barış Terkoğlu,"Bakan değil, Ağa Nebati",09 Aralık 2021 Perşembe,"Yeni Ekonomi Bakanı’nın dedesi ağa, babası ağa, kendisi doğal olarak ağa. Yetmedi, ""Ağa oğlusunuz ama ağalık yapmayın” diyen babasının sermayesi sayesinde patron. Nebati’nin iplikle başlayan tekstil patronluğu bile, arazilerinde pamuk ekmesiyle ilgili. Gelgelelim, millete yüzyıllardır “efendilik” yapan Nebati’ye göre bu düzeni sorgulayan baldırı çıplaklar “elitist”. Geçen yazıda, ekonomideki Nebati modelini anlatmıştım. Türk lirasının ucuzlaması emeğin de ucuzlaması demekti. 2001 krizini fırsata çeviren Fabrikatör Nurettin Nebati, o yıllarda hem batan mağazaları alıyor hem de Türk işçisinin Çin’den daha ucuza gelmesini istiyordu. Böylece Batılı ülkelerin çocuklarına Türk emekçisinin ucuza ürettiği malları giydirirken, Türkiye’deki mağazalarında da parası olan ailelerin çocuklarına Batılı kıyafetleri pahalıya satıyordu. Hükümet, zincir marketleri denetliyor, ceza kesiyor da... Sahiden Nurettin Nebati’nin çocuk mağazasını açıp, o gül rengi Amerikan malı montun fiyatına bakıyorum. 1259 lira yazıyor. Aynı montun e-ticaret sitelerinden birindeki fiyatını okuyorum. 799 lira diyor. Kısacası fahiş fiyatın kralını bizzat bakanın kendisi yapıyor. Merak ediyorum, zabıtalar Nebati’nin mağazasına da “nedir bu” diye gidecek mi? Gelelim en önemli meseleye… Yazıdan sonra Nebati’nin çalışanlarından çok sayıda mesaj aldım. İnsanlık dışı koşullardan şikâyet ediyorlardı. Ancak gördüm ki pek de bilinmeyen bir mevzu değilmiş. Harika Bir Haber Türkiye’nin En Geniş Kapsamlı İşitme Cihazları Best Hearing Aids Türkiye’nin iş sitelerinden birini açtım. Nebati’nin emekçileri deneyimlerini anlatıyordu. Bir tanesi şöyle söylüyor: “Eşek gibi çalışıp karşılığını alamazsınız. (…) Ertesi gün resmi tatildir, bayramdır vs… Akşam çıkışta bir mail gelir ve yarın giriş-çıkış saatleri değişmiştir. Çoğu evli ve çocuklu bayanın çalıştığı bir ortamda, aile hayatına bu kadar saygısızca bir çalışma ortamı hiç görmedim.” 2019 yılında Nebati’nin yanında başlayan bir başka emekçi o günleri unutmaya çalışıyor: “Yaklaşık iki yıl çalıştım. Allah benden çaldıkları 2 yılı onlardan alsın diyorum sadece. Yıllık izin istiyoruz, patron beyler kimsenin izin kullanmasını istemiyormuş. Yazın denize giden personel olmazmış, işten uzaklaşırmış. Yıllık iznin bir hak olduğundan habersizler.” Hani türban sömürüsü yapıyorlar, hani akıllarına gelince kadınlara verilen haklardan bahsediyorlar ya… Bir de kadın emekçinin ağzından dinleyin: “Dakika dakika kameradan izleniyorsunuz. Çoğunluğunu kadınların oluşturduğu firmada, ‘regl olduğum için lavabo ihtiyacım normale göre daha fazla’ açıklaması yapmak zorunda kalıyorsunuz. Yoksa yazılı uyarıyı yersiniz.” Bir kadın “müdür yardımcısı”, çocuğu hastayken yaşadıklarını şöyle hatırlıyor: “Çocuğum var ateşler içinde yandı. Ama bana eleman fazlası olmasına rağmen izin vermediler. İşe ihtiyacım var diye işimin başına gittim.” “Ucuz işçilik” dedik de ya maaşlar: “Maaşlar asla gününde ve tam yatmaz. Prim almamanız için ayın ortasında satış hedeflerini artırırlar. Maaşım eksik diye minimum 2 hafta İnsan Kaynakları peşinden koşarsınız. (…) Mesai ücreti diye bir şey yok, aklınız varsa mesaiye kalmayın.” Mağazada temizliği çalışanlar yapıyor. Yazıcı bozuluyor, çalışanlar tamir ediyor. Kameralardan fotoğrafı çekilen emekçilerin görüntüsü, “mağazada eğilme” notuyla WhatsApp grubunda paylaşılıyor: “Şirket sahibi Seyit (Nebati) Bey sahaya çıktığı an tuvaleti bile unutun. Eğer onun gelme ihtimali varsa yemek, su, tuvalet yasak. Sizi tuvalette yakalarsa uyarı yersiniz. Mobbingin dibine vururlar. 9 saat yemeksiz, susuz ve tuvalet molasız beklemiştim kapının önünde.” Şimdinin kapitalistleri her çalışana bir sıfat veriyor. Ya mağaza danışmanı, ya yönetici asistanı oluyorsunuz. Sömürü o ismin altında gizleniyor. Nebati’nin mağazasında 2 ay çalışmış “müdür yardımcısı” anlatıyor: “Müdür yardımcısı görevim ama cifle dolap-reyon sil… (…) 15 gün mağaza müdürü izinli diye full çalıştım, yemek paramı tek mesai olarak yatırdılar. Parayı nereden keselim derdindeler. Aylarca kırık merdivenle koca reyonları tırmandık, (merdiven) göndermediler. Utanmadan bölge müdürü ‘mağaza tavanındaki yüksek spot ışıklarını niye silmiyorsunuz’ diye fırça atıyor, ‘duvarlar niye silinmemiş’ diyor... (…) Sabah uyandığımda yorgunluktan ayaklarımı hissetmiyordum. Allah aynı hissi sahibine (Nebati) de yaşatsın. Yaşadığım en kötü 2 aydı.” Bir başka “müdür yardımcısı”, işini şöyle tanımlıyor: “Müdür yardımcısı diye bir şey yok arkadaşlar asgari ücretten 100 lira fazla alıp herkes tarafından aşağılanma hakkına sahip oluyorsunuz.” Çalışanlar, iş görüşmesine çağrıldıklarında, Nebati’nin firması hep aynı şeyi söylüyor: “Biz A+ (Plus) müşterilere hitap ediyoruz”. Nebati’nin A+’dan anladığı, parası olana pahalı mal satmak. Bir “satış danışmanı” aktarıyor: “’Kurumsalız’ dediler etiket makinası yok. 6 bin etiketi ürünleri tek tek bulup elinle basacaksın. 2 kişi etiket yapıyor. Sana verilen süre 2 gün. Yoksa Tanrı gözüyle bakılan bölge müdürü sinirlenip kovar!” “Bari molalarda insan kalalım” mı dediniz? Çalışanlar söylesin: “Arkadaşlar yemek molasına çıktınız. 45 dakika nereye gidersiniz? Yemek yemeye değil mi? 25 dakika yemek yeme hakkın var. Kalan 20 dakikayı mağazada oturarak geçireceksiniz.” Bir müdür yardımcısı moladan geç dönmenin cezasını aktarıyor: “Müdür yardımcısı olarak gittim. Müdür yardımcılığından eser yok. Sabah cam-sil ile reyon silersiniz. Yemekten 2 dakika geç geldiğiniz için bütün gün bir daha asla molaya çıkamazsınız.” Bir çalışan, patron değil, ağa Nebati’yi anlatıyor sanki: “Sürekli baskı, sürekli hakaret… Fakat yüzünüz hep gülecek, enerjik olacaksınız. Şirketin sorumsuzca araştırmadan açtığı mağazalar, lokasyon nedeniyle satış yapmadığında sizler mesul olacaksınız. Gidin pazarda simit satın bunlara bulaşmayın. Unutmayın rızkı veren Hüda’dır. Kendini (haşa) sizin sahibiniz gibi gören patronlara, üst düzey ve orta düzey yöneticilere ve oranın aynı şımarıklıktaki müşterilerine prim vermeyin!” “Türkiye’de işçinin canı pahalı” diye şikayet eden Nebati düzenini anlatmıştım ya… Kendi çalışanları bu düzeni aslında yıllardır yaşıyor. Bir zamanlar ağa olarak marabalarını sömüren, patron olup işçiyi köleleştiren Nebati, deneyimlerini artık bakan olarak bütün Türkiye’ye uygulayacak. “Bu sömürü kader değil” derseniz; dinsiz, hain, elit ilan edileceksiniz. Hakkını yemeyelim. Çin’i gösterip Bangladeş’e Malezya’ya ikna eden Erdoğan’ın yeni ekonomi rejimi ondan daha uygun bir ağayı bulamazdı! Brecht’in dediği gibi, ağalar yaya kaldığı gün, ırgatlar süvari olacak. Yeter ki onların dinlerinin çıkarları olduğunu bilelim!",https://www.cumhuriyet.com.tr/yazarlar/baris-terkoglu/bakan-degil-aga-nebati-1891198
Barış Terkoğlu,"Öp beni, şap beni, sömür beni!",06 Aralık 2021 Pazartesi,"Önümde bir tekstil firmasının kataloğu duruyor. Hayır, mahallenizdeki markalardan birinin değil. Yeni bakan Nurettin Nebati’nin sadece lüks semtlerde açılan zincir mağazasının. Katalogdaki çocuklar da mahalleden değil. Doktora tezinde Kemalizmi “Batıya öykünen elitist” diye eleştiren Nebati, iş paraya geldiğinde “Batı’ya öykünen elitist” olmuş! Kavruk Anadolu çocukları yerine Avrupalı çocuk modelleri seçmiş. Elbette tesadüf değil. 15 yıl önce, henüz bakan değilken, ağa çocukluğundan mağazacılığa uzanan hikâyesini şöyle anlatıyor: “Türkiye’de özellikle üst gelir grubu ailelerin çocuklarının giydirilmesi konusunda bir boşluk olduğunu gördük. Ve ilk olarak İtalya, Hollanda ve İspanya’dan ithalatla çocuk giyimi işine girdik.” Cumhurbaşkanı’nın “fiyatları indirin” dediği günlerde, Nebati’nin dükkânı cebinde parası olana hitap ediyor: Kız çocuk kot pantolonu 579 lira, erkek çocuk ceketi 999 lira, kız çocuk montu 1259 lira, erkek çocuk eşofman üstü 829 lira... Şarkıda “Fabrikada tütün sarar sanki kendi içer gibi” diyor ya... Nebati’nin çalışanları, çocuğuna bir mont bir pantolon alsa maaşını bitiriyor. Ekonomi, bir üretim ve bölüşüm ilişkisidir. Çoğu zaman rakamlarla anlaşılmaz hale dönüştürülür. Oysa sayıların ardında saklı bir paylaşım ilişkisi vardır. Endeks, borsa, döviz, enflasyon, faiz vs. vs. Tamamında parmakların ucundan akan emeğin birikmiş halleri gizlidir. Erdoğan, 17 Kasım’da “Faiz sebeptir, enflasyon neticedir” dedi. Dolar, 10.56’yı gördü. Erdoğan, 23 Kasım’da “Kurdaki rekabet gücü yatırım, üretim ve istihdamda artışa yol açar” dedi. Dolar 13.46’yı aştı. Erdoğan, 30 Kasım’da “Biz kur faiz enflasyon sarmalında yaşamayacağız” dedi. Dolar 13.95 oldu. Liste uzayıp gidiyor... Kısacası etiketlerin saat başı arttığı kur etkisini bizzat Erdoğan yaratıyor. Dövizin uçup gitmesini, Türk Lirası’nın değersizleşmesini Erdoğan istiyor. İşte buna “Nebati modelinin yansıması” diyoruz. Nurettin Nebati, ekonomist değil. Ekonomiye ilgisi patronluğundan. 6 Mart 2006 tarihli Yeni Şafak gazetesi onun hikâyesini “Urfalı ağanın çocukları mağazacılıkta büyüyor” başlığıyla duyurmuş. “Ürettiğimiz pamuk dışında tekstille hiçbir ilgimiz yoktu” diyen Nebati, tekstile 1996’da iplik ticaretiyle girmiş. Ardından fason üretime başlamış. Şimdilerde 2001 krizi yeniden konuşuluyor ya. Aslında Türkiye’nin çöktüğü kriz, kendisinin anlattığına göre Nebati’ye yaramış: “Belki de o kriz olmasaydı, bizim mağazacılığa girme şansımız olmayacaktı. Çünkü alışveriş merkezlerinde çok ciddi şekilde mağaza boşalıyordu. (...) 2000 yılında fason üretim yaptığımız Akmerkez’de mağazası olan bir hanımefendinin işleri kötüye gittiği için mağazaya ortak olarak girdik ve mağazacılığa başladık.” O mağazalarda Nebati; Baby Graziella, Enrico Coveri, Mariella Burani, Betsy, Prosperine gibi lüks İtalyan markalarını satıyor. Mağazasından halkın alışveriş yapamayacağını biliyor. İthal mallar parası olanlar için. Öte yandan... Nebati modelinin kriz sevmesinin ikinci bir nedeni var. Tekstilde ucuz emek sayesinde ihracat yapan Fasoncu Nebati, bu nedenle “Döviz artsın, emek ucuzlasın” istiyor. Döviz arttıkça, saatlik asgari ücret 1 dolara yaklaştıkça Nebati’nin ürünleri yurtdışına kolay satılıyor. Bangladeş’e, Pakistan’a rakip oluyor. Batı’ya öykünmüş Nebati’nin kendi markaları olan Riccione, Nebbati, Cioccolata’yı düşük ücretli Türk emekçiler üretiyor, Batılı çocuklar giyiyor. Cumhurbaşkanı, 19 yıldır ülkeyi kendisi yönetmiyormuş gibi, seçim yaklaşırken son hamlesini yapıp çıkışını devrim gibi duyurdu ya... Bizim Maoculardan yandaş olanları tavlayacak şekilde, “Çin böyle büyümüş, biz pazara daha yakınız, onlardan daha avantajlıyız” dedi ya... Yanlış anlaşılmasın, taklit edilen Çin’in planlı kalkınma hamleleri ya da yüksek teknolojisi değil. “Çin” denilince, Nebati modeli ucuz işçiliği, Türk emekçisinin parmaklarını “pazara daha yakınız” dediği Batı’ya düşük fiyatla pazarlamayı anlıyor. Nitekim 2006 yılındaki Yeni Şafak röportajında, Nurettin Nebati’nin ortağı ve kardeşi Seyid Nebati, Çin’i neden sevdiğini şöyle anlatıyor: “İşçi fabrikada yatıp kalkıyor, maliyeti toplam 60 dolar civarında. İtalyanlarla beraber ürünlerimizin bir kısmını ileride Çin’de üretmeyi düşünüyoruz. Pekin’de mağaza açmak, hatta Versace’nin yaptığı gibi Çin’den 5 dolara alıp 150 dolara satmak gibi hayallerim var.” 15 yıl önce Türk işçisinin pahalılığından şikâyet ediyor Seyid Nebati: “Net 550 YTL maaş verdiğim her çalışan, toplamda bana 1000 dolara mal oluyor. (…) Tutturmuşlar üretim. Ben gidip Çin’de de üretebilirim.” Bugün tam da istediği gibi asgari ücret net 200 dolar civarına düştü. Türk işçisi, Pekin’deki emekçiden daha ucuza geldi. Nebati modelinin özü bu. Bilinçli, isteyerek, kasti şekilde Türk Lirası’nın değersizleştirilmesi bu modelin esası. Böylece Öykünmeci Fabrikatör Nebatiler, Batılı çocuklara ucuzlamış Türk emeğinin ürünlerini makul fiyata satacak. Elitist Mağazacı Nebatiler ise batmış mağazalarda kendi dükkânlarını açarak zengin Türklere pahalı İtalyan kıyafetler giydirecek. Yalnız Nebatileri mutlu edecek bu model nasıl kabul ettirilecek? Asgari ücret, olası yüksek zammı daha şimdiden kaybetti. Yoksul Türkler kısa dönem refah yanılsaması yaratacak düzene, din ve milliyetçiliğin sömürülmesiyle, o da yetmezse zorla ikna edilecek. Güneşteki buz gibi itibarı eriyen Erdoğan’ın Nebati modeli, bu nedenle bir elde hayali bir havuçla, öbür elde gerçek bir çivili sopayla uygulanacak. 12 Eylül’ün şiddeti de 24 Ocak modelini Türk emekçisine kabul ettirmek için değil miydi zaten? Cübbeli Ahmet’in şarkısı önümüzdeki dönemi özetliyor: Öp beni, şap beni, şup beni, en çok sen sömür beni!",https://www.cumhuriyet.com.tr/yazarlar/baris-terkoglu/op-beni-sap-beni-somur-beni-1890350
Barış Terkoğlu,"Ne diyem, Mahmut Bakanlığı mı diyem!",03 Ocak 2022 Pazartesi,"Kuruluş öykülerinde hep çalışmak, birikmek, gelişmek anlatılıyor. Sahi çöküşün bir hikâyesi var mı? Biliyoruz, çürüyen rejimler, en küçük hücresinde bile kurallı ilerlemeyi terk ediyor. Günlerdir öğretmen adayları isyan ediyor. Sonuç belgelerini paylaşıyor. Milli Eğitim sınavından rekor puan almışlar. Mülakatta dibe vurularak elenmişler. CHP lideri Kılıçdaroğlu önce randevu istedi. Verilmeyince Bakanlığa gitti. İçeri giremesin diye kapıya vurulmuş zincirli kilitle karşılaştı. Peki, girebilse onu kimler karşılayacaktı? Seçmeleri, değerlendirmeleri yapanlar; kendilerinin seçilme, değerlendirilme hikâyelerini nasıl anlatacaktı? Hep “mülakat” denilerek elenenlerin hikâyesine bakıyoruz. Oysa Milli Eğitim’deki düzeni anlamak için “yükseliş öykülerini” görmek gerekiyor. Öyle anlaşılıyor ki halk çocuklarının üstü, birilerinin adamlarına yer açmak için çiziliyor. İşin sırrı sadece bir hafta önce çıkan Resmi Gazete’de. 24 Aralık tarihinde Cumhurbaşkanı’nın imzasını taşıyan kararda şu yazıyor: Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al “Milli Eğitim Bakanlığı’nda açık bulunan Ölçme, Değerlendirme ve Sınav Hizmetleri Genel Müdürlüğü’ne Murat İlikhan atandı.” Milli Eğitim’de ölçme işlerine bakan Murat İlikhan’ın mesleğini merak ettim. Kendi yayımladığı özgeçmişinde yazıyor, doktor. 1994 yılından 2017’ye kadar, yani 23 yıl 1 ay aile hekimliği yapmış. Gelgelelim, 2017’de bir gün hop diye önce ÖSYM’de görevlendirilesi tutmuş. ÖSYM’de, yani Türkiye’deki kritik bütün sınavları hazırlayan Ölçme, Seçme ve Yerleştirme Merkezi’nde, başkan yardımcısı olmuş. Nasıl oluyor? Zonguldak’ta bir aile hekimi nasıl bir günde ÖSYM’de sınav işlerini yönetebilir hale geliyor? Bu sorunun yanıtını yerel gazetelerde buldum. Dediğim gibi, Murat İlikhan, uzun yıllar Zonguldak’ta doktorluk yapmıştı. Milli Eğitim Bakanı Mahmut Özer ile yolları burada kesişmişti. Özer, 28 Kasım 2010-4 Ekim 2017 arasında, yedi yıl, Zonguldak Bülent Ecevit Üniversitesi’nde rektördü. Derken Özer bu görevden ÖSYM Başkanlığı’na atandı. Zonguldak’tan Ankara’ya gelirken yanında Doktor İlikhan’ı da getirdi, onu da ÖSYM’de yardımcısı yaptı. Bu kadar sanmayın… Mahmut Özer, 8 Ağustos 2018 tarihinde, ÖSYM’den alındı. Milli Eğitim Bakanı’nın yardımcılığına atandı. Artık Özer, MEB’in ikinci adamıydı. Ya İlikhan? Zonguldak’ın yerel gazeteleri Özer’in ÖSYM’den ayrılışıyla birlikte İlikhan’ın Zonguldak’a geri döndüğünü, yeniden aile hekimliğine başladığını yazıyor. Yerel İnanış Gazetesi’nin 11 Eylül 2018 tarihli haberinden İlikhan gibi çok isim olduğunu öğreniyoruz: “Prof. Özer, Zonguldak’tan yirmiye yakın bürokrat arkadaşını ÖSYM’ye taşımıştı. Prof. Özer’in Milli Eğitim Bakan Yardımcılığı’na atanmasından sonra, ÖSYM’de göreve başlayan Zonguldaklı bürokratlar geri dönmeye başladı. Dr. İlikhan’ın dönüşü bugün valilikçe onaylandı. Dr. İlikhan Sağlık Müdürlüğü bünyesinde doktor olarak göreve başlayacak.” Sadece günler sürdü… Bakan Yardımcısı Mahmut Özer yine devreye girdi. İlikhan’ı aynı ay içinde Milli Eğitim Bakanlığı’na aldı. İlikhan’ın özgeçmişinde Eylül 2018’de Milli Eğitim Bakanlığı’na geldiği, Sınav Güvenliği ve Sınav Yönetimi Daire Başkanı olduğu yazıyor. Bir kural gibi: Özer yükseldikçe, İlikhan yükseliyordu. Geçen ağustosta ise Mahmut Özer, Milli Eğitim Bakanlığı görevine getirildi. Hemen İlikhan’ın özgeçmişini açtım. Aynı tarihte, Mahmut Özer tarafından Ölçme, Değerlendirme ve Sınav Hizmetleri Genel Müdürlüğü’ne vekâleten atandığı yazıyor. Başta söylediğim gibi; Cumhurbaşkanı, 24 Aralık’ta, 2021/606 sayılı kararla, İlikhan’ı bu göreve resmen atamış oldu. Yıllarca sınava çalışıp yüksek puan alan öğretmenlerin keyfi elenmesini konuşuyoruz ya… Milli Eğitim’de Ölçme, Değerlendirme ve Sınav Hizmetleri’nin başında bulunan Murat İlikhan, Türkiye’de artık sınavların ya da ölçmenin yalan olduğunun kanıtı gibi. Gençler işte bu yüzden “çalışsam da bir şey olmamam” diyerek vatanlarından kopup gidiyor. Şaşırdınız biliyorum ama bitmedi! Bakanlığın sitesini açıyorum. Murat İlikhan’ın eşi Sevil Uygun İlikhan’ın adını görüyorum. Kısa bir araştırma ile onun da Zonguldak’ta doktorluktan, Bülent Ecevit Üniversitesi’nde Mahmut Özer’in çalışma arkadaşlığına, nihayetinde MEB’de “Mesleki Eğitimden Sorumlu Bakan Danışmanlığı”na uzanan kariyerini okuyorum. Bugün Milli Eğitim Bakan Yardımcısı olan Sadri Şensoy’un özgeçmişini inceliyorum. Makine mühendisi Şensoy, Zonguldak’ta üniversitedeyken, 2017’de Mahmut Özer’le birlikte ÖSYM’ye geçmiş. Burada “Ölçme ve Değerlendirme Daire Başkanı” olarak göreve başlamış. Özer, bakan yardımcısı olunca, o da MEB’in “Ölçme, Değerlendirme ve Sınav Hizmetleri Genel Müdürü” olmuş. Özer, bakan olunca o da yardımcısı olmuş. Liste uzayıp gidiyor… Mesela MEB’in “Yenilik ve Eğitim Teknolojileri Genel Müdürü” Kemal Varın Numanoğlu’na bakıyorum. Bülent Ecevit Üniversitesi’nde Mahmut Özer’in rektör yardımcısıyken, önce ÖSYM’de sonra Bakanlık’ta Özer’i takip ettiği özgeçmişi okuyorum. Çocuk cerrahisi doktoruyken eğitim teknolojileri ondan sorulur hale gelmiş. Taşıyıcı annelik gibi… Bakanlık, “taşıyıcı kadroluk” olmuş! Milli Eğitim Bakanlığı gitmiş yerine “Mahmut Özer Bakanlığı” gelmiş. Tarikatların, cemaatlerin, vakıfların parsellediği bakanlıkta onun arkadaşları, onun adamları, onun dostları, onun doktorları… Onlarca kişinin Zonguldak’tan ÖSYM’ye oradan Milli Eğitim’e hikâyesi böyle. Dalga geçer gibi, “sen gel-sen gelme” diyen “ölçme, değerlendirme ve sınav işleri” sürekli onlara verilmiş. Ray Bradbury’nin satırlarındaki gibi: “Her şeyin bir mevsimi vardı. Evet. Yıkmanın bir zamanı ve yeniden yapmanın bir zamanı.” Bir gün yeniden yaptıklarımız bugün yıkılanların yerinde yükselecek...",https://www.cumhuriyet.com.tr/yazarlar/baris-terkoglu/ne-diyem-mahmut-bakanligi-mi-diyem-1897242
Barış Terkoğlu,Melih Gökçek’in acil işleri!,20 Aralık 2021 Pazartesi,"Gazetemizin yazarı Sevgi Özel, yepyeni bir argo sözlüğü hazırladı. “Afili Mavallar” adını verdiği eserde, “malı götürme”nin karşılığına şunu yazmış: “Çıkar elde etmek.” Dilin tarçını argoları okurken içimden geçirdim: “Malı götürme”yi kimse Melih Gökçek gibi yapamaz! “Benim davamda şahsi çıkarlara yer yoktur. Benim davamda nefse uymak yoktur.” Melih Gökçek, gözleri dolu dolu bu sözleri söylediğinde, takvim 28 Ekim 2017 tarihini gösteriyordu. “Liderim Recep Tayyip Erdoğan tarafından istifam istenmiştir. Benim davamda emir demiri keser” dedi. Herkes nedenini biliyordu. Erdoğan, “metal yorgunluğu” gibi göstermelik gerekçelerle, FETÖ’ye bulaştığını gördüğü ya da sadakatsiz bulduğu belediye başkanlarını tasfiye etmişti. Aradan dört yıldan fazla bir zaman geçti. Ankara Büyükşehir Belediye (ABB) Başkanlığı koltuğunda, artık yakasında CHP rozeti olan bir belediye başkanı oturuyor. Gelgelelim, belediye halen tam anlamıyla el değiştirmiş değil. Öyle ya, Gökçek, belediyeye ait zırhlı aracı bile geçen hafta iade etti. Yıllar sonra o arabayı kapıya bıraktığında, Mansur Yavaş’ın yönettiği belediyeden “Daha neler var neler” açıklaması geldi: “Görevinden istifa ettirilerek kurumumuzdan ayrılan kişiden, eşinin yönetici olduğu vakfa, malum spor kulübü derneklerine ve aile dostu olduğu bilinen kişilere ücretsiz tahsis edilen veya uzun süreli kiralanan yerleri de bir an evvel iade etmesini bekliyoruz.” Harika Bir Haber Türkiye’nin En Geniş Kapsamlı İşitme Cihazları Best Hearing Aids Gökçek, gönülsüz iadesini yaparken piyasaya bir kitap çıktı. Gazeteci Murat Ağırel’in yazdığı “Vurgun: Parsel Parsel 2”, ABB’de Gökçek döneminde olanları anlatıyor. Ağırel, kitabının önsözünde “İlk kitabı yazdığım süreçten sonra Gökçekler hiçbir dava açamadı” diyor. Kendi çağrılarının ardından Gökçek’in göstermelik bir suç duyurusunda bulunduğunu söyleyen Ağırel, savcıya her şeyi belgeleyerek anlattığını söylüyor. “Çok daha ciddi belgelere ulaşınca kitabın ikincisini yazmaya karar verdim. İşte tam yazarken bu sefer savcılık Gökçek’i çağırdı ve örgüte (FETÖ) yaptığı yardımları, bağlantılarını sordu” diye devam ediyor. Ağırel, savcının Gökçek’e sorduğu sorulara bakarak şu sonuca varmış: “Sorulardan anladım ki Sayın Savcı, Parsel Parsel’i okumuştu. Savcıların şimdi okuyacakları ise onların bile adrenalini yükseltecek.” Ağırel, Gökçek-FETÖ bağlantısının somut delillerini kitabında sunmuş. İşin ilginci, savcılık da geçen 24 Eylül’de, Gökçek’e bunların bir kısmını açık açık sormuş. Savcıya, “Benim iki oğlum bu yapıya ait olan Samanyolu Koleji’nde okudu. İki torunum da yine yapıya ait Atlantik Eğitim Kurumları isimli okulda öğrenim gördü” diyen Gökçek, savcı karşısında en bilinen savunmayı yapmış. “Kandırıldım” demiş. Kitapta başladığımız hikâyeyi tamamlayan bir bölüm var. ABB Özel Kalem Müdürlüğü’nün, Gökçek istifa etmeden tam bir ay önce, 28 Eylül 2017 tarihinde yazdığı yazıdan söz ediyorum. “Ekte belirtilen malzemelere acil ve zorunlu ihtiyaç duyulmaktadır” diyerek yedi kalem mobilya sipariş edilmiş. “Acil mobilya”lar (KDV hariç) 53 bin 750 TL’ye satın alınmış. Bedeli, işi alan firmaya, ABB Mali Hizmetler Dairesi Başkanlığı’nca ödenmiş. Peki, acil alınan mobilyalar nereye gitmiş? ABB’nin yeni yönetiminin görevlendirdiği müfettişler, araştırınca inanılmaz bir sonuca ulaşmışlar. Kitapta “acil mobilya” işini alan firmanın çalışanı M.G’nin ifadesi soruya yanıt veriyor: “Fatura aşamasında, firma aranıldığında malzemelerin Dikmen Vadisi Başkanlık Konutu’nda kullanılmak üzere, Nevin Gökçek tarafından sipariş edildiği ve oraya teslim edildiği tarafıma söylenmiştir. Yasal sorumluluğum gereği, teslim edilen malzemeleri yerinde görmek istediysem de bunu o dönemin şartları içerisinde gerçekleştirme imkânım olmadı. Zira söz konusu yer, dönemin Belediye Başkanı Melih Gökçek tarafından konut olarak kullanılmakta olup belirli sayıda personel dışında girişe izin verilmiyordu.” Diğer ifadeler de aynı şeyi söylüyor. Çalışanlar apar topar alınan mobilyaların Gökçek’in konutuna götürüldüğünü anlatıyor. Üstelik bütün bunlar istifadan sadece bir ay önce yaşanıyor. Asıl ayrıntıyı ise mobilyaların alındığı şirketin sahibi veriyor: “2017 yılı eylül ayında, dönemin Ankara Büyükşehir Belediye Başkanı Melih Gökçek’in eşi Nevin Gökçek, yanında bir iç mimarla firmamıza gelerek mobilyaları beğenip renklerini seçtikten sonra, firmamıza mobilyaları hazırlamamız için bir ay süre verdi.” Belediyenin, yani halkın parası, “acil mobilya” denilerek özel konuta taşınıyor. Diyeceksiniz ki o konuta ne oldu? Gökçek, mülkiyeti belediyeye ait olan konutu başkanlıktan ayrıldıktan sonra da boşaltmak istemedi. Üstelik yerine gelen AKP’li Mustafa Tuna’nın gücü de onu evden çıkarmaya yetmedi. Sonunda Gökçek, bir teklif yaptı: “Evi bana satın!” Belediye, dört dairenin olduğu mülkü, Nevin Gökçek’e ve ortaklarına sattı. Dolar niye artıyor, lira niye ucuzluyor diye hayıflanıyoruz ya… Her şey halkın parasının birilerinin çıkarı için kullanılmasıyla başlıyor. Yolsuzluk ekonomiye hâkim oldukça rant, üretmeye galip geliyor. Sevgi Özel’in sözlüğündeki seçme argo metinlerinden biriyle bitirelim: “Aynasızlar uyuzlanmadan bakalım dalgamıza… Şeytan görmüş keçi yavrusu gibi titremenin âlemi var mı? Deveyi hamuduyla götüren büyüklerimiz titriyor mu?”",https://www.cumhuriyet.com.tr/yazarlar/baris-terkoglu/melih-gokcekin-acil-isleri-1894008
Barış Terkoğlu,Angelina Jolie bacımla fotoğraf çektirdiler,27 Aralık 2021 Pazartesi,"Bir değil, iki değil... İçişleri Bakanı hep aynı göndermeyi yapıyor. Geçen çarşamba mikrofonu eline aldı. “Angelina Jolie fotoğrafı ile göç meselesini dünyada çözmeye çalıştılar” dedi. Geçen ay da “Birileri gibi Angelina Jolie fotoğrafı üzerinden sadece ‘mış gibi yapıyor’ olmadık” diye çıkış yapmıştı. Evet, göç işleriyle İçişleri Bakanlığı ilgileniyor. Yani konu Soylu’nun alanı. Ama Jolie ile fotoğraf çektirenler kendisinden uzakta değil. Neden mi? Gazetemizin yazarı Mehmet Ali Güller, bir göç kitabı yazdı. “Tampon Ülke” isimli eser, göç sorununu, emperyalist devletler ile birlikte Esad’ı devirmek için kolları sıvayan AKP hükümetinin yarattığını ortaya koyuyor. Esad devrilmedi. Savaş uzadıkça ülkesini terk edenler milyonlara ulaştı. Batı parasını verip Türkiye’yi göçmen deposu yaptı. Bunu resmi anlaşmaya da bağladı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Güller’in kitabı, dönemin Başbakanı Binali Yıldırım’ın 24 Kasım 2016’daki sözlerini aktarıyor: “Düşünün, Türkiye olmasa ne olacak? Bütün bu Ortadoğu’dan, kargaşanın, savaşın yaşandığı bölgelerden akın akın mülteciler Avrupa’yı istila edecek ve çok büyük bir sorunla yaşamak zorunda kalacaklar.” Bu kadar değil... Kitaptan aktaralım, Erdoğan da aynı fikirde: “Bugün Avrupa ülkeleri hâlâ huzur içinde yaşıyor olmalarını, Türkiye’nin 4 milyon sığınmacıyı kendi topraklarında misafir etmesine borçludur.” AKP’nin resmen kabul ettiği bu “işbirliği”nde, Batı finansmanıyla, AKP Türkiye’yi “tampon ülke” yaptı. Güller, Suriye ve Afganistan örneklerini sorguladıktan sonra şunu söylüyor: “Sadece bu iki örnek bile, Türkiye açısından göç meselesinin sıradan bir mazlumlara kapı açma olayı olmadığını, ‘emperyalist bir göç stratejisi’ ile karşı karşıya olduğumuzu göstermeye yetmektedir.” Kısacası göç meselesinde Angelina Jolie, AKP ile Batı’nın “emperyalist” uzlaşmasının vitrinini temsil ediyor. Soylu unutmuş olabilir mi? Belki de farkında. Çünkü Jolie ile fotoğraf çektirenler AKP’liler. Hatta bizzat Erdoğan’ın kendisi. Hollywood yıldızı Jolie, Birleşmiş Milletler (BM) İyi Niyet Elçisi’ydi. Bu nedenle göçmenler konusunda sık sık vitrine çıkıyordu. İlk kez 17 Haziran 2011’de Hatay’a geldi. Çadır kentleri ziyaret etti. Göç meselesi o günlerde başlangıç seviyesindeydi. Jolie’nin ziyaretleri sürdü. Bir yıl sonra, 13 Eylül 2012’de bu kez Gaziantep’e geldi. Ardından 19 Haziran 2015’te Mardin’de görüldü. Jolie’nin her ziyaretinde göçmen sayısı kat be kat artıyor, on binlerden milyonlara çıkıyordu. O da göçmenlerin Avrupa’ya gitmesine engel olan Türkiye’nin “fedakârlıklarını” övdükçe övüyordu! O günlerde Soylu, İçişleri Bakanı değildi. Ama partisi iktidardaydı. Yol arkadaşları yönetimdeydi. Erdoğan önce başbakan, sonra cumhurbaşkanıydı. Soylu’nun göndermesinde hedef aldığı gibi, Jolie’yi karşılayan, ağırlayan ve fotoğraf çektiren devlet erkânının arasında o da vardı. 2012 yılındaki ziyaretini, Milliyet gazetesi şöyle aktarmış: “Angelina Jolie, Ankara’da İçişleri Bakanı İdris Naim Şahin ve Başbakan Yardımcısı Beşir Atalay tarafından kabul edildikten sonra Cumhurbaşkanı Abdullah Gül’le görüştü. Abdullah Gül, Angelina Jolie’yi, ‘İnsanlık için ilham kaynağısınız’ diyerek övdü.” 2015 ziyaretinde ise Erdoğan cumhurbaşkanıydı. Erdoğan ve Jolie, Mardin’de buluştu. Yine fotoğraflar çekildi. Hükümet medyasında Erdoğan ile Jolie’nin bayramı vardı. Öyle ki... Jolie ile Erdoğan’ın çektirdiği fotoğraf başka açılardan da olay oldu. Jolie, Erdoğan’ın gözlerinin içine bakarken Erdoğan da ona gülümsüyordu. İktidar gururluydu. Medya, ilahiyatçı diye tanıtılan Zeynep Belgeli’nin fotoğrafa yaptığı yorum üzerinden buluşmayı haberleştirdi: “Bak bak kadına, yiyecek gibi bakıyor. Nedir bu ecnebi kadınlardan çektiğimiz. Reis’i gören bayılıyor.” (Posta, 20 Haziran 2015) İşin ilginci, muhalefet o buluşmaları hep hedef tahtasına oturttu. Göçmen artışını Erdoğan’ın Suriye politikasının sonucu olarak gören muhalefetin eleştirilerinden, Angelina Jolie fotoğrafları da nasibini aldı. Dönemin CHP Grup Başkanvekili Akif Hamzaçebi, 15 Eylül 2012’de şunları söyleyecekti: “Dış politikada Hollywood yıldızlarından medet umuyor. Angelina Jolie ile Suriye politikası dünya kamuoyuna sempatik gösterilmek isteniyor. Tavsiyem; Angelina Jolie yetmez, Brad Pitt’i de getirsinler. Bir de ondan destek almaya çalışsınlar.” Eski muhalif, MHP lideri Devlet Bahçeli ise daha sert konuştu: “İyi niyet elçisi rumuzlu meşhur görevliler, yabancı ajanlar, teröristler, bölücüler Türkiye’de adeta cirit atmaktadır ve AKP iktidarı da şuursuzca olan biteni izlemektedir.” En manidar eleştiriyi ise 25 Haziran 2015’te Uykusuz Dergisi yaptı. Erdoğan ile Jolie’nin fotoğrafını kapağına taşıyan dergi, bir Türkün ağzından “Bi bize şöyle gülümsemedin ya, aşkolsun” diyecekti. Partisine mi gönderme yapıyor, içerde birilerine mi mesaj veriyor bilinmez. Soylu’nun hedefindeki “Jolie ile fotoğraf çektirenler” iktidarın içinden çıktı. Erdoğan’dan Fuat Oktay’a, Gül’den Atalay’a... AKP iktidarı değişik zamanlarda hep Jolie ile fotoğraf çektirdi. Jolie, AKP’nin Batı ile Esad’ı devirme hayalinin vitriniydi. Aradaki köprüler yıkılıp mesele içinden çıkılmaz hale gelince, Jolie de ortalıkta görünmez oldu. Üstelik, AKP’nin Jolie sevdası aslında çok da eskiye dayanıyor. Sabah gazetesi, 5 Ocak 2006’daki haberinde eski muhabbeti şöyle anlatıyor: “Angelina Jolie, ‘Medeniyetler İttifakında Kadının Rolü’ konulu konferansa davet edildi. Gelirse Emine Erdoğan’la yemekte buluşacak.” Filmi sonuna kadar izledi mi? Yoksa afişteki resme bakıp mı karar verdi? Soylu, Angelina Jolie’nin Suriye filmine iyi bakarsa, tanıdık çok oyuncu görecek!",https://www.cumhuriyet.com.tr/yazarlar/baris-terkoglu/angelina-jolie-bacimla-fotograf-cektirdiler-1895625
Barış Terkoğlu,Saldırıya uğrayan başörtülü ülkücü,02 Aralık 2021 Perşembe,"Takım elbiseli adamlar baskına gidiyor. Yumruk yetmiyor. Demir sopalarla öldüresiye vuruyorlar. MHP’lilerin bastığı toplantıdan söz ediyorum. Alparslan Türkeş’in doğum günü için ailesinin kurduğu vakıf anma düzenlemişti. Saldırıdan sonra ayak altında ezilmiş Türkeş resimleri kaldı. Görüntülerde olayların ortasında başörtülü bir kadın gözüme çarptı. AKP’li Keçiören Belediye Başkanı Turgut Altınok’un ablası Günaydın Altınok Altınel’di. Turgut Altınok’un eski ülkücü olduğunu, Devlet Bahçeli ile ters düşerek MHP’den ayrıldığını biliyordum. Ablası da aynı kaderi paylaşmıştı. Saldırı sonrası Günaydın Hanım’ı aradım. Neler olduğunu sordum. “Orası siyaset üstü bir vakıf. Türkeş’i seven herkes toplanmıştı. Oğlumla gittim. Protokoldeydim” diye başladı Günaydın Altınok. “Dışarıda bayağı polis vardı” diye devam etti. Saygı duruşundan sonra Türkeş’in ruhuna Kuran okunması başlamış. Anlatırken “Sinirlerim bozuluyor, tansiyonum yükseliyor” diyor Günaydın Hanım, gözyaşları akıyor. Harika Bir Haber Türkiye’nin En Geniş Kapsamlı İşitme Cihazları Best Hearing Aids “En az 50 kişilerdi. Utanç tablosuydu. Ne Türkeş’e yakışıyor ne ülkücülere yakışıyor” ifadeleriyle yorumluyor yaşadıklarını. “Önce Mahmut Öztürk’e (eski milletvekili), Ali Uzunırmak’a (Eski Ocak Başkanı) giriştiler. Bayrakların arka demir tarafıyla, Bosnalılara saldıran Sırplar gibi vuruyorlardı. 80 yaşındaki Mahmut Ağabey’in kafasından kan boşaldı” sözleriyle aktarıyor o kan revan görüntüyü. Yaptıkları müdahaleden bahsediyor: “Yaşlı insanları kanlar içinde tuvalete sakladık. Polisi aradım, gelsinler diye, gelmediler.” Günaydın Hanım, Süleyman Soylu’ya verdiği destekle biliniyor. Sosyal medya profilinde Soylu ile fotoğrafı var. Soylu’nun duruşunu sordum: “Süleyman Soylu’yu 25-30 senedir evladım gibi severim. Onu da aradım olay yerinden. O da cevap vermedi. Sonra akşam aradım. Koruması açtı, ‘Söyleyeceğim abla’ dedi.” Günaydın Hanım, bir ismi daha aramış: “Bu sabah Kılıçdaroğlu’ndan randevu istedim. Ona da gideceğim, anlatacağım. Turgut’a da (Kardeşini kastediyor) aynısını yaptılar. Gördükleri yerde taşladılar. Bir partinin başkanı bir belediye başkanını (Mansur Yavaş) tehdit ediyor. Nerede devletimiz nerede emniyetimiz!” Günaydın Hanım, bir ayrıntıya dikkat çekiyor: “Gözümle gördüm, MHP İl Başkanı’nın belinde silah vardı.” Sadece bu kadar değil. Bir detaydan daha bahsediyor: “Salonda yukarıda MHP’nin encümen azası da vardı. Belli ki gözlemeye gelmiş.” Saldırıya uğrayan isimlerin Türkeş için önemini şöyle anlatıyor: “Başbuğun birlikte yürüdüğü, aynı koğuşta hapis yattığı kişiler. Orada Türkeş’in hatırasının beline de vuruldu. Büyüklere saygı partiler üstüdür.” Saldırganların ülkücülüğünü sorguluyor Günaydın Altınok: “Ülkücüyüz dediler. Türkeş’in posterini, Türk bayraklarını yerlere attılar. Eğer ki o salona giren eşkıyaların birazcık kanı olsaydı şehidin abisine vurmazlardı. Bülent Yahnici’yi de dövdüler. Onun kardeşi ülkücü şehitlerden (Ercüment Yahnici’yi kastediyor).” Günaydın Altınok, saldırı sonrası birçok yaralı olduğunu anlattı: “Çok yaralı vardı. Bakmayın bizimkiler ortaya çıkmadı. 50-55 yaşında bir kadının kolu çatlamış, rapor almış. Beni iteklediler, darp ettiler. Araya girmeye çalıştım. Birisinin tırnağı göğüs kısmıma geldi.” MHP’de olmadan da ülkücü olunabileceğini savunuyor Günaydın Altınok: “Devlet Bahçeli, DSP ile ittifak yapmadı mı? Rahşan Ecevit’in kurt-kuş açıklamalarına susmadı mı? O gün ülkücü, o gün milliyetçi değiller miydi? Devlet Bahçeli ülkücüleri dağıttı. MHP şimdi Gökçek’in değnekçileriyle dolu.” Günaydın Hanım, Erdoğan’a da çağrıda bulunuyor: “Bu mafyacılar, bardan pavyondan toplanan adamlar AK Parti’nin geleceğini karartacak.” Günaydın Hanım, Tuğrul Türkeş’in ailesinden farklı bir pozisyon almasını da eleştiriyor: “Ailesine sahip çıkmalıydı. Bahçeli ne demişti Tuğrul Türkeş gittiğinde? ‘Bir dağdan serçe uçmuş önemli değil’ dedi. Ona da aynısını yapmıştı.” Günaydın Hanım’ın anlattığına göre sonra da olaylar bitmemiş: “Eve geldikten sonra Yenimahalle ilçeden aradılar. ‘Sosyal medyadaki görüntüleri ve yazıları çekin yoksa kötü olur’ dediler.” AKP’li belediye başkanının saldırıya uğrayan ablası Günaydın Hanım... Bugün de AKP’yi, Erdoğan’ı ve Süleyman Soylu’yu destekliyor. Anlattıkları böyle. MHP’nin gizlenmeden yaptığı saldırı öyle anlaşılıyor ki çok başka tepkileri de tetikleyecek. Zorbalık çoğu zaman kendisini haklı gösterecek bir eylemle başlar. Büyüdükçe, hedefine yakınındakileri bile alır. Zorbalığın alenileşmesinin nedeni belki de sonunda kendisini yutacak büyüklüğe ulaşmasındadır.",https://www.cumhuriyet.com.tr/yazarlar/baris-terkoglu/saldiriya-ugrayan-basortulu-ulkucu-1889426
Barış Terkoğlu,Enes’i boğanları kim besledi?,13 Ocak 2022 Perşembe,"Daldaki kiraz, tabaktaki çilek. Dünyanın güzelliklerini bir çocuktan daha fazla kim bilebilir? Çileğimize de kirazımıza da el koydular. Peki, çocuklara ne kaldı? Her seferinde aynı hatayı yapıyoruz. “Cemaat yurdunda öldü” diyoruz. Oysa ortada cemaat var, yurt yok. Zira öğrenci yurdu açmanın kuralları var. Hiçbiri böyle değil. İzin kâğıtları, resmi sorumluları, hatta tabelaları bile yok. Bir daire, bir apartman cemaat parasıyla kiralanmış. İçi öğrencilerle doldurulmuş. Haliyle her ölümden, her istismardan sonra devlet görevlileri “görmedik, duymadık” diyor. Oysa her şey herkesin gözü önünde oluyor. Arkadaşları Enes’in Atatürkçü bir çocuk olduğunu söylüyor. Ailesinin baskısı, Elazığ’da tıp okuyan Enes’i, Nurcuların evlerine mahkûm etmişti. O evlerde kalanlar, Said Nursi’ye atıfla, Atatürk’e “deccal” gibi hakaretlerin yapıldığını anlatıyorlar. İki farklı medeniyet, iki farklı anlayış... Enes’leri boğan bunalım burada başlıyor. Bu evlere Nurcular “dershane” diyor. Said Nursi’nin risalelerini okuma işini “ders” olarak tanımlıyorlar. Konuştuklarım, bu evleri, “sevgisiz-muhabbetsiz” diye anlatıyor. Çocuk yaşındaki gençler, dilini anlamadıkları risaleleri baskıyla okuyor. Özel yaşamları sürekli kontrol altına alınıyor. Sorgulamanın olmadığı, robot yetiştiren insaniyetsiz disiplinin, ağır depresyonlara yol açtığına dair sayısız örnek veriliyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gelelim Elazığ’a... Nur cemaatinin Elazığ’daki “resmi abisi” Muhammed Orakçıoğlu. Tekstil işiyle ilgileniyor. Ona “abi” dedirten ise cemaat içindeki geçmişi. Herkes biliyor, Nurculuğun kurucusu Said Nursi. Onun birinci talebesi ise asker kökenli Hulusi Yahyagil. Nurculuk yazınında Yahyagil’in ayrı bir yeri var. Zira Nurculuk yazını, Hulusi meselesini ordunun-devletin Nurculaşmasının ana motoru olarak görüyor. Nursi, Beşinci Şua’da, gelecekte bir gün, Türk ordusunun “İslam ordusu”na dönüşeceğini söylüyordu. Bir başka yerde, Hulusi Yahyagil’in rüyasını yorumlayan Nursi, geleceğe dair bir “okuma”da bulunuyordu: “Sarıklı, küçük, genç bir zat ise Hulusi’yle omuz omuza verecek, belki geçecek birisi, naşirler ve talebeler içine girmeye namzettir.” Haliyle Nurcular yıllarca Asker Hulusi ve ona omuz verecek küçük sarıklı hikâyeleriyle büyüdüler. Gelelim Orakçıoğlu’na... Orakçıoğlu ya da Nurcuların diliyle “Muhammed Abi”, Yahyagil’in en yakınındaki isim, onun vârisi. Bugün Hulusi Yahyagil adına açılan siteye girildiğinde sizi şu ifadeler karşılıyor: “Merhum Hulusi Bey henüz hayatta iken, kendisinde bulunan Bediüzzaman hazretlerinden gelen mektupları, kendi yazdığı mektupları, kendine gelen mektupları, kitap ve belgeleri vs. bu evrakların tamamını Muhammed Orakçıoğlu’na vermiştir.” Hulusi Bey’in Elazığ’da doğması ve ölmesi, mezarının burada bulunması nedeniyle her yıl onun adına çeşitli etkinlikler düzenleniyor. Ana konuşmacının Orakçıoğlu’nun olduğu etkinliklere kimler mi katılıyor? Vali, İl Emniyet Müdürü, AKP’li milletvekilleri, AKP’nin il ve ilçe belediye başkanları. Hulusi Bey’in ölüm yıldönümü olan temmuz ayındaki “büyük buluşma” bile özel harekât şube müdürlüğünün yanındaki alanda, Orakçıoğlu’na ait geniş arazide gerçekleşiyor. Kısacası cemaat; kurumlarıyla, etkinlikleriyle, evleriyle devletin gözünün önünde. İmkânları da çoğu zaman devlet kurumları sağlıyor. Bu kadar değil... Daha önce Nurcular hakkında çeşitli bilgileri bu köşede okudunuz. FETÖ, esas olarak Nurculuğun kolu olan bir cemaatti. Hizmet Vakfı gibi Nurculuğun çatısı olan kuruluşlar, Fethullahçılığı resmi olarak destekliyordu. Örgütün kumpasları Ergenekon, Balyoz gibi davalarla sınırlı değildi. Tahşiyeciler adı verilen Fethullahçıların rakibi olan bir dini grup da FETÖ’nün operasyonuna uğramıştı. 22 Ocak 2010 tarihinde, Tahşiyecilerin lideri Molla Muhammed de dahil olmak üzere, 122 kişi gözaltına alınmış, bir kısmı tutuklanmıştı. FETÖ’ye yargı süreci açılınca Tahşiye kumpası da hâkim önüne çıktı. İşte bu dönemde ilginç bir belge Orakçıoğlu’nun kumpasla ilişkisini gündeme getirdi. Tahşiye kumpasının ilk işaretini, 6 Nisan 2009 tarihinde, FETÖ lideri Gülen, Tahşiyecileri hedef göstererek vermişti. Ardından 14 Nisan 2009’da, Elazığ Emniyet Müdürlüğü’ndeki FETÖ’cü polisler, Tahşiyeciler hakkında bir istihbarat raporu yayımladı. Adeta Nurcu bir militanın diliyle yazılmış polis raporunun kaynağı, Elazığ’da Hulusi Yahyagil’in önde gelen talebeleriydi. İşte Tahşiyeciler, FETÖ’cü polislere kendileri aleyhinde ifade vererek kumpasa ortaklık edenin, bizzat Orakçıoğlu olduğunu iddia ediyor. İkinci detay daha da enteresan... Orakçıoğlu, Nurculuğun Okuyucular grubuyla bağlantılıydı. Geçen aylarda vefat eden Hüsnü Bayramoğlu ile hareket ediyordu. Elazığ’da konuştuğum kaynaklar, 15 Temmuz’un ardından Orakçıoğlu’nun gözaltına alındığını anlattılar. Tekstil işiyle uğraşan Orakçıoğlu’nun Bank Asya’da yüklü bir hesabı vardı. Gözaltına alınan bazı FETÖ üyeleri de kendisiyle ilişkilerine dair ifade vermişti. Nurculara yapılan operasyonlarda devreye girdiğini daha önce de anlattığım Bayramoğlu, Orakçıoğlu için harekete geçmişti. Onun kendilerinden olduğunu anlatmıştı. Orakçıoğlu, kısa gözaltının ardından serbest bırakılmıştı. Günlerdir Enes’in hikâyesi içimizi acıtıyor. Görmemiz gereken ise Enes’in içine düştüğü ağ. Emin olun, Enes’in ölümünden sorumlu olanlar asla soruşturulmayacak. Kaldığı cemaat evinin peşine düşen olmayacak. Muhalefetin “Enes sessizliği” de gösteriyor ki bu yapı, düzen değişmedikçe çocukları öğütmeye devam edecek. Zira anlattığım gibi, FETÖ giderken yerine kendi ağacından yapılmış sopalar bıraktı. Bir zamanlar FETÖ’yü himaye eden Nurcular, yine devletin içinde, yine devletin imkânlarıyla menzillerine yürümeye devam ediyor. Olan yine dişlilerin arasında kaybolan çocuklara oluyor. Goethe, “Kirazın ve çileğin tadını çocuklara ve kuşlara sormalı” diyor. Çocuk Enes, Nur cehenneminden pencereden atlayarak kurtuldu. Ne yazık bir kuş gibi kanatları yoktu. Çileklerimizi ve kirazlarımızı, çalanlardan kurtardığımız gün, çocuklarımızın mavi göğe çırptığı kanatları olacak.",https://www.cumhuriyet.com.tr/yazarlar/baris-terkoglu/enesi-boganlari-kim-besledi-1899687
Barış Terkoğlu,Mafyayla poz verenler mafyayı bitiremez,13 Mayıs 2021 Perşembe,"Hırsız görüyorsun. “Yakalayın” diye bağırıyorsun. Polis koşup yetişiyor. Cinayete tanık oluyorsun. “Katil, kaçıyor” diyorsun. Polis peşine düşüyor. Peki, iş mafyaya geldiğinde her şey neden bu kadar basit olmuyor? Ekmeğin de milletlerin de tarihi var. Elbette polisin de... “Neden” dediğimizin yanıtı belki de o tarihte gizli. “90’lara döndük” lafı ağızdan kolay çıkıyor. Söyleyen haksız da değil, 90’lı yıllar, mafyanın devletin yerine adalet dağıttığı yıllardı. O dönemin ruh hali, aynı aktörlerle belirince, insan hafızası benzetmeyi kolay yaptı. Ama unutmayın, 90’lı yıllar aynı zamanda mafyanın bitirildiği yıllardı. ‘Size emir veriyorum’ diyen başbakan Sorunun, tarihin rahmine, çözümüyle birlikte düşmesi gibi... “Emniyet Genel Müdürlüğü Kaçakçılık Daire Başkanlığı” adı, 1995 yılında “Kaçakçılık ve Organize Suçlarla Mücadele Daire Başkanlığı” olarak değiştirildi. Sembolik, ama siyasallaşmış mafyaya, devlet içindeki çetelere karşı bu kadarı yetmiyordu. Bir perspektif de gerekiyordu. Neyse ki o yıllarda MGK’nin gündemi sadece irtica değildi. Devleti ve ülkeyi kemiren organize örgütler de bir güvenlik sorunu olarak devletin zirvesinde ele alınıyordu. Tarihte ilk defa bir başbakan, Mesut Yılmaz, Emniyet İstihbarat Daire Başkanlığı’nı ziyaret etti. O ana tanık olanlar anlatıyor. Kendisi de mafya yumruğu mağduru olan Yılmaz, polislere dönüp “Siz neden çeteler konusunda çalışmıyorsunuz” dedi. Aldığı yanıt şaşırtıcı: “Efendim bize böyle bir emir verilmedi.” Yılmaz daha net bir sesle konuştu: “Ben şimdi size emir veriyorum, çeteler konusunda çalışacaksınız!” Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Arkalarında hem devletin hem siyasetin iradesinin oluştuğundan emin olan polisler çalışmaya başladı. Mafyaya, organize suç örgütlerine, çetelere karşı o güne kadar görülmemiş bir mücadele başladı. Yurtdışındaki polis örgütleriyle bile işbirliği kanalları oluşturuldu. 1998 yılı başında Kaçakçılık ve Organize Suçlarla Mücadele Daire Başkanlığı’nda “Organize Suçlar Şube Müdürlüğü” kuruldu. Mücadelenin arşivi ve personeli merkezi bir sistemle oluşturuldu. 12 Şubat 1998 tarihinde, Emniyet Genel Müdürlüğü’nün, Ankara’da 16 il Emniyet müdürüyle yaptığı toplantının ana gündemi; organize suç örgütleriydi. 1998 yılı nisan ayında, İstihbarat Daire Başkanlığı altında da mafyaya karşı istihbarat desteği için, Organize Suçlar Şube Müdürlüğü kuruldu. MİT ile de ortak çalışma ortamı yaratıldı. Devlet düğmeye basınca... “Çok kolay” değil ama “çok daha kolay”... Devletin ve siyasetin “bitireceğiz” kararıyla her şey çorap söküğü gibi gelmeye başladı. 25 Mart 1998 tarihinde başlatılan seri operasyonlarda; Almanya’da Nizamettin Baybaşin, Hollanda’da Hüseyin Baybaşin ve Gıyasettin Baybaşin, İngiltere’de Abdullah Baybaşin ve Mehmet Şirin Baybaşin yakalandı. 24 Temmuz 1998 tarihinde Bulgaristan’ın Varna Kentinde Yakup Kürşat Yılmaz yakalandı. 17 Ağustos 1998 tarihinde Fransa’nın Nice Kentinde Alaattin Çakıcı yakalandı. Romanya’da takip altında bulunan Sedat Peker’e sıra geliyordu. 19 Ağustos 1998 günü saat 22.00’de, İstanbul Atatürk Havalimanı’na, kendi isteğiyle geldi ve tutuklandı. 22 Eylül 1998 tarihinde Almanya’nın Berlin şehrinde Sedat Şahin yakalandı. 5 Kasım 1998 tarihinde, Balıkesir’de, “Sarı Avni” lakaplı Yaşar Avni Musullulu sahte kimlikle yakalandı. 29 Mart 1999 tarihinde, Ankara’da, Hakan Çillioğlu yakalandı. Eski DİSK Genel Başkanı Kemal Türkler’in öldürülmesi ve Bahçelievler’de 7 TİP’li öğrencinin katledilmesi olaylarından dolayı 19 yıl boyunca “aranan” Ünal Osmanağaoğlu, 9 Nisan 1999 tarihinde Kuşadası’nda yakalandı. 2 Haziran 1999 tarihinde, Marmaris’ten yurtdışına gitmeye çalışan Yakup Süt yakalandı. 21 Temmuz 1999 tarihinde, “Banker Bako” lakabıyla tanınan Baki Cengiz Aygün, İstanbul’da yakalandı. 19 Ağustos 1999 tarihinde, Fatih Mehmet Bucak ve grubundaki 7 kişi Ankara’da yakalandı. 27 Eylül 1999 tarihinde, Bursa’nın Mudanya ilçesinde Erol Evcil (Eşrefoğlu) yakalandı. 20 Ekim 1999 tarihinde, Abuzer Uğurlu İstanbul’da yakalandı. 11 Kasım 1999 tarihinde, Ukrayna’nın Cherkasy Bölgesi Uman kentinde, Ayvaz Korkmaz yakalandı. 14 Kasım 1999 tarihinde, Burhanettin Türkeş, Bulgar polisi aracılığıyla Türkiye’ye dönmeye zorlandı. Sınırda sahte kimlikle yakalandı. Liste uzayıp gidiyor... Polisin büyük şansı Teker teker yazsam ansiklopedi olur. Kimi uyuşturucu ticaretinden, kimi kaçakçılıktan, kimi gasptan, kimi cinayetten aranıyordu. Bazıları yurtdışından kendi grubunu yönetirken bazısı polis karakolunda birkaç yüz metre uzaktaydı. Hepsinin kısa sürede yakalanması için, devleti yönetenlerin bir düğmeye basması yetti. Düşünün, 4422 sayılı “çıkar amaçlı suç örgütleriyle mücadele yasası” bile bu dönemde, 30 Temmuz 1999 tarihinde yasalaştı. Bu sayede polisin mafyaya, çetelere, organize suç örgütlerine karşı eli güçlendi, mücadele olanakları gelişti, teknik imkânları arttı. Şimdiden farklı değil. Emniyet’in atacağı adımdan, mafya önceden haberdar oluyordu. Zira bir yurtdışı ödeneği için dahi bir sürü yazışma yapılıyordu. Polise kritik operasyonlar için örtülü ödenek verildi. Sadettin Tantan gibi, “operasyondan önce bana bile haber vermeyin” diyen siyasetçiler, polis için bir şanstı. Devleti yönetenler bitirmeyi istiyor mu? Gelgelelim... Türk siyasetinin bir klasiği. Bir elin düzelttiğini öbür el bozdu. Devletin içinde mafyayla mücadele edenler güçsüzleştirildi. Organize suç örgütü liderleri, gençliğin rol modeli haline geldi. “Makbul çete liderleri”, siyasetçilerin birlikte fotoğraf çektirdiği hatırlı konuk oldu. Okul önlerine yeniden torbacılar indi. Gazetelerin, televizyonların önünde; mafyayı himaye eden politikacıları eleştiren gazeteciler, çete hizmetiyle dövüldü. İşadamları, birbirleriyle yaşadıkları sorunun çözümünü, mahkemelerin yerine, yeniden mafya toplantılarında aramaya başladı. Islak ve karanlık toprakta biten mantarlar gibi... Yolsuzlukla, hukuksuzlukla, zorbalıkla yoğrulmuş her düzende olduğu gibi; mafya, sistemi yaratanların avuçlarının içinde bitti. Din, iman, vatan, millet gibi değerler; “iyi mafya” ve “kötü mafya” diye sınıflandıranların ağzında, çete rejiminin örtüsü oldu. “Yok” diyen bakanlara, “görmedim” diyen liderlere inanmayın. Dün, Sözcü’den Saygı Öztürk’e konuşan Mehmet Ağar bile, kendisini savunurken, “Bugün mafya buraya giremiyorsa, bizim burada olmamızdandır” diyerek, bir marinanın kapısına kadar dayanmış mafyanın yaygınlığını itiraf ediyor. Anlattığım gibi, 90’lar diyorsak, mafya diyorsak, çete düzeni diyorsak yaşadıklarımızdan öğrendiğimiz bir şey var: Ya devletin mafyayı bitirecek kadar gücü yok ya da bugün devleti yönetenler bazı mafya gruplarının yaşamasına izin veriyor. Her iki cevap da birbirinden beter! İktidardan beslenenlerin kendi mafya yavrularını sevdiği, yuvadan uçanı ise sattığı düzendeyiz. Madem çok istiyorsunuz. Öyleyse bırakın polis görevini yapsın!",https://www.cumhuriyet.com.tr/yazarlar/baris-terkoglu/mafyayla-poz-verenler-mafyayi-bitiremez-1835779
Barış Terkoğlu,Şimdi ‘hanım evladı’ kimmiş anladınız mı!,26 Nisan 2021 Pazartesi,"Muhsin Çelebi, ardından koşarak pembe incili kaftanı “Unuttunuz” diye yetiştiren savaşçıya güldü. Şah’ın işiteceği yüksek bir sesle bağırdı: “Hayır, unutmuyorum. Onu size bırakıyorum. Sarayınızda büyük bir padişah elçisini oturtacak seccadeniz, şilteniz yok. Hem bir Türk, yere serdiği şeyi bir daha arkasına koymaz. Bunu bilmiyor musunuz?” Ömer Seyfettin, Türk dışişlerinin hikâyesini meşhur öyküsünde böyle anlatmıştı. Yetkili ya da yetkisizlerin, kravatlı ya da kravatsızların, mektepli ya da alaylıların çıkardıkları sesler arasında gözüm onu aradı. Dünyayı kana boğan savaşları başlatan ABD’nin başkanının, bir asır önce bizim topraklarımızda yaşanan acılar hakkında hüküm veren açıklamasının ardından herkes konuşmuştu. Ben ise o bıyıklı büyükelçiye baktım. Ne gazetede ne televizyonda görebildim. Erdoğan’ın kısa süre önce Washington’a atadığı eski AKP milletvekili Murat Mercan’dan söz ediyorum. Eski Büyükelçi Namık Tan’ın dahi ne düşündüğünü okudum. Yeni elçinin basın açıklaması yapmasını, eylemli bir tepki koymasını, mesaj atmasını geçtim; Türkiye’nin Washington Büyükelçiliği’nin resmi hesaplarında bile anlamlı bir tepki bulamadım. Dışişleri’nin paylaşımlarını “RT etmekle” yetinmişler, bir de katledilen diplomatlarla ilgili sergi ve belgeselin tanıtımını paylaşmışlardı. 24 Nisan faaliyetine ise şu not düşülmüştü: “Büyükelçi Murat Mercan ve Kongre üyesi Steve Cohen bugün dostane bir görüşme yaptılar. Türkiye-ABD ilişkilerinin daha da geliştirilmesine yönelik olarak yakın çalışma konusunda mutabık kaldılar.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Haliyle kendi kendime sordum: Günlerdir Biden aşağı Biden yukarı diyoruz da Türkiye’nin bir Washington Büyükelçisi var mı? Bu sorunun resmi yanıtı, hem var hem yok. Neden mi? Sebebi basit. 24 Şubat tarihli 2021/131 sayılı kararnameyle atandı. Ancak göreve başlamada diplomatik bir gelenek olan “güven mektubu”nu bir türlü ABD Başkanı’na sunamadı. Haliyle “yok ama var” ya da “var ama yok”! Sadece “iyi ilişki” dönemlerine özgü sanmayın. Krizleri yönetmek için bile büyükelçiler kritik görevler üstleniyor. Örnek olsun: ABD, Türkiye’ye göndereceği büyükelçiyi, sonuncusu dahil, Senato’da ölçüp biçerek, ne yapacağını sorgulayarak, sorularıyla zorlayarak yola çıkarıyor. Haliyle yüzyıllara yayılan Türk dış politikasının bu amatörlüğe mahkûm oluşu hayret uyandırıyor. Elbette bu noktaya bir günde gelmedik. Türk Dışişleri, Ermeni meselesinde hem acı sayfalarla hem büyük tecrübelerle dolu. Sadece Cumhuriyette değil Osmanlı deneyiminde de iyi yetişmiş insan gücünü Dışişleri bürokrasisine ayıran Türkiye neler yaşamadı ki? “Büyük Ermenistan” hayaliyle Türklere terör uygulayan örgütlerin saldırısı sadece bir tanesi... 21 ülkenin 38 kentinde; 39’u silahlı, 70’i bombalı, biri de işgal olmak üzere, Türk diplomatlara karşı Ermeni kökenli ırkçı örgütler tarafından 110 terör eylemi gerçekleştirildi. Bu saldırılarda Türk diplomasisi 42 şehit verdi ama… Hedef alınanlar sadece diplomatlar değildi.  Madrid Büyükelçisi Zeki Kuneralp’ın eşi Necla Kuneralp, Lizbon Maslahatgüzarı Yurtsev Mıhçıoğlu’nun eşi Cahide Mıhçıoğlu, Lizbon İdari Ataşesi Erkut Akbay’ın eşi Nadide Akbay, Tahran Büyükelçiliği Sekreteri Şadiye Yönder’in eşi Işık Yönder, La Haye Büyükelçisi Özdemir Benler’in oğlu Ahmet Benler, Atina İdari Ataşesi Galip Özmen’in kızı Neslihan Özmen… Diplomat eşleri, oğulları, kızları da kör terörle katledildi. Eylemcilerin anıtları dikilirken diplomatlar tezlerini anlatmak için çabalamaya devam etti. İlginçtir, kimi zaman Yahudi lobileriyle kimi zaman ülkelerin içindeki farklı siyasi gruplarla yan yana gelerek başarılı da oldular. Sonra ne mi oldu? Kendi hükümetlerinin de hedefi oldular. Erdoğan onlara o kadar ağır sözler söyledi ki… Adlarını miting meydanlarında “monşer”e çıkardı. Fransızcada “azizim, dostum” anlamına gelen “mon cher (monşer)”, Kasımpaşa argosunda “hanım evladı” yerine kullanılıyordu. 6 Haziran 2010’da kürsüye çıkıp “Biz monşerler diplomasisini bir kenara koyduk, bugüne kadar gelenler salon diplomasisinden başka bir şey yapmadılar” diyecek kadar ileri gitti. Şimdi amirallerin açıklamasını tartışıyoruz ya. “Pes” diyen 72 emekli diplomat, 2010’da Erdoğan’a cevaben ortak bir bildiri yayımlamıştı. “Şimdiye kadar Türk diplomatlarını sadece Ermeni terörünün ve diğer terör eylemlerinin hedef aldığını zannediyorduk. Son bir yıldır her fırsatta kendi ülkesinin diplomatlarına karşı sözlü bir saldırı başlatan Sayın Başbakanımızın (Erdoğan) bu tutumunu izahta büyük güçlük çekiyoruz” diyen diplomatlar, 11 yıl önce gelmekte olanı şöyle anlattı: “Dış politika, öyle günü kurtarmaya yönelik, kendisiyle çelişki içinde ‘perakende’ açılımlarla, üç-beş yabancı sözcüğü yerli yersiz kullanmakla, diplomatlara karşı küçük düşürücü ifadelerle yürütülmez. Yürütülmeye kalkışılırsa bedeli ağır olur. İşin acı tarafı, bu bedeli de sadece bu hesapsız, kitapsız, yüzeysel tutumları benimseyenler değil, tüm ulusumuz öder.” Kendi diplomatlarının biriktirdikleriyle kavga etmekle kalmadı. Dışişleri’ni parti teşkilatına çevirdi. Resmi Gazete’deki atama kararlarına bakıyorum. Sadece Murat Mercan değil ki… Abdülkadir Emin Önen, Tülin Erkal Kara, Zekeriya Akçam, Şaban Dişli, Merve Kavakçı, Egemen Bağış, Cahit Bağcı gibi eski milletvekillerini büyükelçiliklere atadı. Bunlara eski Bakan Fatma Betül Sayan Kaya’nın kız kardeşi Ayşe Sayan, Erdoğan’ın eski danışmanı Lütfullah Göktaş, İlahiyatçı Kenan Gürsoy gibi onlarca isim eklendi. Dışişleri’nde istisnai olan “dış kadro” olağan hale geldi. AKP’den kopmasın, Davutoğlu’na ya da Babacan’a katılmasın diye eski politikacılara diplomat koltukları dağıtıldı. Sonunda 24 Nisan’daki gibi “büyükelçiler” yerini “yokelçiler”e bıraktı. Sanmayın ki çok şey değişti. Erdoğan, 2009 yılında Türk diplomatlarını monşer diye aşağılamaya başladığında, cebinden İhvancı dış politika kartını çıkarmıştı. 12 yıllık kavganın ardından, “her şeyi bilen” kendi hükümeti Mısır’la, İsrail’le, Suudilerle hatta Yunanistan’la barışmanın yollarını arıyor. Bir asır önce Ermeni meselesinde yaşananlar bir tarihsel sonuçtu. Emperyalizm, 20. yüzyılın başına geldiğinde, bir Avrupa devleti olan Osmanlı’yı Avrupa’dan atmaya, Doğu’daki topraklarını paylaşmaya, Anadolu’da müstakil bir devlete dönüştürmeye karar vermişti. Hem Ermeni hem Türk milletlerine çektirilen acılar, bu politikaların neticesi oldu. Milli Mücadele bu kaderi tersine çevirip Türkiye’yi bir dünya devleti yaptı. Türk Dışişleri de bu dönemde dünyayı okuyarak Montrö Anlaşması ya da Hatay’ın vatana katılması gibi sayısız başarıya imza attı. Avrupa’nın ortasında soykırım kampları kurulurken Türk diplomatlar Yahudileri kaçırarak Türkiye’ye getirdi, hatta bu uğurda şehit dahi verdi. Eski dünya ülkesi Türkiye, bir asır sonra, dış müdahaleyle değil ama hükümet kararıyla Ortadoğu İhvancılığına sıkışarak yeniden Ermeni meselesiyle dövülen ülke haline geldi. Farkında mısınız? Yalnız Murat Mercan değil. Cumhurbaşkanı Erdoğan’ın kendisi de 24 Nisan günü Biden’a okkalı cevap verenler arasında yoktu! Türk ve Ermeni, iki halkın acılı geçmişini, emperyalist politikalara sopa yapmak yerine, geleceğin dostluğunu birlikte kuracak cesur politikacılara, diplomatlara hasret devam ediyor. Muhsin Çelebi mi? Ömer Seyfettin sonunu şöyle anlatıyor: “Ölünceye kadar Üsküdar pazarında sebze sattı. Pek yoksul, pek acı, pek yoksun bir hayat geçirdi. Ama yine de ne kimseye boyun eğdi ne de bütün servetini bir anda yere atmakla gösterdiği fedakârlık üzerine gevezelikler yaparak boşu boşuna övündü.”",https://www.cumhuriyet.com.tr/yazarlar/baris-terkoglu/simdi-hanim-evladi-kimmis-anladiniz-mi-1830978
Barış Terkoğlu,Siyah gömlekli Peker’in gözlerinin altındaki şişlik,24 Mayıs 2021 Pazartesi,"Bir pazar günü bu kadar mı sıcak geçer? Hayır, havadan söz etmiyorum. Türkiye’nin artık hiçbirimizin takip edemediği gündeminden bahsediyorum... Cumartesi günü insanlar, “Yarın Sedat Peker videosu var, erken yatalım” diyordu. Sabah video geldi. Peker, “Sizi kibrit kutusuna sığacak kadar küçülteceğim” dediği 1 saat 17 dakika 40 saniyelik videosunda biraz daha ileri gitti. Çok şeyden bahsetti. Ama somutladığı, yer ve isim verdiği kritik olaylardan biri, üstlendiği cinayet girişimiydi. Peker, 6 Temmuz 1996 yılında, vurularak öldürülen Kıbrıslı gazeteci Kutlu Adalı cinayetinde, Mehmet Ağar-Korkut Eken ekibinin parmağı olduğunu söyledi: “Biz o zaman Mehmet Ağar, Korkut Eken hep beraberiz... (…) Bana dedi ki, ‘Kıbrıs’ta bir adam var, Kıbrıs’ı Rumlara satmak istiyor.’ İki profesyonel dedi... Dedim sana öz kardeşimi vereceğim, Atilla Peker’i. (…) Aradan zaman geçti, döndüler üç dört gün sonra. Denk gelinemedi. Korkut Abi’yle konuştuk. Dedi sonra gideceğiz. Onlara bağlı başka bir ekip öldürmüş. Karşılaştık Korkut Abi’yle, ‘Halloldu o iş’ dedi.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kısacası Peker, kendi kardeşinin Adalı’yı öldürmek için gittiğini, başaramadığını, ancak sonra giden ekibin bunu yaptığını söylüyor. KKTC, 90’lı yıllarda devletin raporlarına “Türk mafyasının arka bahçesi” olmasıyla girmişti. Alengirli işlerin sembolü olan kumarhanelerdeki, off shore bankalardan geçen paralardaki, otellerle kurulan ortaklıklardaki mafya parmağı herkesin bildiği sırdı. KKTC Meclisi de Başbakanlık Teftiş Kurulu da hazırladığı raporlarda, Türkiye’den Kıbrıs’a uzanan mafya ilişkilerinin altını çiziyordu. Dönemin kanlı aktörleri, adaya sahte kimliklerle girip çıkıyor, alım satım işlerine giriyor, silahlı saldırılara karışıyordu. Adalı suikastı, sembolik örneklerinden biriydi. 90’lı yıllarda, küçücük adada, 36 faili meçhul bombanın patladığı hatırlanırsa, yaşananlar bir “küçük Türkiye” hikâyesiydi. Suikast, 14 Mart 1996 akşamı gerçekleşen bir baskına bağlanıyordu. Zira Kutlu Adalı, St. Barnabas Manastırı’nda gerçekleşen ve 12-15 kişilik bir grubun karıştığı olayı araştırıyordu. Kıbrıs gazetesi, 16 Mart’ta “Trilyonlarca liralık ikonaların korunduğu tarihi müzeden nelerin çalındığı bilinmiyor” diye yazdı. Türkiye’nin gazeteleri ise şu manşeti atıyordu: “Mafya, KKTC’de Aziz mezarını soydu.” Kutlu Adalı, resmi makamların tam 5 gün suskun kaldığı olayın ardından, 23 Mart 1996 günü şu satırları yazdı: “Polis susunca, Güvenlik Kuvvetleri konuşmayınca, hükümet ağzını kapatınca yalnız gazeteler ve halk konuşur. Halkın ağzı torba değil ki büzelim. Herkes kendine göre bir şey söylemeye başlar. Derler ki 20 Temmuz, 1974 Harekâtı’nda bir binbaşı Rumların evinden, kilisesinden, bankasından, kuyumcusundan ganimet olarak toplanan altın, gümüş, elmas, pırlanta gibi mücevherleri St. Barnabas’ın mezarının olduğu mağaraya gömdürmüş. Savaş bitince gelip almayı amaçlamış. Bu arada generalliğe yükselip emekli olmuş. Aradan 21 yıl geçtikten sonra Kıbrıs’ta bulunan güvendiği kişilere durumu anlatmış ve bu silahlı baskın operasyonunu gerçekleştirmişler... Mücevherleri alıp aynı gece uçakla Türkiye’ye kaçmışlar.” Kutlu Adalı’nın o makaleden üç buçuk ay sonra öldürülmesi, arı kovanına çomak sokmasına bağlandı. Cinayetin, Türk İntikam Tugayı (TİT) isimli şaibeli örgütün adına üstlenildiği yazıldı. Adalı Cinayeti, Uzi marka bir silahla işlenmişti. Susurluk çetesiyle gündeme gelen Uzi’yi, Türkiye’de sadece Özel Harekât Dairesi kullanıyordu. Susurluk kazası sonrası devlet içindeki çetelere yapılan operasyonlarda, İsrail’in hibe ettiği ve birçok suikastta adı geçen Uzi marka silahların, Emniyet Genel Müdürlüğü envanterinden kaybolduğu anlaşılmıştı. Kumarhaneci Ömer Lütfü Topal ve Kutlu Adalı cinayetleri arasında sadece 21 gün vardı. Ve Topal cinayetindeki Uzi şarjöründe Abdullah Çatlı’nın parmak izi olduğu ortaya çıkmıştı. Dün Peker’in konuşmasının devamındaki satırlar tam da bu ağı açıklıyordu: “Orada bir yeri soymuşlar. (Kutlu Adalı) soygunla ilgili çalışma yapıyor. Uyuşturucu ve kumarın Kıbrıs genelini ele geçirdiği konularında çalışmalar yapıyor. (…) O kadıncağızın (eşi İlkay Adalı) mücadelesini hep uzaktan izledim. Avrupalara müracaat etti.” Gerçekten de İlkay Adalı, iç hukuktan çözüm bulamayınca, Avrupa İnsan Hakları Mahkemesi’ne (AİHM) gitmişti. Mahkeme Türkiye’yi, “ölümü etkin şekilde araştırmadığı” gerekçesiyle tazminata mahkûm etmişti. İşte burada mesele daha da ilginç bir hal alıyor. Türkiye üzerinden geçen bir uyuşturucu hattını anlatan, arkasında “İran” yazan bir tahta önünde “başka hatları” anlatacağı mesajı veren, Adalı cinayetinde uluslararası mahkemeyi hatırlatan Peker’in gömleği bu kez siyahtı. Arkasındaki salon değişmişti. Bambudan direkler yerine, bir toplantı salonunun boş koltukları vardı. Çekim gündüz değil, gece yapılmıştı. Gözlerinin altı torbalıydı. Uykusuz olduğunu söyledi. Sebebini şöyle açıkladı: “Ben sabahlara kadar devlete zarar gelmesin diye uluslararası hukuku okuyorum.” İşin ilginç tarafı, uluslararası hukuku bildiğini gösteren bir dizi hikâye de anlattı. Makedonya’da kendisini Türkiye’ye göndermek isteyen makamları “Uluslararası arenada sizi mahkûm ettireceğim, ben siyasi mahkûmum” diye tehdit ettiğini söyledi. “Aslında blöf değil, doğru söyledim” diye de devam etti. Yazıyı yazarken Kıbrıs gazetelerine baktım. KKTC’de her görüşten politikacılar neredeyse ağız birliği etmişçesine “harekete geçme” çağrısı yapmaya başlamıştı. Derken… Sanki Sedat Peker’e cevap verir gibi, Türk medyasına bir son dakika haberi düştü. Aslında karar 5 Nisan’da alınmıştı. Ama duyulması bugüne kısmet oldu. İstinaf mahkemesi; Mehmet Ağar ve Korkut Eken’in de aralarında bulunduğu isimlerin yargılandığı, “90’lı yılların faili meçhulleri davası”nda beraat kararlarını bozmuştu. Dubai’den konuşan Peker ile Ankara’dan karar veren mahkeme, Ağar ve Eken konusunda, aynı saatlerde tuhaf bir kesişme yaşadı. Belli ki rüzgâr aynı yerden olmasa da aynı yöne doğru esiyordu! Yetmedi, ardından Peker’in tanık gösterdiği kardeşinin gözaltına alındığı haberi geldi. “Güneşli Pazartesiler” filminde, Sergei’nin, iki komünistin yıllar sonra karşılaşmasını anlattığı öykü gibi: “- Dostum, çok kötü bir şey fark ettim. Bize komünizmle ilgili anlatılan her şey yalanmış. - Ben daha kötüsünü fark ettim. Bize kapitalizmle ilgili anlatılan her şey doğruymuş.” Pazar, rüzgâr gibi geçti gitti. Şimdi güneşli pazartesilerin zamanı: Meğer bize mafyayla ilgili anlatılan her şey doğruymuş!",https://www.cumhuriyet.com.tr/yazarlar/baris-terkoglu/siyah-gomlekli-pekerin-gozlerinin-altindaki-sislik-1838639
Barış Terkoğlu,Bari İsmail Türüt’le Seda Sayan istifa etsin!,17 Mayıs 2021 Pazartesi,"“Ünlü” ne garip söz… Sen hiç tanımıyorsun. Ama senin tanımadıklarının seni tanıması bir sıfata dönüşüyor. “Ünlü” olmak sanki doktorluk ya da mühendislik gibi. El becerinin, ses yeteneğinin olması mühim değil. “Ünlülük” insana ekmek pişiriyor. Cumhurbaşkanlığı Sarayı’nda özel günlerde ağırlananlara ya da her kurdelenin başında elde makas bekleyenlere bakın. Her sıra dışı hikâyeye “ünlüler” ya da “ünlülerle dolaşanlar” karışıyor. Başbakan Yardımcısı Numan Kurtulmuş’a o gün verilen önerge diğerlerinden farklıydı. Bu kez konu ne ekonomi ne de siyasetin alışılagelen gündemiydi. Milletvekili Altan Tan, Kurtulmuş’a TRT’deki Osmanlı dizisini soruyordu. Zira Diriliş Ertuğrul’a o günlerde minik bir oyuncu katılmıştı. Çok değil, beş yıl önce, devletin kanalındaki yüksek bütçeli dizide, “Turalı” karakterine hayat veren o minik aktör, Sedat Peker’in oğlu B.T. Peker’den başkası değildi. Diriliş Ertuğrul sadece bir dizi mi, yoksa daha fazlası mı? Altan Tan, Peker’in geçen günlerde bir videoyla özür dilediği “oluk oluk kan akıtma” sözlerini hatırlatıp şöyle sormuştu: “Bakanlarınızın ve milletvekillerinizin düzenli olarak setine gidip görüntü verdiği Diriliş Ertuğrul dizisinde, mitinglerde Erdoğan’ın destekçisi olduğunu belirten Sedat Peker’in oğlunun oynatılma gerekçesi nedir?” Kuşkusuz mesele bir çocuk ya da oyunculuk performansı değildi. TRT dizisi, bir Osmanlı kahramanının oğlu Turalı’ya can veren oyuncuyla, Sedat Peker’e selam gönderiyordu. Nitekim bir yıl sonra, dizinin sonraki sezonunda, B.T. Peker ekranda görünmeyince, çeşitli spekülasyonlar yapıldı. Küçük B.T. Peker’in diziden çıkarıldığı söylendi. Devlet kanalına dizi yapan şirket, apar topar yazılı açıklama yaptı. “Küçük yaşına rağmen göstermiş olduğu başarılı performans, halkımızın teveccühünü kazanmıştır” dedikten sonra devam etti:  “Oyunculuk kariyerine devam etmek istemesi halinde, yapım şirketimiz kendisi ile önümüzdeki yıllarda başka projelerde de birlikte çalışmayı düşünmektedir”. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gerçekten de öyle oldu… B.T. Peker, 2018 yılında, Emniyet’in desteklediği, hatta Vatan Emniyet’te çekilen polis dizisi Arka Sokaklar’ın 13. sezonunda da küçük bir rolde oynadı. Kısa oyunculuk kariyerinde “En İyi Çocuk Oyuncu” ödüllerine aday oldu. Bakmayın şimdi “hain, düşman, Kılıçdaroğlu’nun ya da Akşener’in adamı” ilan edilmesine… Sedat Peker sadece siyasette, sadece hapishanede, sadece sokakta, sadece alengirli işlerde değil, aslında hep hayatımızın içindeydi. Saten kumaşlı törenlerin, yaldızlı magazin dünyasının, Saray’da ağırlanan popçuların yan yana olduğu bir figürdü. Demet Akalın’ın doğum günü mesajı nasıl unutulur: “Reis diye yazılır adam diye okunur. İyi ki doğdun can Reis.” Ya Seda Sayan? Özel hayatında “mafyadan yardım aldı” iddialarına Haber Global’den yanıt vermişti: “Ben Sedat Peker’i, Alaattin Çakıcı’yı mafya değil, iş insanı olarak görüyorum. Bu tabirler (mafya), hiç hoşuma gitmedi. İkisi de idealleri olan iki adam. Bence siz de böyle bahsetmemelisiniz. İkisi de dostlarım.” Popçu Gökhan Özen’in “mangal yürekli adam” şarkısı kime yazılmış olabilir diye düşündünüz mü? Şarkıda “Adalet dağlarında, Ter döker buram buram, Korku nedir tanımaz” diye söz edilen kişi elbette Sedat Peker’den başkası değil. Peker’e 2004 yılında yapılan operasyonda, polisleri şaşırtan kasetlerden biri, Peker’in yazılan şarkıya eşlik ettiği evinde çekilen klipti. Kendisi de adam dövdürmekten hapse düşen Özen, “Villasına gidip konser verdiğim ya da onunla zaman geçirdiğim soruları benim özel hayatım” diyerek cevap vermekten kaçınmıştı. Popçu Sinan Akçıl, Peker’in onur konuğu olduğu gecede kürsüye çıkıyor, Sedat Peker mottosu olan “bir umuttur yaşamak” sözleriyle davetlileri selamlıyordu. Küçük Onur’un nişan yüzüğünü o taktı. Kibariye’nin kızının nikâh şahidiydi. “Garibanların babası, önce Allah sonra sen, adam gibi adamsın” diyen Kibariye, aslı Sabahattin Ali’nin şiiri olan, “Aldırma Gönül”ü onun için okumuştu. İsmail Türüt onun için çok şarkı üretti. “Genç bir adam tanıdım gereği kadar kibar, Reise gösterilir ancak böyle itibar” sözleri Sedat Peker’i anlatıyordu. Polisin Peker için hazırladığı dosyada, çevresindeki sanat camiasının kalabalıklığı, yargının bile gözünü kamaştırıyordu. 15 Kasım 2004 tarihli Sabah gazetesi, polis fezlekesindeki “Peker dostu sanatçılar”ı şöyle aktarıyordu: “Ebru Gündeş, Hande Yener, Emel Müftüoğlu, Elif Karlı, Seda Sayan, Davut Güloğlu, İsmail Türüt, M. Ali Erbil, Stelyo Pipis, Bülent Serttaş, Demir Karahan, Onur Sarıkaya…” Milliyet gazetesinin eki olan “Şehrin En İyileri”nin 2017 yılında düzenlediği ödül töreninde “En Hayırsever İşadamı” ödülünü Selda Alkor’un elinden o almıştı. Mekân Oscarları ya da Quality gibi adlarla her yıl düzenlenen, sponsorlu ödül gecelerinde, kimi elinde ödül, kimi hatırlı konuk olarak, “ünlü”lerle poz veriyordu. Yakın dostu Oktay Kaynarca başta olmak üzere; Serdar Ortaç’tan Alişan’a, Cengiz Kurdoğlu’ndan Erkan Petekkaya’ya, yan yana çektirdiği fotoğraflar hızla sosyal medyada paylaşılıyordu. Dün bir kısmını arşivlediğim o geçmiş görüntüleri yeniden gözden geçirdim. Sedat Peker’in resmi sitesinde her şey olduğu yerde duruyordu ama… Gelgelelim, yıllardır “Sedat Peker’e yakın olma”nın övünç kaynağı yapıldığı o deliller, sosyal medyadan birer birer silinmeye başlamıştı. Rıza Sarraf’tan Çiftlikbankçı Tosuncuk’a, kripto para dolandırıcısından Jet Fadıl’a, Adnan Oktar’dan Fethullah Gülen’e son dönemin klasiği yine tekrar etmişti. Önce “yakınımdır” diye övünenler, bir hareketle “tanımam, etmem” yarışına girmişti. Sedat Peker’in videolarındaki “bir zamanlar” sitemi haksız değil. Ayakta kalabalıklarla yürüyenlerin koluna girenler, düşeni ya tekmeliyor ya da görmezmiş gibi yanından yürüyerek geçiyor. Bir başkasının ışığını yansıtan nesneler gibi. Sıradan insanın ilgisini toplayarak “ünlü” olanlar, kendisini dünün kahramanı-yarının haini sayılanların yakasına takıyor. Sedat Peker’e koruma veren bakan, onunla pazarlık eden siyasetçi, peşinde dolanan TRT anchormanı utanıp çekilmiyorsa; bari İsmail Türüt ya da Seda Sayan “istifa ettim” desin!",https://www.cumhuriyet.com.tr/yazarlar/baris-terkoglu/bari-ismail-turutle-seda-sayan-istifa-etsin-1836749
Barış Terkoğlu,Ruhsar Pekcan’ı takip edenlerin başına ne geldi?,03 Mayıs 2021 Pazartesi,"“Evet şahım, işte öğrenmeyi emrettiğiniz alicengiz oyunu buna derler. O derviş benim ustam idi. Beni helak etmek istiyordu. Yine ondan usta çıkıp onu telef eyledim.” Kore mitolojisinde Su Tanrısı’nın sazan, geyik, sülün olup Kral Hamosu’yu sınaması gibi... Yunan anlatılarında kuğuya dönüşen Zeus’un kaz görünümündeki Nemesis’i yakalaması gibi... Eski Şaman söylencelerinden beslenen Anadolu bilgeliği, şekilden şekle girip alt etme oyununa “alicengiz” demişti. Kahraman ve ustası, sürekli başkalaşarak savaşıyordu. En acar dönüşen, ötekini yeniyordu. Ruhsar Pekcan’la ilgili skandalların peşine devlet değil, gazeteciler düştü. OdaTV, bakanın kendi şirketinden dezenfektan alışını ortaya çıkardı. Sözcü’den Çiğdem Toker, Bakan Pekcan’ın mühendislik şirketine sağlanan ayrıcalıkları yazdı. Serpil Yılmaz, Gümrükler Genel Müdürlüğü Özel Bürosu’nun, Pekcan bakan olmadan 20 ay önce, kendi birimlerini Pekcan konusunda uyardığını ortaya çıkardı. İsmail Saymaz, Pekcan’ın “Emine Erdoğan’ın yakınıyım” diyerek gümrüklerden vergi ödemeden geçmeye çalışacağı uyarısının belgesini yayımladı. Emine Erdoğan’ın o dönem özel kalem müdürüyle konuşarak süreci doğrulattı. Peki, tüm bunlar yaşanırken perde arkasında neler oldu? Hayır, devlet memurlarına “aman dikkat” denmesine rağmen, Ruhsar Pekcan’ın bakan yapılmasından söz etmiyorum. Devletin kendi bürokratlarının başına gelenleri sorguluyorum. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şöyle anlatalım… Ruhsar Pekcan, Cumhurbaşkanı Erdoğan tarafından 9 Temmuz 2018’de göreve atandı. 21 Nisan 2021’de ise yine Erdoğan tarafından, hakkındaki yolsuzluk iddiaları nedeniyle, görevden alındı. Devletin bu süreçten haberdar oluşu, gazete haberlerinin çok daha öncesine dayanıyordu. 2 Kasım 2016 saat 23.57’de, Emine Erdoğan’ın Özel Kalem Müdürü Selma Silkin Ün, dönemin Ticaret Bakanı Bülent Tüfekçi’nin özel kalem müdürü Bülent Aycan’ı, Ruhsar Pekcan konusunda uyardı. Aycan’ın bürokrasiye yönlendirdiği istihbaratın ardından, 4 Kasım saat 10.31’de,  Bakanlığın Özel Bürosu’ndan Ticaret Bakanlığı bürokrasisine, “Emine Erdoğan’ın adını kullanarak vergisiz mal çekmeye çalışan Ruhsar Pekcan” uyarısı gitti. “Dikkatli olun” bilgisinin gönderildiği bürokratların 19 kişi olduğu, konunun ayrıca üç bürokratın da bilgisine sunulduğu görülüyor. İşte ayrıntı burada. Pekcan’ın bakan olduğunu biliyoruz da Pekcan’ı takip etmekle görevlendirilen bürokratların başına gelenleri konuşmuyoruz. Ruhsar Pekcan’ın göreve gelişinin ardından… Listenin ilk sırasındaki Abdullah Özgür, üç yıl iki ay görev yaptığı Batı Marmara Gümrük ve Dış Ticaret Bölge Müdürlüğü’nden Batı Akdeniz Gümrük ve Dış Ticaret Bölge Müdürlüğü’ne kaydırıldı. Listenin ikinci sırasındaki Doğu Akdeniz Gümrük ve Ticaret Bölge Müdürü Ali Aygün görevinden alındı, müfettişlik görevine kaydırıldı. Listedeki bir başka isim, Hüseyin Şanverdi, Doğu Karadeniz Gümrük Ticaret Bölge Müdürü iken bu görevden alınıp Bursa Uludağ Gümrük Ticaret Bölge Müdür Vekilliği’ne getirildi. Havva Eksilmez, Malatya-Fırat Gümrük Bölge Müdürüydü. Oradan alınıp Ankara Orta Anadolu Gümrük Ticaret Bölge Müdür Vekilliği’ne atandı. Ragibe Coşkun, Antalya Batı Akdeniz Gümrük ve Ticaret Bölge Müdürü olarak görevini sürdürürken, Malatya Fırat Gümrük Ticaret Vekili yapıldı. Listedeki Halil Şaşmaz, Gaziantep GAP Gümrük Ticaret Bölge Müdürlüğü’nden Samsun Doğu Karadeniz Gümrük ve Ticaret Müdür Vekilliği’ne kaydırıldı. Mehmet Tuncay Bayraktar, Ankara Gümrük Ticaret Bölge Müdür Yardımcıydı. Gaziantep GAP Gümrük Ticaret Bölge Müdür Vekilliği’ne atandı. Hasan Eken, Bursa Uludağ Gümrük Ticaret Bölge Müdürlüğü’nden alındı. Gümrük Genel Müdürlüğü’ne uzman yapıldı. Kocaeli Doğu Marmara Gümrük Ticaret Bölge Bölge Müdür Vekili Musa Aydemir’in görevindeki değişiklikle uzayıp gidiyor. Ruhsar Pekcan’ın gümrüklere yaptığı müdahale öyle büyük ki… İki yıl önce yaşananlar “gümrüklerde deprem” diye duyurulmuştu. 19 Temmuz 2019 tarihli, Saygı Öztürk imzalı haberde şunlar yazıyor: “Gümrük ve Ticaret Bakanı Ruhsar Pekcan, gümrük bölge müdürlüklerinde yeniden ‘vekâlet dönemi’ başlattı. 11 ilde yeni bölge müdürü vekâleten görevlendirildi.” Bazı müdürlükler kapatıldı, bazı müdürlüklerin yapısı değiştirildi. Sanmayın ki mesele sadece bir gümrük meselesi. Yaşanan olay Türkiye’de devlet düzenine ilişkin kırmızı alarm veriyor. Düşünün, devlette yıllardır görev yapan bir bürokratsınız. Bir sabah elinize bir yazı ulaşıyor. Kendisini Cumhurbaşkanı’nın eşinin yakını olarak tanıtarak gümrükleri atlatmaya çalışan bir tüccara karşı, teyakkuzda olmaya çağırıyor. Milyarların döndüğü gümrükte, söz konusu kişiye karşı uyanık kalmaya çalışıyorsunuz. Derken Cumhurbaşkanı, takip ettiğiniz kişiyi, kimseye sormadan bakan yapıyor. İşin ilginci, “CEO Bakanlık” denilen deneyimde, ne bürokrasiden ne siyasetten gelen tüccar, “sektörden” diye överek tanıtılıyor. Türkiye’yi dolandırmasın diye takip edilen kişinin bakan olması yetmiyor, kendisini takip edenleri de görevden alıyor. Gümrük sistemini kökünden değiştiriyor. “Bu tüccar nasıl bakan oldu” diye sorguladığınızda “bazı yakınlıklardan”, “bazı tanışıklıklardan” bahsediliyor. Ve siz bu durumda hâlâ namuslu bir bürokrat olarak ülkeye hizmet etmeye çalışıyorsunuz. En küçük memur atanırken köküne kadar araştırmanın yapıldığı ülkede, takip ettiğiniz tüccarın amiriniz yapılmasına şaşırıyorsunuz. Belki de şaşırmıyorsunuz! Görülüyor ki “her şeyi bilen tek adam”a dayanan devlet sistemi, ya en yakınından çıkan bilgiden bile habersiz ya da bile bile devlete karşı kusur işliyor. Her durumda, yönetme düzeni, ülkenin suça karşı mücadelesini engelliyor, yolsuzlukla mücadelenin bağışıklığını azaltıyor, namusluları cezalandırırken namussuzları yükseltiyor. Alicengiz oyununun sonunda ne mi oldu? Darı olan çırağına karşı tavuk olan derviş, darının bir anda sansar olmasıyla boğuldu. Her şey geri döndüğünde, kazananın iki parmağı, yenmiş darılar nedeniyle yerinde yoktu. Dilden dile dolaşan hikâyede, yenen de yenilen de her şey oldu da… Alengirli bir tüccarın bakan olup da bürokratları yiyeceği kimsenin aklına gelmemişti.",https://www.cumhuriyet.com.tr/yazarlar/baris-terkoglu/ruhsar-pekcani-takip-edenlerin-basina-ne-geldi-1832944
Barış Terkoğlu,Erdoğan’a karar değiştirten saklı mektup,29 Nisan 2021 Perşembe,"Şimdi ne kadar az kaldı. Kimse mektup yazmıyor. Oysa havada asılı düşünceleri tarihe not etmenin en sade yolu mektup. Söz uçuyor, yazı kalıyor. Sonraki kuşaklar perde arkasındaki hikâyeyi mektuplardan okuyor. “Tam kapanma” denilen düzen daha başlamadan çöktü. Açıklanan istisnalar, eve sokulacak olanlarla “çıksalar iyi olur” arasındaki çizginin niteliğini belirledi. Tekel bayilerine getirilen, pandemiyle alakası olmayan yasak, asıl derdin rejimi değiştirmek olduğunu gösterdi. Zaten belli değil miydi? Yasak genelgesini yayımlayan İçişleri Bakanı, sadece bir hafta önce Diyanet İşleri Başkanı ve valiyi yanına alıp Nurcuların Meşveret kolu lideri Hüsnü Bayramoğlu’nun cenazesine binlerce kişiyle katılmıştı. Yani konu Nurculuğun bekası olunca, bütün “yasaklar” en tepeden yasaklanıyordu. Geçen hafta bu konuyu yazmış, Cumhurbaşkanı Erdoğan’ın cenazeye katılmamasının yanı sıra, mesaj bile yayımlamamasına dikkat çekmiştim. Öyle ya, Said Nursi’nin Mehmet Fırıncı gibi diğer vârisleri dahil, Erdoğan daha önce vefat eden “hocalar”ı daha yakından uğurlamıştı. Nurcu camiayı yakından tanıyan bir arkadaşım, gülerek “Galiba Erdoğan’ı da bıktırdılar” dedi. Beklediğim bir yanıt değildi. Elbette, Hüsnü Bayramoğlu’nun Cumhurbaşkanı’ndan randevu alma çabasını görüyordum. Zaten kendisi randevu istediği telefon görüşmesinin videosunu kayda alıp paylaşmıştı. Ya da A101’in aynı zamanda Bank Asya’nın kurucusu olan patronuna FETÖ operasyonu yapıldığında devreye girerek açıklama yapmış, onların Nurcu olduğuna şahitlik etmiş, açıklamasına “Cumhurreisimizin hemşerisi ve aile dostudur” diyerek Erdoğan’ı karıştırmayı da ihmal etmemişti. Kısacası konuştuğum isim, Said Nursi’nin son vârisi Bayramoğlu’nun talepkârlığının, Erdoğan’a “yeter” dedirtmiş olabileceğini düşünüyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan’a ‘açın’ mektubu Üstelik bu talebin bir de belgesi var. Nasıl mı? Biliyorsunuz, cemaat liderlerinin mahkemeden adam kurtarma sistemine “hüsnü şehadet” diyoruz. “İyi olduğuna şahit olma” diye özetlenen sistemde, zora düşen adamlarını “bizdendir” diyerek kurtarıyorlar. Bu sistemin bir de belgesi var. Nurcuların elden ele dolaştırdığı söz konusu mektupta, Hüsnü Bayramoğlu, KHK’lerin kendilerine dokunan taraflarına müdahale edilmesini Cumhurbaşkanı’ndan istiyor. 22 Kasım 2016 tarihli mektup, “Sayın Cumhurbaşkanım” diye başlıyor. Altında ise “Hüsnü Bayramoğlu: Bediuzzaman Said Nursi Hazretlerinin Talebesi ve Hizmetkârı” şeklinde imza var. Bayramoğlu’nun mektubu 667 sayılı KHK ile kapatılan Nurcu yedi vakıf ve iki derneği konu alıyor. Söz konusu kararnamede toplam 550 dernek ve vakıf kapatılmıştı. Bunların arasında Nurcu Ankara Hamiyet ve İrfan Vakfı (Ankara), Gediz Eğitim ve Kültür Vakfı (Kütahya), Simav Fatih Vakfı (Kütahya), Iğdır Kültür Eğitim Çevre ve Sağlık Vakfı (Iğdır), Serhat Kültür Eğitim Vakfı (Ardahan), Kafkas İlim ve Eğitim Vakfı (Kars), Mardin Hidayet İlim ve Kültür Vakfı (Mardin), Asude Derneği (Diyarbakır), Nur Mektebi İlim ve Kültür Derneği de (İstanbul) vardı. Söz konusu yedi vakıf ve iki derneğin kapatılış gerekçesi FETÖ bağlantısıydı. Ancak ilginç bir şey oldu. Nur Mektebi İlim ve Kültür Derneği hariç diğerleri yeniden açıldı. Bayramoğlu’nun mektubundan, “yeniden açılma”nın Erdoğan’dan ricayla olduğu anlaşılıyor. Mektuptan sonra o da açıldı Ancak Bayramoğlu’nun 9 ricasından birinin “unutulması”nın mektubu yazmasına neden olduğu anlaşılıyor: “Sizleri ziyaretimizde özellikle Nur Mektebi İlim ve Kültür Derneği’nin de ismini vermiş, bu derneğimizin gençlerinden 15 Temmuz şehit ve gazilerinin de olduğunu ifade etmiş ve en evvel açılmayı hak ettiklerini konuşmuştuk. Zatı-Aliniz de hemen açılması yönünde bir talimat vermişti.” Bayramoğlu, Erdoğan’dan ricasını ve Cumhurbaşkanı’nın talimatını hatırlattıktan sonra devam ediyor: “Nurettin Canikli Beyefendi’nin ‘Nur Mektebi İlim ve Kültür Derneği’ni açılacak dernekler listesine aldık’ demesine rağmen maalesef bugün yayınlanan KHK’da bu derneğimizin ismi bulunmamaktadır.” Erdoğan’a Nur Cemaati’nin hayal kırıklığı yaşadığını söyleyen Bayramoğlu, Cumhurbaşkanı’ndan “gereğinin yapılmasını” istiyor: “Bu muvacehede Nur Mektebi İlim ve Kültür Derneği ile alakalı da emr-i alilerinizin yine sehven gözden kaçmış olabileceğini bilgilerinize sunar, gereğinin yapılmasını arz ederim”. Gerçekten de 7 Ocak 2017  tarihli KHK ile Bayramoğlu’nun Erdoğan’dan açılmasını rica ettiği derneğin yeniden açıldığı görülüyor. Milli Eğitim’de derste Nurculuk İşin ilginci… Söz konusu dernek tarafından bir süre sonra Milli Eğitim Bakanlığı’na ait bir okulda, sınıfta öğrencilere Saidi Nursi propagandası yapıldığı, görüntülerle gündeme geldi. Propagandayı yapan kişi, derneğin hocalarından Uğur Akkafa’ydı. Yani FETÖ dolayısıyla kapatılan dernek, açılmakla kalmamış, Milli Eğitim’de derslere bile girmeye başlamıştı. İşin ilginç yanı, Bayramoğlu’nun mektubuyla yeniden açılan “sehven FETÖ’cü” derneğin hocalarının, Fethullah Gülen’i övdüğü videolar internette durmaya devam ediyor. İnsanların yıllarca hapiste adalet beklediği, KHK’lerdeki  hataları döndürmenin ömür aldığı ülkede, cemaat lideri, mektupla istediğini yaptırabiliyor. Bir KHK’de eksik yapılırsa, tamamlamak bir sonraki KHK’ye kalıyor. “Bizdendir” diye kurtarılanların bağlantıları ise gözümüzün önünde durmaya devam ediyor. Haliyle hukuku ayaklar altına alanların cenazesine pandemi yasakları işlemiyor. Yurttaşlar, annelerinin babalarının tabutunu, üç-beş kişiyle yolcularken, millete maneviyattan bahsedenler “bıktırıcı” ayrıcalıklarını sürdürüyor. Zarfı açtık. Kâğıdı düzelttik. “Hatırlı” düzenin mektuplu fotoğrafını gördük. Cenazesi kaldırılan yalnız cemaat liderleri mi?",https://www.cumhuriyet.com.tr/yazarlar/baris-terkoglu/erdogana-karar-degistirten-sakli-mektup-1831886
Barış Terkoğlu,‘Kendine Müslüman’ların paralel cenazesi,22 Nisan 2021 Perşembe,"Bir içişleri bakanı düşünün… Ülkede salgın zirve yapmışken genelge yayımlasın. O genelgenin “zorunlu haller” bölümünde şu yazsın: “Kendisi veya eşinin, vefat eden birinci derece yakınının ya da kardeşinin cenazesine katılmak için veya cenaze nakil işlemine refakat edecek olan (en fazla 8 kişi)”, Sonra “kurala uymayana acımam” diyen içişleri bakanı, “çocukluğundan beri takip ettiği” cemaat liderinin cenazesinde lebaleb kalabalıkla poz versin. Bir Diyanet düşünün… Salgın nedeniyle milletin cenazesini, vakit ezanı bile okunmadan, üç beş kişiyle, “bekleme yapmadan” kıldırsın. Her ramazanda cemaatle kılınan teravih namazları için “bu yıl evde eda edilecek” kararı versin. Sonra o Diyanet’in başkanı, binlerce kişiyi topladığı cenazede, namazı bizzat kendisi kıldırsın. Bir vali düşünün… Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yönettiği kolluk, kamera görüntülerinden bile, kuralları ihlal edenlere ceza kessin. İsyan eden vatandaş azarlansın, hatta karşı çıktı diye gözaltına alınsın. Sonra kendisi kameraların önüne geçip çatır çatır kısıtlamaları ihlal etsin, omuz omuza protokolde saf tutsun. Bir “hoca”, bir “kanaat önderi” düşünün… Söz konusu, hükümete destek fetvası vermek olunca, “Kısıtlamalara uymamak kul hakkına girer, Allah affetmez” desin. Sıra “hatırlı olana” gelince, koştura koştura en önde “Allah affetmez” dediğini yapsın. Paralel devlet, paralel din, paralel düzen diyorduk. Sözde savaş açmıştık. Sonra nasıl teslim olduk? Öyle ki Yeni Şafak’ta gazetecilik yapan Taha Hüseyin Karagöz’ün haklı sorusunu gördüm: “Cenaze başında Kuran yerine Risale-i Nur okumanın hükmü nedir? Merhuma Allah’ın kelamı mı, kulun kelamı mı ulaşır?” Karagöz, Said Nursi’nin son vârisi Hüsnü Bayramoğlu’nun salı günü yolculanan tabutunun başında Risale-i Nur okuyan bir Nurcunun fotoğrafını paylaştı. “Münferit bir olay” diye itiraz edenlere karşı daha önce de Mustafa Sungur’un mezarında okunan Risaleler görüntüsüyle yanıt verdi. Biz Hüsnü Bayramoğlu’nun cenazesindeki kuralsızlığı eleştiriyorduk. Fakat Nurcu camiadan konuştuğum kişilerin gözü başka detaylardaydı. Ne mi? Daha önce anlatmıştım. Said Nursi ölmeden önce “sonrası için” bir vekâletname imzalamıştı. Şu yazıyordu: “Yüz otuz parçadan mürekkep Risale-i Nur külliyatından Sözler, Mektubat, Lem’alar, Şualar, Mesneviyi Nuriye, İşaratül İcaz, Lahika mektuplarımı ve sair Türkçe ve Arabi eserlerimden neşir ve muhafaza ve müdafaalarına ait her türlü haklarımı hususi hizmetkârlarım ve vârislerimden Tahiri, Sungur, Zübeyir, Ceylan, Hüsnü, Bayram ve talebelerimden Said Özdemir ve Ahmet Aytimur’a tevdi ediyorum.” Vekiller birer birer vefat ederken son kalan Hüsnü Bayramoğlu idi. Onun da pazar gecesi koronadan ölümüyle, bir dönem daha kapanmış oldu. Peki, Nurcu camianın gözüne takılan neydi? Yakın dönemde vefat eden tarikat liderlerinin cenazelerine, koronaya rağmen eleştirileri göğüsleyip, başta Erdoğan olmak üzere, devlet erkânı geniş bir şekilde katılmıştı. Ancak Bayramoğlu’nun cenazesinde, Nurcuların elinde büyüyen Süleyman Soylu hariç, pek kritik isim yoktu. Bir kısmı tweet atmakla yetinmişti. Üstelik … Nurcuların “Fırıncı Abi” olarak andığı Mehmet Fırıncı, geçen ekim ayında vefat ettiğinde, Erdoğan bir taziye mesajı yayımlamıştı. Sosyal medyadan da paylaşmıştı. Anadolu Ajansı dahi bu mesajı kamuoyuna duyurmuştu. Bunun birçok örneği vardı. Bayramoğlu’nun cenazesinde okunan vasiyetinde “Erdoğan’ı ve hükümet’i destekleyin” çağrısı vardı ama.... Nurcu camiadan duyduklarımla, Erdoğan’ın sosyal medya hesabına baktım. Hüsnü Bayramoğlu için atılmış bir tweet, yayımlanmış bir taziye mesajı bulamadım. Oysa geçen ocak ayında, Hüsnü Bayramoğlu, Erdoğan ile telefon konuşmasının görüntüsünü, sosyal medya hesabından paylaşmıştı. Bir insan, bir telefon konuşmasını neden kameraya alır? Neden bunu yayımlar? “Bakın Cumhurbaşkanı’yla görüşebiliyorum” demek için mi? Yanıtını bilmiyorum ama Bayramoğlu, o konuşmada, Erdoğan’dan randevu talep etmişti. “Nurcu kulisler”de konuşulanlara göre bir zamanlar Saray’da ağırlanan Bayramoğlu’nun o talebi de gerçekleşmedi. Bir ayrıntı daha var. Örneğin Mehmet Fırıncı Cumhurbaşkanlığı kararıyla, özel izinle Eyüp Sultan Camisi Haziresi’ne defnedilmişti. Bayramoğlu için bu yapılmadı. Açıklanan vasiyetine göre kendisi de Zübeyir Gündüzalp, Mustafa Sungur, Abdullah Yeğin’in de olduğu Eyüp Sultan Kabristanı’na defnedilmeyi istemişti. Yani herkese açık mezarlığa gömülmek kendi talebiydi. Yine de oluşan mesafe dikkat çekti. Ne garip, Diyanet İşleri Başkanı da İçişleri Bakanı da tabutun başında beklerken Bayramoğlu’nun kendisinden sonra Nur Cemaati’ni emanet ettiği Rıza Derindağ konuşma yapıyordu. Cemaatin protokolü devletin önüne geçiyordu. Yaşamının özetine bakıldığında “Said-i Nursi’nin şoförü” olarak anılan bir kişi. “Hiçbir ilmi eğitimi” olmadığı halde Said Nursi’nin Risalelerini ezberlemekle, Nursi ile yoldaşlık etmekle kutsanan bir şahıs. Fethullah Gülen’i Nurculuk Dairesi’ne imzaladığı mutabakatla dahil eden, yıllarca sırtını okşayan, Gülen eleştirildiğinde Said Nursi’nin talebesi olarak “Gülen Nurcudur” diye bildiri yazan bir vâris. FETÖ lideri gözden düşünce “biz varız” diye öne çıkan, Ayasofya açılışında Genelkurmay Başkanı’yla fotoğraf çektiren, İçişleri Bakanı’na şemsiye tutturan, Saray’da Cumhurbaşkanı tarafından ağırlanan, Milli Savunma Bakanı’yla poz veren bir cemaat lideri. Said Nursi’nin “Ayasofya’nın açılmasını ben göremeyeceğim Hüsnü görecek, ben kabrimden seyredeceğim” dediğini iddia ederek keramet uyduran, kendini de merkeze koyan bir kariyer sahibi. Diyanet’in gayri resmi Tarikatlar Raporu’nda bile eleştirilen, Said Nursi’yi “ahir zamanda beklenen ve özel görevlendirilen bir zat” olarak takdim eden, kendisini de onun vârisi olarak en öne yerleştiren inancın savunucusu. Devleti yönetenlerin hürmetini Nurculuk içindeki post kavgasında güç kazanmaya tahvil eden, bu sayede FETÖ’den soruşturulan bazı isimleri hüsnü şehadet ile temize çıkaran, KHK ile kapatılan kimi dernekleri açtıran güçlü insan. Hüsnü Bayramoğlu bu dünyadan göçtü gitti. Ardında Nurculuğun Meşveretçiler kolunu yönetecek 16 kişilik bir “ağabeyler konseyi” bıraktı. Bu yazıyı yazarken takipçileri sosyal medyada müritlerini uçurmaya devam ediyordu. Zira bazıları, koronadan ölen Bayramoğlu’nun aşı olduğunu hatırlatıyor, gece odasına doktor kılığında gizlice giren bir ismin onu öldürdüğünü iddia ediyorlardı. Bayramoğlu’nun adının başına “şehit” ifadesi eklenmişti. Nurculuk efsaneleri büyümeye, yürümeye devam ediyordu. Hüsnü Bayramoğlu’nun vefatının hemen ardından, onun hedefindeki Tahşiyeciler Grubu’na kurulan kumpasın Yargıtay tarafından onanması da “Tanrı’nın sopası” ya da “tesadüfi” olarak kayda düştü. İnsanlık ve elbette onun değerleri bir hastalıkla sınanıyor. Güneş batmayan imparatorluğun prensinin tabutu bile yurttaşlarına saygıdan 30 kişiyle kaldırılıyor. “Kendine Müslüman”ların “paralel inancı”nı, Hüsnü Bayramoğlu’nun cenazesinden bahsetmeden nasıl anlatabilirdik?",https://www.cumhuriyet.com.tr/yazarlar/baris-terkoglu/kendine-muslumanlarin-paralel-cenazesi-1829993
Barış Terkoğlu,Peker’in açmadığı Süleyman Soylu dosyası,31 Mayıs 2021 Pazartesi,"“İsa, ‘Bana ihanet edecek olan’ dedi, ‘elindeki ekmeği benimle birlikte sahana batırandır.” Aklımızda Da Vinci’nin resmiyle yer eden son akşam yemeğini, İncil böyle anlatıyor. Güvensizlik ne garip şey… Bir dostluğa, topluluğa, devlete girdi mi, koca bir dağ oluyor. Gazeteci Hakan Erol, Turnike kitabında anlattı. 11 Temmuz 2018 günü, İstanbul Emniyeti, Adnan Oktar’ın villasına baskın yaptığında, Oktarcıların yardım istediği Bakan Süleyman Soylu’ydu. Saat 06.19’da, Oktarcıların önde gelen isimlerinden Hüma Babuna, ona şu mesajı atıyordu: “Süleyman Bey, bütün evlerimizde polis baskını var şu anda. Adnan Bey dahil”. Mesajlar, sonrasında da devam ediyor. Öyle anlaşılıyor ki Soylu da kendi polisinin operasyonunu Oktarcılardan öğrenmişti. O dönem sorunlu olduğu İstanbul Emniyeti, belli ki Bakan’ı durumdan haberdar etmemişti. Okuduğunuza ek bir bilgi daha… 1 Nisan günü Barış Pehlivan, Cumhuriyet’teki köşesinde bahsetti. Hapisteki Adnan Oktar, Süleyman Soylu’ya bir mektup yazmıştı. O mektubu açıp okuduğumda şu ifadeler dikkatimi çekti: “Ben sizi hep övdüm, hep korudum, hakkınızdaki dedikodulara anında cevap verdim.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Oktar haksız mı? Gerçekten A9 TV arşivine baktığınızda, verdiği destek açıkça görülüyor. Sadece bu kadar mı? Ne mutlu ki söz uçuyor, yazı kalıyor. Oktar Davası duruşma tutanakları ortadan kaldırılamıyor. Aktaralım… Sanık Altuğ Müştak Berker: (…) Biz efendim, Hükümetimizin bize verdiği bir görevle biz Ankara’da büyükelçiler ile görüştük. Yani ismi zikretmek zorundayım. Sayın Başkanım, mecburum çünkü Sayın Süleyman Soylu’nun özellikle bizden bir ricası vardı. *** Sanık Bora Yıldız: Sayın Süleyman Soylu İçişleri Bakanı, kendisi o zaman başbakan yardımcısıydı ve Sayın Yalçın Akdoğan, onların bilgileri ve ricalarıyla yapıldı. Onların bilgileri ve ricalarıyla yapıldı. Orada çok güzel bir hizmet verildi. 70 tane büyükelçilik tek tek ziyaret edilip bunların (FETÖ) yaptığı kahpelikler (anlatıldı). *** Sanık Kartal İş: Sayın Bakanımız Süleyman Soylu, Sayın Bakanımız Yalçın Akdoğan’ın ricaları üzerine Ankara’da Büyükelçilikleri dolaştık. (…) Bize Devletimiz bir şey söylerse biz onu yaparız. Mahkeme Başkanı: Size mi söylediler? Sanık Kartal İş: Yok, Eda Hanım’la, Hüma Hanım’a. *** Mahkeme Başkanı: Peki, bir kayıt almadınız mı? Sanık Altuğ Müştak Berker: Hayır sözlü bu. Mahkeme Başkanı: Kim söyledi? Sanık Berker: Sayın Süleyman Soylu. Ben onu eskiden de tanırım yani Demokrat Parti zamanından da tanırım. 2014’ün MÜSİAD toplantısında Sayın Başbakanımız ile karşılaştım. El sıkıştık, hal hatır sorduk. Sayın Süleyman Soylu onu uğurladı, arabasının kapısını kapattı. Yanıma geldi. “Bu elçilik görüşmelerini ilettim Tayyip Bey’e” dedi. Sanık İbrahim Tuncer: Sayın Süleyman Soylu ve Sayın Yalçın Akdoğan o dönemde AK Parti Genel Merkezi’nde görevlilerdi. Bizim arkadaşlarımızdan Eda Babuna ve Hüma Babuna ile de çok sıkı teşriki mesaileri vardı. *** Sanık Tarkan Yavaş: İçişleri Bakanı Sayın Süleyman Soylu ile Sayın Yalçın Akdoğan’ın talebi, bilgisi ve rızası ile bazı arkadaşlarımızın 70 adet büyükelçiliği ve konsolosluğu ziyaret ederek. FETÖ silahlı terör örgütünün ülkemiz aleyhinde propagandalarına karşı (…) *** Sanık Sinem Hacer Tezyapar: Sayın Süleyman Soylu, dönemin Genel Başkan Yardımcısı, Sayın Yalçın Akdoğan, dönemin Başbakan danışmanı, kendilerine de sorabilirsiniz. Kendilerinin bizden faaliyetlerin, yani Türkiye’nin politikalarının anlatılması konusunda talepleri olmuştu. *** Sanık Ferhunde Eda Babuna: 70 kadar Büyükelçiliği dolaştık. Sayın Yalçın Akdoğan’ı ve Süleyman Soylu’yu adım adım bilgilendirdik. Sonrasında Tayyip Bey’den teşekkür mesajı geldi bize. *** Sanık Ayşegül Hüma Babuna: Süleyman Soylu Beyefendi’yle aylarca faaliyet yaptık. *** Sanık Fatma Ceyda Ertüzün: Ben gözaltına alındığım gün, Ankara’da gözaltına alındım. (…) Kaçmıyorduk, arabada oturuyorduk. Hatta Hüma Kardeşim, Süleyman Soylu Bey’i aradı. (…) Zaten bu gözaltına alınmadan bir gün önce de biz Süleyman Soylu Bey’le Ankara’da Cumhurbaşkanlığı Külliyesi’nin karşısında bir sosyal mekânda karşılaştık. Sohbet etti, elimizi sıktı, güler yüzle. Hatta iki defa döndü, bir daha elimizi sıktı. Biz yıllardır tanırız Süleyman Soylu’yu. Daha çok ifade var… Anlattıklarına göre; Cemaat, Süleyman Soylu ile yakın ilişkide. Öyle ki büyükelçilikleri Soylu’nun bilgisi dahilinde dolaşıyorlar. Zaman zaman onunla görüşüyorlar. İstanbul Emniyeti’nin yaptığı operasyondan bir gün önce bile temas yaşanıyor. Operasyon sabahı da ilk onu arıyorlar. Mahkeme dosyasında onlarca büyükelçilik görüşmesinin notları var. İngiliz Büyükelçiliği’nde anlatılanlar şöyle not alınmış: “Gülen Cemaati ve Hükümet arasındaki gerginliğin Türkiye’nin istikrarını bozduğu, istikrarı bozulmuş, iç meseleleri ile uğraşan Türkiye’nin, dünyanın Avrupa ve İngiltere’nin aleyhine olacağı, yukarıda bahsedilen delillerle anlatıldı.” Devletin Dışişleri Bakanlığı varken neden bir cemaat bu işle görevlendirilir? Barışmak için olabilir mi? Yanıtını bilmiyorum ama Oktarcıların Gülen’e yönelik eleştirileri varsa, pek de notlara yansımamış. Operasyonun ardından, Adnan Oktar yaptığı açıklamada, İçişleri Bakanı’nın haberi olmadığını söylemişti. Haksız da değil. Herhalde Soylu’nun haberi olsa, operasyondan bir gün önce Oktarcı isimlerle böyle sıcak bir görüşme yapmazdı. Anlatılana göre “dev operasyonlar” mutlaka Ankara’daki güvenlik bürokrasisine önceden bildiriliyor. Ancak ne İstanbul’daki savcılık ne de İstanbul Emniyeti operasyonu Ankara’ya haber vererek yaptı. Sebebi sızdırılma ihtimaliydi. Öyle ya polisin takip ettiği isimler, İçişleri Bakanı ile sıkı fıkıydı. Operasyon sonrasında ne mi oldu? “Bize nasıl haber vermezsiniz” denemediği, “çünkü sızdırabilirdiniz” yanıtının alınmasının istenmediği için herhangi bir inceleme-soruşturma yapılamadı. Bunun yerine Ankara’da teknik ve mali şubenin bağlı olduğu müdürlüklerdeki kritik isimler görevden alındı. Devleti kemiren “kuşku”, ne kadar da derindeydi! Şimdi, cuma günü Cumhuriyet’in manşetindeki eski İstanbul Emniyet Müdürü Mustafa Çalışkan ile İçişleri Bakanı arasındaki güvensizliğin ne kadar geriye gittiğini anladınız mı? Oktar dosyası bunlardan sadece biri… İncil’e göre, “İnsanoğlu, kendisi için yazılmış olduğu gibi gidiyor ama insanoğluna ihanet edenin vay haline! O adam hiç doğmamış olsaydı, kendisi için daha iyi olurdu” diye devam etti İsa. Havarilerini “sen mi ben mi” diye düşündüren kuşku, yangın gibi büyürken Yahuda, İsa’nın yanı başındaydı!",https://www.cumhuriyet.com.tr/yazarlar/baris-terkoglu/pekerin-acmadigi-suleyman-soylu-dosyasi-1840533
Barış Terkoğlu,Soylu'nun omuz başındaki 'Erdal Bey',27 Mayıs 2021 Perşembe,"Ağacın kurdu içinde olur, diyoruz. Dal kırılmadan, kök sökülmeden kurdu göremiyoruz. Süleyman Soylu ilk kez mi eleştirel gazetecilerin karşısına çıktı? İlk kez mi cevap vermekten kaçındı? Elbette hayır. AKP’den öncesi hep muamma. Belki sonrası da! Tartışmasız bir şey var ki “yıkacağım” dediği AKP’de merdivenleri çok hızlı çıktı. 5 Eylül 2012’de, genel merkezde düzenlenen törenle, yakasına parti rozeti takılmıştı. Çok değil, 25 gün sonra, 30 Eylül’de, merkez karar yönetim kuruluna seçildi. Ardından genel başkan yardımcısı oldu. Ar-Ge’den (Araştırma-Geliştirme) sorumluydu. Partinin merkez sağ vizyonunun yüzüydü. Dışarıdan bakanlara ılımlı-demokrat kıyafetini gösteriyordu. 2014’te Denizli’ye, AKP teşkilatının “5. Olağan Kongre Teşkilat Bilgilendirme ve Eğitim Toplantısı” için gelmişti. Bir zamanlar merkez sağın güçlü olduğu ilde, herkesin hafızasında, Soylu’nun geçmiş konuşmaları vardı. Sıra gazetecilerden soru almaya geldi. Bir gazeteci söz istedi. 6 yıl önce aynı şehirde söylediklerini okuyarak sorusunu sordu: “2008 yılında DP Denizli il kongresinde Erdoğan hakkında, ‘Etrafındakileri temizlesen adam kalmaz Tayyip Bey’ demiştiniz, şimdi fikrinizi değiştiren ne oldu?” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Soylu kısa bir şaşkınlık yaşadı. Nefes aldı. Gülmeye başladı. Bir süre gülmeye devam etti. Kafasını kaldırdı. “Başka soru var mı” dedi. Sahiden gazeteci doğru hatırlıyordu. Erdoğan’a bugün hiçbir muhalif ismin söyleyemeyeceği ağırlıkta hakaretler eden Soylu, 2008’de, DP Genel Başkanı olarak aynı şehirde şunları söylemişti: “Tayyip Erdoğan diyor ki ‘durmak yok yolsuzluğa devam’. Hani millete efeleniyorsun ya... O yakınındakilere efelensene, ağzından bir laf kaçırdı, ‘Etrafımızda bu tür kişiler olursa temizleriz’ dedi. Temizlesen adam kalmaz Tayyip Bey, adam kalmaz etrafına bir bak bakalım.” Özışık’ın aracılığını doğrulayan olay Bir tarafta İçişleri Bakanı konuşuyor. Öte yanda mafya lideri. Toplum hangisine inanıyor? Yöneylem Araştırma vatandaşa sormuş. Milletin yüzde 24.9’u “değerlendirme yapacak kadar bilgim yok” diyor. Yüzde 52.6’sı ise “Sedat Peker’in söyledikleri doğru” fikrinde. “Gerçekdışı” diyenler ise sadece yüzde 22.5. Sebebi kuşkusuz sadece Peker değil. Soylu gibi ona yanıt verenlerin, inandırıcılığını tamamen yitirmiş olması. BBC’nin bir hükümet üyesi ile konuşması da gösterdi ki, aslında Soylu’nun AKP’de de inandırıcılığı kalmadı. Sadece bu kadar değil... Soylu’nun yaptığı konuşmalar somut olaylarla yalanlandı. Sadece ortaya çıkan koruma belgesi ya da süreçlerin tanıkları değil. Peker’in yayımladığı Hadi Özışık videosu da Reşat Hacıfazlıoğlu ile konuşma görüntüleri de Soylu ile Peker arasında aracılar vasıtasıyla irtibatın olduğunu doğruluyor. Meselenin bir tanığına konuyu sorduğumda şunu söyledi: “Hadi Özışık ile Süleyman Soylu’nun hukuku çok eskiye dayanıyor. DP döneminde işsiz olan Özışık’ı, Süleyman Soylu danışmanı yapmıştı. Sonrasında da ilişkileri günden güne artarak sürdü. Son olaya kadar kadim dostlardı. Peker ile daha yakın olan Süleyman Özışık’tı. Hadi Özışık, Peker ile onun aracılığıyla tanıştı. Zaman zaman görüşüyorlardı. Yeni değil, bir yıldan daha uzun süre önce Peker, Hadi Özışık’a kendisiyle ilgili soruşturmadan bahsetti. Özışık, o günlerde söylediğine göre Süleyman Soylu’ya konuyu sordu. Anlattığına göre Soylu, ‘onunla ilgili bir sıkıntı yok, sorun yok’ dedi. Bunu da Peker’e aktardı. Özışık, daha sonra Süleyman Soylu’yu korumak için sözlerin arkasında durmadı. Ama o gün bunlar biliniyordu.” Peker’in sağ, Soylu’nun sol kolu Sadece bu kadar değil... DP ilişkilerinde bir diğer ayrıntı, Peker’in son yayımladığı konuşma. Soylu’nun, Habertürk canlı yayınında, “tanırım, arkadaşım” dediği Reşat Hacıfazlıoğlu’yla Peker görüşmesi ipucu veriyor. Soylu’nun Peker’e sert çıkışını, “burada çok sıkıştırdılar onu” diye açıklayan Hacıfazlıoğlu’nun sözlerinin detayı, DP dönemine işaret ediyor: “Ağar’a karşı nöbet tuttuk biz 6 ay ya”. DP günlerinde Ağar ile karşı karşıya gelen Soylu’nun, Peker’in dostlarından destek aldığı anlaşılıyor. Peker’in konuşmasında “sokmuyorlardı illere, siz gittiniz, 20 küsür senedir emeğimiz var” dediği işte bu süreci anlatıyor. Konuşmanın içeriğinden, Soylu’nun DYP’nin eski yöneticisi olan babasının da Peker ile tanışık olduğu anlaşılıyor. Peker’in “30 küsur senedir aileye emeğimiz var” lafı işte buna denk düşüyor. Devamı da var... Peker, Soylu’nun kendisini yalanlamasının ardından, bir fotoğraf paylaşmıştı. Fotoğrafta, DP Genel Başkanlığı’nı kazanmanın sevincini yaşayan Soylu’nun solunda, omuz omuza bir başka isim görünüyordu. Belli ki birlikte verilmiş bir mücadele vardı. “Genel Başkan seçileceğin zaman paraları ben yolladım, Erdal dağıttı paraları herkese. 14 oyla seçimi kazandın. Erdal Aras’ı DYP MKYK üyesi ve Sancaktepe Belediyesi Genel Başkan adayı yaptın. ‘Erdal Baba’ diyordun benim adamıma” dediği “Erdal” için şöyle bir açıklama yaptı: “Benim eski sağ kolum olan Erdal Aras.” Operasyondan çıkan Erdal Peki, Erdal Aras sahiden Peker’in adamı mı? Yoksa Peker, Soylu’nun mücadele arkadaşına iftira mı atıyor? Bu sorunun yanıtı da arşivlerde gizli. 1998 yılında yurtdışından Türkiye’ye gelerek teslim olan Peker, polis tarafından 6 gün boyunca sorgulanmıştı. “90’lı yıllar” dediğimiz, mafyanın devletin yerine geçtiği dönemde ortaya çıkanlar, tüyler ürpertiyordu. Zira, mahkemelerin çözmesi gereken milyonlarca liralık alacak-verecek dosyalarını, devletin dev ihalelerindeki anlaşmazlıkları, kısa sürede çözen kişi Peker’di. Mafya, para ile hukuksuzluğun gayrı meşru ilişkisinden doğan bir çocuktu. Polis, 26 Ağustos 1998 günü tutuklanan Peker’le ilişkili işadamlarını anlatan kalabalık bir dosya hazırlamıştı. 27 Ağustos 1998 tarihli Hürriyet gazetesi, ayrıntılı bir Peker portresine yer verirken, şu ifadeleri kullanmıştı: “Peker, cezaevine girip çıktığı sırada, Mecnun Otyakmaz, Erdal Aksakal, Tuncay Okay, Erdal Aras, Önder Ercan ile tanıştı. Bu şahıslar, Peker çetesinin omurgasını oluşturdu. Peker, cezaevinden çıktıktan sonra bu şahıslarla irtibatını sürdürüp, çeteyi hayata geçirdi.” Kısacası... 2008 yılında Soylu, DP’nin genel başkan olduğunda, omuz omuza durduğu Erdal Aras’ın, Peker’in yapılanmasının omurgasını oluşturduğunu, uçan kuş bile biliyordu. Soylu’nun bilmemesi mümkün müydü? Yoksa hatırlamamak şu sıralar daha mı iyi geliyordu? Yoksa gazetecilerin sorularına ilgisiz yanıtlar vermek, geçmişten bahsetmemenin kolay bir yolu muydu? Siyasal İslamcılar; “90’ları, mafyaları, Ağar’ları bitireceğiz” diye meydanlarda bağırıyordu. Düzenin sahibi oldukça onlara da birer koltuk buldu. Sonunda kendisi “bitireceğiz” dedikleri oldu. Ne demişti Edip Cansever: “Kimbilir, duyuyorum yazgısını belki de Kuru bir dal parçasını içinden yiye yiye Dal olan bir böceğin O garip yazgısını”.",https://www.cumhuriyet.com.tr/yazarlar/baris-terkoglu/soylunun-omuz-basindaki-erdal-bey-1839466
Barış Terkoğlu,İlker Başbuğ’un savcısını nereden tanıyorum!,10 Mayıs 2021 Pazartesi,"Sen tesadüf dersin. Oysa hayat insanın eylemleridir. Haliyle, karşılaşmalar poşetten çekilen numara değil, kendi seçimlerindir. İlker Başbuğ hakkında yazılan iddianameyi okuyunca aklıma geldi. Okudum dediğime bakmayın. Esası 18 satırlık bir iddianame bu. Altı satırı, eski Genelkurmay Başkanı İlker Başbuğ’un, kitabında yazanları tekrarladığı söyleşisindeki sözlerinden oluşuyor. (Güç Odaklarının Mücadelesi 1961-1980, Kırmızı Kedi Yayınları). Diğer altı satırı ise Başbuğ’un kendisine yapılan suçlamaya karşı savunmasından. Matematiği kolay, kaldı mı size altı satır daha! Oradaki basmakalıp ifadeleri çıkarırsanız, savcı hiçbir hukuki tartışmaya girmeden, hiçbir delil göstermeden, hiçbir karşılaştırma yapmadan Başbuğ’un hapisle cezalandırılmasını istemiş. Tabiri caizse, 10 yıl önce FETÖ kumpasıyla tutuklanan ilk Genelkurmay başkanı olan Başbuğ’u, yeniden Silivri’ye göndermek için kararlı bir adım atmış. “Artık alıştık” diyeceksiniz belki. Ancak zamanla aynı yönde, ileriye doğru yaşayan insanın hafızası, geriye doğru düşünerek alışkanlıklarından kurtulabiliyor. Zaman direndikçe, alışkanlık bir ayıp, bir kusurlu hareket oluyor. Ne demek mi istiyorum? Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Başımı biraz eğip iddianameyi yazan isme baktım. İstanbul Cumhuriyet Başsavcı Vekili Güngör K. idi. “Ben bu ismi bir yerlerden hatırlıyorum” dedim. Nereden mi? 10 yıl önce İlker Başbuğ, Silivri Cezaevi’nde tutukluyken, Güngör K., Silivri Cumhuriyet Savcısıydı da oradan. Üstelik… Silivri Cezaevi’ni konu alan kritik soruşturmalara Güngör K. bakıyordu. Hatırlayın, MİT’in Orta Asya Masası Şefi Kaşif Kozinoğlu, OdaTV kumpas davasında Afganistan’dan çağrılmış, binlerce kilometre yol tepip kendi ayağıyla geldiği adliyede, “kaçma şüphesi” denilerek tutuklanmıştı. Uğradığı kumpası hapishaneden deşifre eden Kozinoğlu, davanın başlamasına sayılı günler kala şüpheli bir şekilde hayatını kaybetmişti. Kozinoğlu’nun vefatına ilişkin soruşturmayı yürüten ve doğal ölüm diye tamamlanan dosyanın savcısı Güngör K. idi. Sadece cezaevi değil. Başbuğ’un da sanık olduğu Ergenekon davasında, duruşmalarda yaşanan hukuksuzluklara isyan edenler hakkında soruşturma yürüten savcı yine Güngör K. idi. Örnek vereyim mi? FETÖ’nün hâkimleri Silivri Cezaevi’nde öyle felaket bir yargılama yapıyordu ki… Binlerce sayfalık iddianameye, uydur kaydır konuşturulan gizli tanıklara karşı savunma süresi 15 dakikayla sınırlandırıldı. Duruşma salonunda, tavandan üzerlerine mikrofonlar sarkıtılarak dinletilen avukatlar susturuluyor, salondan atılıyor, hatta dövülüyordu. Oyun değil, FETÖ’cü hâkimlere itiraz ettiği için “atın dışarı” denilen avukatlardan Celal Ülgen ve Murat Ergün, jandarmadan yediği dayağın ardından hastanelik olmuştu. Duruşmalarda yaşanan olayların ardından, FETÖ’cü hâkimlerin şikâyetlerine bakan savcılar Güngör K. ve Fazıl Balta’ydı. Her iki savcı da direnen avukatlar hakkında akıl almaz soruşturmalar açıyor, dosyalarına Ergenekon savcılarını aratmayacak şekilde ilgisiz evrak koyuyordu. Bu nedenle, Ergenekon kumpasının avukatları tarafından, FETÖ’cü hâkimlerle birlikte HSK’ye şikâyet edilmişlerdi. Yolu Silivri’den geçen, Güngör K’nin de konu olduğu birçok olay var. Ben sadede geleyim. Ergenekon hâkim ve savcıları ya tutuklandı ya firar etti. Fazıl Balta bile FETÖ nedeniyle meslekten ihraç edildi. Çalışma arkadaşları Güngör K. ise yoluna devam ederek İstanbul Cumhuriyet Başsavcı Vekili oldu. 10 yıl önce Silivri’deki roller bu sayede devam etti. İlker Başbuğ yine sanık, avukatı İlkay Sezer yine savunmada, suçlama ve iddianame yine tartışmalı, Fethullahçıların çalışma arkadaşı Güngör K. ise yine savcı… Öyle zorlama ki… İlker Başbuğ hakkındaki “halkı kin ve düşmanlığa tahrik” suçundan ceza istenen 4 Ocak 2021 tarihli sözler şöyle: “Adnan Menderes 25 Mayıs 1960 günü Eskişehir’de erken seçim tarihini açıklasaydı, 27 Mayıs askeri darbesi büyük bir olasılıkla önlenebilirdi. Çünkü erken seçim kararı almış bir hükümete karşı bir askeri darbenin gerçekleştirilmesi açıkça milletin siyasi iradesine de vurulacak bir darbe olurdu.” Devletin Anadolu Ajansı’nı açıyorum. Ajans, Menderes döneminde Ulaştırma Bakanlığı yapan Arif Demirer’in oğlu Mehmet Arif Demirer ile bir röportaj yapmış. İki yıl önce, 22 Mayıs 2019’da yayımlamış. Hâlâ ajansın sitesinde şu sözler duruyor: “Demirer, (Alparslan) Türkeş’in kendisine ‘Babanın da içinde olduğu bir grup, seçim kararı alalım, ilan edelim. Menderes de yeni bir hükümet kursun’ diyordu. Eğer bu yapılabilseydi, biz 27 Mayıs’ı yapamayacaktık’ dediğini anlattı.” Gazeteci-yazar Metin Toker de “Yarı Silahlı-Yarı Külahlı Bir Ara Rejim” kitabında bunu yazıyor: “Benim inancım, bütün tertiplerini almış olan ihtilalci subayların, eğer Menderes hükümetince en azından 1950’nin şartlarıyla bir seçimin hangi gün yapılacağı kesinlikle ilan olunsaydı, planlarını gerçekleştirmeye cesaret edemeyecekleriydi. (…)  Nitekim ben TV’de 1991 Temmuzu’nda yapılan Demirkırat’ın açıkoturumunda, MBK’nin (Milli Birlik Komitesi) etkili üyelerinden Suphi Karaman’a, ‘22 Mayıs’ta, 24 Mayıs’ta seçimin şu tarihte yapılacağı ilan olunsaydı siz 27 Mayıs’a girişebilir miydiniz’ diye sorduğumda, ‘kesinlikle hayır’ yanıtını verecekti.” İhtilalci Numan Esin’in yazdığı 2005 yılında basılan “Devrim ve Demokrasi Bir 27 Mayısçının Anıları” kitabında da aynı sözler tekrar ediyor: “Onların (Menderes-Bayar) yapması gereken, Türkiye’yi 1 Nisan’da erken seçime götürmekti. Bunu yapsaydılar, Türkiye’de ihtilal olmazdı.” Kısacası Başbuğ’un kullandığı sözler daha önce, defalarca, Anadolu Ajansı dahil, birçok yerde tekrar edilmiş. İlker Başbuğ’un kitabında ise “darbe” kelimesi 232 kez yer alıyor. Tamamı, darbeleri eleştiren, “nasıl önlenebilirdi”yi sorgulayan ifadelerle kullanılıyor. Buna rağmen, “Silivri’den süzülüp gelen” savcı, Başbuğ’u, nasıl oluyorsa, sanık yaptı. Dün, Ergenekon davasının emektarı bir avukatla konuştum. FETÖ-AKP ortaklığının bozulmasının ardından, adliye koridorunda yürürken, bir kapıda Güngör K’nin ismini görmüş ve kapıyı tıklatıp içeri girmişti. Ona Silivri günlerinde yaptıklarını hatırlatınca, ortalık buz kesmişti. İlker Başbuğ, Güngör K., diğerleri… Arşa yükselirken ya da yerin yedi kat altına inerken hepimiz yolumuzu kendimiz seçiyoruz. Tümseklerle, çukurlarla örselendiğimiz yol bizi hep aynı kişilerle karşı karşıya getiriyorsa, buna “kader” demek, biraz kolaya kaçmak değil mi?",https://www.cumhuriyet.com.tr/yazarlar/baris-terkoglu/ilker-basbugun-savcisini-nereden-taniyorum-1834894
Barış Terkoğlu,Diyanet pasaportlu 15 yaşındaki dede,19 Nisan 2021 Pazartesi,"Ah Pandora, o kutu keşke hiç açılmasaydı! Zeus, kendisinden ateşi çalan Prometheus ve kardeşi Epimetheus’tan intikam almaya karar vermişti. Güzeller güzeli Pandora’yı yarattı. Siz “kandırılmış” da diyebilirsiniz, “sonradan anlayan” Epimetheus’a gönderdi. Düğün dernek, evlendiler… Gel gör ki Zeus, Pandora’nın çeyiz sandığının içine felaketler, hastalıklar, ölümler saklamıştı. Pandora’nın kutusu açıldı. İnsanlığa kötülükler yadigâr kaldı. Cumartesi günü, Cumhurbaşkanı, “İnsanlarımız Avrupa’ya, Amerika’ya gitmek zorunda kalırdı, bugün bu tablo büyük oranda tersine döndü” dedi. İçimden “Epimetheus hâlâ Pandora’nın kutusunun farkında değil” diye geçirdim. Oysa kutu çoktan açıldı. Önce Malatya Yeşilyurt’ta, belediye aracılığıyla, ceplerinde “hizmete özel” pasaportla yurtdışına gidenlerin bir daha geri dönmediği haberi çıktı. Sonra ardı ardına geldi: Elazığ Akçakiraz, Urfa Ceylanpınar derken devletin imkânlarının insan kaçakçılığı için kullanıldığı anlaşıldı. Artık sınırı gizlice geçmeye, botla denizi aşmaya gerek yok. Devletin kurumları “uydurma” bir projeye aracı oluyor. “Çevreye duyarlı insan yetiştirmek”, “yabancı sporcuları tanımak” gibi bir amaçla Avrupa’ya gidecek insan listesi hazırlanıyor. Valilik aracılığıyla “hizmete özel” pasaportlar alınıyor. Elini kolunu sallayarak gidenler bir daha geri dönmüyor. Birileri de binlerce Avro’yu cebine koyuyor. Bir gazeteci, bir muhalif politikacı kurcalamasa “kaçan memnun, kaçıran memnun” düzeni sürüp gidecek. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Diyanet’le kaçış planı Bu seferki ise çok başka. İşin aracısı Diyanet. Şöyle anlatayım… Diyanet, cemevlerini ibadethane saymadı ama başka bir şey yaptı. Çeşitli Alevi vakıfları ve dernekleriyle protokol imzaladı. Buna göre özellikle muharrem ve hızır aylarında, yurtdışına Alevilik ile ilgili bilgilendirmede bulunmak üzere, Alevi kanaat önderleri gönderilecekti. Niyet oydu ki böylece “Ali’siz Alevilik” ile mücadele edilecek, Türkiye’deki Aleviler “doğru Aleviliği” anlatacaktı. Gelgelelim, bu projenin de “Türkiye’den kaçmak” için kullanıldığı ortaya çıktı. Meseleyi ortaya çıkaran Tunceli Cemevi (Hacı Bektaş-ı Veli Kültürü Yayma ve Yardımlaşma  Derneği) dedesi Ali Ekber Yurt. Yurt, Tunceli’den Avrupa’ya Diyanet projesiyle insan kaçırıldığını araştırıp buldu. Yetmedi, 23 Mart 2018 tarihinde savcılığa suç duyurusu yaptı. Konunun ayrıntılarını öğrenmek için Yurt’u aradım. Bu “kaçış”ı nasıl fark ettiğini sordum, anlattı: “İnsanlar bana geliyorlardı. ‘Bizi yurtdışına gönder, istediğiniz kadar para verelim’ diyorlardı. ‘Biz kimseyi yurtdışına göndermiyoruz’ dedim. Ama bana gidenler olduğunu, para karşılığı gönderildiğini söylediler. Diyanet’in bazı Alevi vakıf ve dernekleriyle yurtdışı protokolü yaptığını biliyordum. Tabii ‘para veririz’ lafı bende rahatsızlık yarattı. Bunun para karşılığı yapıldığını düşündürdü.” Yurt, taleplerin ardından meselenin peşine düşmüş: “Bunu araştırdım. Kimlerin gönderildiğine ilişkin listeleri temin ettim. İnceledik, giden birçok kişinin dedelikle, Alevilik uzmanlığıyla alakası yok. Devletin pasaportuyla gitmişler ve orada kalmışlar, dönmemişler. Mesela birinin PKK davasında 24 yılla yargılandığını gördük ve mahkemesi sonuçlanmak üzereydi. Şöyle bir duyumum var, delilim yok. Bu adamdan 25 bin Avro alındığı söyleniyor. Neden vermesin. 24 yılla yargılanıyor. O kadar hapis yatmamak için verir.” Sadece bu kadar değil, Yurt başka örnekler de veriyor: “Benzer birçok vakanın olduğunu gördüm. Adli vakalardan soruşturmaları devam edenler, madde bağımlılığından yargılananlar vardı.” ‘15 yaşındaki dede’ Ancak asıl şaşkınlığı listede gördüğü bir isimle yaşamış: “Biz bunları araştırırken son liste geldi. Gözlerime inanamadım. 15 yaşında bir çocuğun listede isminin olduğunu gördüm. Buna itiraz ettim. Konuyu yerel basına taşıdım.” Sanmayın ki her şey bitti. Yurt anlatıyor: “Benim itirazlarımla valilik bu şekilde gidenleri sınava tabi tutma kararı aldı. Bizim verdiğimiz listedeki 7 kişi de mülakatta başarılı oldu. Çünkü hepsi cemevinde başkan, yönetici, dede sıfatı taşıyor. Zaten beni de komisyona yazdılar. İki vali yardımcısı ve müftü de vardı komisyonda. 15 yaşında çocukları yazan vakıf temsilcisi de vardı. Bir mülakat yapıldı. Sonuç içler acısı. 15 yaşında, 17 yaşında, 20 yaşında çocuklar. Alevilikten haberleri yok. Çok sakat, çok yakışıksız bir iş. O mülakatta tam bir facia yaşandı. Komisyonda bu çocuklar için ‘uygun değil’ kararı çıktı. Görüş birliğine varıldı. Ama daha sonra bu kişilere gri pasaport verildiğini öğrendim. Bunun üzerine savcılığa suç duyurusunda bulundum. ‘Alevilik, dedelik makamı istismar edilerek insan kaçakçılığı yapılıyor’, ‘Devlet eliyle iltica ediyorlar’ dedim. Sosyal medyadan bana tehditler, hakaretler geldi. Bu işe aracılık edenlerse çift daire aldılar. Zenginleşenleri gördük.” Ali Ekber Yurt, konuyu devletin zirvesine de taşıdığını anlattı: “Ali Erbaş’a, Diyanet İşleri Başkanlığı’ndaki bir muharrem sofrasında, bu konuyu dile getirdim. O iftar programında Cumhurbaşkanı Yardımcısı Fuat Oktay Bey de vardı. Benim bu şikâyetleri yapmamdan sonra, bu iş Diyanet İşleri Başkanlığı’ndan alındı. Dışişleri Bakanlığı’na bağlı bir oluşuma verildi.” Savcılık dosyasında kaçan 20 kişi Peki, Tunceli Cumhuriyet Savcılığı’nın soruşturmasında ne oldu? Savcılık üç yıl boyunca soruşturmayı sonlandıramadı. Götürülen insanlar kim olursa olsun, fiilen insan kaçakçılığı yapılan olaydaki soruşturmayı, “suçluyu kayırma ve görevi kötüye kullanma” gibi oldukça hafif bir iddiayla yürüttü. Diyanet ve bu işe aracılık edenler yeterince incelenmedi. 13 Ocak’ta “kovuşturmaya yer yok” kararı verdi. Üstelik… Savcılık, Tunceli’deki Pasaport Şube Müdürlüğü’nden, hizmet pasaportu alarak yurdışına gidenlerin listesini istedi. Dosyaya 472 ve 57 kişilik iki ayrı liste geldi. Elbette bu listeler her kurumdan gönderilen insanların listesiydi. Listede Yurt’un iddia ettiği gibi, 20 kişinin geri dönmediği saptanmıştı. Savcılık, takipsizlik kararı verirken “hizmete özel” pasaportla kaçan 20 kişiden şöyle bahsetti: “20 kişiden 13 tanesi hakkında herhangi bir suç kaydı bulunmadığı (…) 4 tanesi hakkında hırsızlık, uyuşturucu kullanma, tehdit, ihaleye fesat karıştırma gibi adi suçlar kapsamında soruşturma yapılarak bazıları hakkında takipsizlik kararı verildiği, bazıları hakkında dava açıldığı ancak bunlar hakkında da herhangi bir yakalama kararı bulunmadığı (…) 3 kişi hakkında da terör örgütü üyeliği, terör örgütü propagandası, Toplantı ve Gösteri Yürüyüşleri Kanunu’na muhalefet suçlarından hakkında soruşturma yapıldığı, bunlardan da ikisi hakkında yakalama kararı bulunmadığı, sadece Şahin isimli şahıs hakkında yakalama kararı bulunduğu, ancak bu kararın yurtdışına çıktıktan sonra çıkarıldığı tespit edilmiştir.” Yazanlar, Ali Ekber Yurt’un anlattıklarını doğruluyordu… Yıllardır Tunceli’den verdiği haberlerle tanıdığımız Ferit Demir de uzun süredir olayı araştırıyordu. Tunceli’de bu olayın resmen kanıtlandığını, ancak Diyanet’in pek çok ilden insan gönderdiğini, bunların soruşturulmadığını anlattı. Pandora’nın kutusunda ne kaldı? Hikâye o ki Pandora kutuyu açıp da dışarı çıkanları fark edince hemen kapatmıştı. O sırada dışarı çıkamayan bir tek “umut” kalmıştı. Şimdi en çok ihtiyacımız olan umut için, kutunun kapağını açma zamanı.",https://www.cumhuriyet.com.tr/yazarlar/baris-terkoglu/diyanet-pasaportlu-15-yasindaki-dede-1829122
Barış Terkoğlu,Bir haftalık ‘kapanamama’nın özeti,06 Mayıs 2021 Perşembe,"“Yönetici sınıfların egemenliklerini eski biçimi değiştirmeden sürdürmesinin imkânsız hale gelmesi...” diye başlıyordu Lenin, “siyasi kriz” tanımına... Son birkaç günün fotoğrafına bakın. Sizce de Türkiye’de, iktidardakiler, yönetememe sorunuyla karşı karşıya değil mi? Dünyanın en basit şeyi. Yüzyıllardır insanlık aynı yöntemi uyguluyor. Düdük çalıyor. Herkes eve kapanıyor. Michel Foucault’nun “Hapishanenin Doğuşu” kitabı, 17. yüzyıla ait bir yönetmeliği anlatıyor. “Belirtilen günde herkesin evine kapanması emredilmektedir” diye tanımlıyor, “eğer evden mutlaka çıkmak gerekirse, bu sırayla yapılacak ve insanlar her türlü karşılaşmadan kaçınacaktır” diye devam ediyor. Daha bir haftası dolmadan, “kapanamama” bize ne gösterdi? Bir, Türkiye’de apaçık bir azınlık iktidarı yerleşiyor. İki, azınlık adına iktidarı sopa ile ellerinde tutanlar Türkiye’yi yönetemiyor. Hep alkolden konuştuk. Oysa cumartesiye kadar sokaktaki semt pazarları da yasaktı. Peki, nasıl açıldı? Çiftçiye tarlaya gitmek serbestti, kamyona binip hale götürmek de... Gelgelelim, insanları eve tıkanlar tarladan çıkan meyve-sebzelerin nasıl satılacağını düşünememişti. Antalya ve Mersin’deki hallere kamyonla ürün taşıyan kuyruktaki çiftçiler, komisyonculardan “istemiyoruz” cevabı aldı. Yarı fiyatına düşürmek bile çözüm olmadı. Uzun bekleyişin sonunda çürüyen mahsulden kötü kokular gelmeye başladı. Malını geri taşıyacak kamyon parası olmayan çiftçi, elindeki malı, nereyi bulduysa döküverdi. Domates, salatalık, kabak çöpü dağlarından sonra İçişleri Bakanlığı karar verdi, semt pazarları genelgeyle açıldı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ya çekler? Borçlulara derman aranıyordu. Ülkeyle birlikte kapanan Meclis, son dakika düzenlemesi yaptı. “30 Nisan ile 31 Mayıs arasına denk gelen çekler için ibraz işlemi yapılmayacak” diye yasa çıkarıldı. Ancak beceriksizlik o haldeydi ki... Karşılığı olan çekler bile yasa gerekçesiyle ödenemedi. Ticaret Bakanlığı tebliğ yayımladı, ödemeler başladı. Türkiye, basit bir çek ödeme işinin yoluna mı girdiğine sevinsin yoksa bakanlık tebliğinin yasaların üstüne çıktığı kanunsuzluğa mı üzülsün şaşırdı. Kanunsuzlukların bir özelliği vardır. Her kanunsuzluk bir başkasını çağırır. “Alkol yasağı” açıkça anayasaya aykırıydı. Yasalara aykırı genelge de olmazdı. Tekel bayileri “oldu da bitti maşallah” diyerek kapatıldı. İyi de marketler açıktı ve orada da alkol satılıyordu. Esnaf “bu ne perhiz” deyince marketlere tebligatla “alkol satmayacağım” dedirtildi. Yasak yasağa yol oldu. Orada kalmadı. Tuhafiye dükkânı kapalıyken, markette don satılıyordu. Bakanlık genelgesiyle “temel ihtiyaç” dışında market satışı yasaklandı. Bu kez de “temel ihtiyaç ne?” tartışması başladı. “Sigara da mı yasak” derken, koca bakanlık “sigara serbest” açıklaması yaptı. Ülke böylece fısıltıyla alkolün yasaklandığı, genelgeyle sigaranın temel ihtiyaç sayıldığı, ampul ve kurşun kalemle ilişkimizin tartışıldığı noktaya geldi. “Kanun yok, genelge var, o yetmezse tebligat getiririz” düzeni bize açık bir şey söylüyor. Türkiye yönetilemiyor. Hangi sistemde yaşadıklarının, nasıl yönetileceğinin farkında bile olmayan en tepedekiler; yollarını şaşırınca, markete copla, camiye biber gazıyla giriyor. Bir bakanlığa özgü sanmayın. Ana muhalefetin açıklamasından öğrendik. 2018 Temmuzu’ndan bu yana, Cumhurbaşkanı 73 kararname yayımladı. Bunlardan 45’i, önceki kararnamelerde değişiklik yapan kararnamelerdi. Kısacası “yönetememe” sorunu en tepeden başlıyor. Sağlık, ticaret ya da adalet onu izliyor. İktidardakiler düz yolda arabayı çukura sürüyor. Peki, neden? Lafa gelince “bin yıllık devlet geleneği” deniyor da... Bir hastalık, yönetenlerin yönetemediğini bize nasıl gösterdi? Belki de sırrı bir başka ayrıntıda. Zira salgın dönemi, Türkiye’de oturan azınlık rejiminin perdesini kaldırdı. Buzdolabını açarsınız, bütün yumurtalar aynı boydadır. Omlet ayrıcalıklardan kurtulur. Şeklen de olsa eşitliğe dayalı hukukta da bütün yumurtalar aynı boydadır. Azınlık rejimlerinde ise küçük grupların maddi, siyasi, dini, aile ayrıcalıkları vardır. Eşitliğe dayalı bir hukukun yerine imtiyazlar geçer. Daha bir hafta dolmadan gördük… Vatandaşın anasının tabutunu 10 kişiyle kaldırdığı koşullarda, Ümraniye Belediye Başkanı’nın babasının cenazesinde protokol vardı. Parkta tek başına oturan insana ceza kesilirken, aynı insan tıklım tıklım otobüse binip işyerinde mesai yaptı. Döndüğünde eve kapatılmış eşine ve okul çağındaki okula gidemeyen çocuğuna ciğerindeki nefesi verdi. Sahilleri dolaşan polis, denizde yüzen Türke ceza keserken, kapanmayı fırsat bilen pasaportlular çırılçıplak kumsal keyfi yaptı. Karantinayı fırsat bilen cebi dolular, otellerden 17 günlük tatil paketi satın alıp parti keyfi yaparken, maaşı kısa çalışma ödeneği ile ödenenler, eğlenenlere maskeyle hizmeti sürdürdü. İşçi bayramını kutlamak isteyenler postallarla ezilirken, kodaman turist maske takmak bir yana, nezaketi fırsat bilip bir kadın polisi diğer polislerin yanında taciz etti. Yönetimi iktidara yakın Adana Demirspor taraftarları tribünleri doldururken, Samsunspor taraftarları eve kapatıldı. AKP’li il başkanlarının ev ziyaretleri haberlerini okurken, muhalefet yasaklıydı. Suyun çekilmesiyle karaya vuran balıklar gibi. Pandemi, imtiyazlı azınlık rejiminin büyüyerek görünür olmasını sağladı. İşin ilginci, kanunların ayaklar altına alındığı azınlık rejimini yönetenler, tam da bu dönemde, “Türkiye’nin yeni anayasaya ihtiyacı var” sözünü tekrarladı. Sanki herhangi bir uygulamada, iç ceplerindeki anayasaya bakıp ona dayanıyorlarmış gibi... Lenin, krizin bir başka dünyanın habercisi olma şartlarını sıralarken “ezilen sınıfların hoşnutsuzluk ve öfkelerinin akacağı bir yolun açılması” diye devam etmişti. Yazıyı yazarken konuştuğum bir esnaf, Vakıflar Genel Müdürlüğü’nün kiracısı olduğunu, işyerinin 16 Mart 2020 tarihinden beri genelgeyle kapatıldığı halde kira ödemeye devam ettiğini anlatıyordu. Üstelik bu yıl kirasına zam bile gelmişti. Kısa çalışma ödeneğiyle geçinen bir garson ise 14 aydır aldığı kısa çalışma ödeneklerinin dekontlarını gösterdi. 1573 liralık ödenek, 14 ayda tek kuruş artmamıştı. Garson, “Kısa çalışma ödeneği istikrarını bozmuyor, ülkede 14 aydır zam gelmeyen tek şey” diyordu. Bir emekli ise 2008’de bin lira olan bayram ikramiyesinin, üç yıl sonra bin yüz lira olmasının saçmalığını anlatmaya çalışıyordu. İşli ya da işsiz, emekçi ya da emekli, esnaf ya da çiftçi; ezilen çoğunluğun, azınlık rejimine karşı hoşnutsuzluğunu akıtacağı bir yola ihtiyaç yok mu sizce de?",https://www.cumhuriyet.com.tr/yazarlar/baris-terkoglu/bir-haftalik-kapanamamanin-ozeti-1833866
Barış Terkoğlu,Mafyatik bir boşanmanın gizli kalmış öyküsü,20 Mayıs 2021 Perşembe,"Elin kanıyor, dikene yoruyorsun. Belki güle sorsan “beni koruyordu” diyecek. Tenindeki kızıllığı kaşıyıp sineğe sövüyorsun. Ona sorsan “besleniyorum” diye açıklayacak. Sedat Peker konuşuyor, on milyonlar tıklıyor. Sedat Peker konuşuyor, kire batmış politikacılar susuyor. Sedat Peker konuşuyor, harekete geçmesi gereken yargı oturuyor. İzliyor izliyor, sonra masadaki kitabı, duvardaki fotoğrafı konuşuyoruz. Ama yanıtını vermediğimiz soru ortada duruyor: Bu siyah kıyafetli adamlar nasıl ortaya çıkıyor? Sistem, belde silahla devletin yerine, sözde devlet adına, adalet dağıtan bu kudretlileri nasıl üretiyor? Atomun, maddenin bütün özelliklerini taşıyan en küçük parçası olması gibi. Tekil, tümelin öyküsünü kendi içinde taşıyabilir. Nasıl mı? Ben anlatayım, siz bunları Türkiye’de değil, Muz Cumhuriyeti’nde olmuş diye okuyun. Karşımda bir belediyenin hesapları duruyor. Hayır, hayır. Yeni değil. Bir önceki dönem belediye başkanı ardından bırakmış. Konuya neden buradan girdiğimi şöyle anlatayım: Malum başkan, dünya görüşü olarak iktidara yakındı ama muhalif bir partiden seçilmişti. Gelgelelim daha çok “hatırlı politikacının adamı” olmasıyla tanınıyordu. Onun avukatlığını yapıyor, onun peşinden yürüyor, onun dosyalarını taşıyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Her diyetin bir bedeli vardır. Elbette belediyenin başına oturduktan sonra borcunu güzel güzel ödedi. Belediye, borç, ihale... Paranın izini takip edin derler ya. İşte öyle bir hikâye bu. Sadece birini söyleyeyim... Önümdeki klasörde “Araç kiralama ihalesi” yazıyor. Bedeli yıllar öncenin parasıyla “52 milyon Muz Cumhuriyeti Parası (artı vergi)” diye ilan edilmiş. Biraz fazla olmuş olabilir mi diyeceksiniz. Olabilir. Ama bunun daha somut bir yanıtı var. İhaleyi alan şirket, paranın 10 milyon lirasını “temlik” adı altında bir başka şirkete devretmiş. Yani 52 milyona kaptığı ihalenin 10 milyonunu peşin peşin üçüncü bir factoring şirketine ödemiş. Peki, ihaleden sanki komisyonmuş gibi aktarılan üçüncü şirketin sahibi kim? Bingo. Belediye başkanının “adamı” olduğu politikacının dünürü. Yani oğlunu evlendirdiği gelinin babası. Bu tuhaf hikâye bize şunu gösteriyor. Biz kamuoyu önünde onların evliliklerine bakıyoruz. “Politikacının oğlu ile işadamının kızı evlendi” diye magazin basınında fotoğrafları izliyoruz. Gelgelelim, arkada büyük bir ticari ortaklık kuruluyor. Bir dünürün politikadan, ihalelerden, komisyondan topladıkları öbür dünürün holdinginde toplanıyor. “Param sende kalsın” düzeninin sigortası “evlilik” oluyor. Ya sigorta atarsa? Yani masal gibi düğünle evlenen oğlanla kız “biz anlaşamıyoruz” derse? İşte işler bu noktada karışıyor. Yüzükleri çıkarmak kolay. Tek celsede nikâhı bitirmek bile. Ama bir deneme yapın, elinizdeki kâğıt parayı ikiye bölün. O kadar kolay mı? Karşımda oturan kişi “hiç kolay olmadı” diyor. Aslında kız birkaç kez “ayrılmak istiyorum” demişti. Özel hayatları bizi ilgilendirmez, politikacının oğlunun çeşitli maceraları magazin basınına düşmüştü. Kızın her teşebbüsünde aileler devreye girmiş, “evlilik sürsün, ortaklık büyüsün” denmişti. Evlilik her şeye hatta “şiddetli kavgalar”a rağmen kâğıt üzerinde sürdü. Ama o da bir yere kadar. Artık politikacının oğlu da devam etmek istemiyordu. Kadının “boşanalım” önerisine bu kez “peki” dedi. Mahkemeye gidip, sessiz sedasız ayrıldılar. Ama işleri ayırmak o kadar kolay mı? Ofisleri bile aynı binadaydı. Biri üstte, biri alttaydı. Evliliğin parçası olduğu ortaklıkta nikâhın bitişi işleri daha da ağırlaştırdı. Ünlü politikacı, bir gün dünürünü, pardon “eski dünürü”nü aradı. Öküz ölmüştü, ortaklığın da sonu görünüyordu. “Şu bizim paraları artık alabilir miyim” dedi. Tatsız bir konuşmaydı. Konuşmadan sonra biraz aldı da. Ama aldığı kendi söylediğine göre “devede kulak”tı. “Paramı ver” ısrarları oyalamaya dönüştü. Öyle ya “dünür” artık “eski dünür” olunca nezaket de tatile çıkıyordu. Sonunda olaya eski devrin bir başka kudretli politikacısı karıştı. “Eski dünürüm paramı vermiyor” diyen politikacıyla aynı dönem siyaset yapmışlardı. Daha da önemlisi babalarının soyadlarını kullanarak yükselen çocukları da yakın arkadaştı. Yedikleri içtikleri ayrı gitmiyordu. Kudretli politikacı, gelinin babasını aradı. Eski dünürün alacağını istedi. İşin ilginci, istediği para konuşulan paradan daha fazlaydı. Kamu ihalelerinin komisyonuna, yeni komisyonlar eklenmişti. O telefon konuşması da tatsız oldu. “Sana ne oluyor” diye özetlenebilecek bir şekilde bitti. Olay “sen görürsün”e döndü. Çok paran olacak da haram bulaşmayacak! Aile mimli bir aileydi. Daha önce çeşitli kereler alengirli işleri nedeniyle soruşturulmuştu. Ne tesadüf tam da bu dönemde bir dosyası yargının önüne düştü. Üstelik işin içinde yine marinalar, yatlar, gemiler vardı. “Paranın üstüne yattı” denen dünür, “gerçekte var olmayan ve faal halde bulunmayan gemi, yat ve benzeri deniz araçlarına usulsüz yöntemlerle akaryakıt almak ve bu akaryakıt üzerinden haksız kazanç elde ederek vergi kaçırmak” ile suçlanıyordu. Bir sabah kapısı çalınıp gözaltına alındı. Sadece kendisi ve kardeşi değil, gözaltı sayısı 39’du. Bu tuhaf denk geliş hep kafaları karıştırdı. Ailelerin operasyon sonrası “helalleşmesi” soruları daha da artırdı. İşin ilginci, operasyon sonrası sanki bir güç devreye girmiş, ortalığı sakinleştirmişti. Zira, akaryakıt kaçakçılığının dosyasının esası “Suç Örgütü Kurmak, Yönetmek ve Üye Olmak, Nitelikli Dolandırıcılık ve Resmi Belgede Sahtecilik” gibi ağır suçlamalardı. Ama 39 kişinin (kimi adli kontrolle) 39’u da serbest bırakılmıştı. Hızlı başlayan dosyada aylarca pek hareket de olmadı. Bu nedenle gözaltı da bırakılma da politik müdahalelere yoruldu. Yazıyı yazmadan önce konuşmaya çalıştığım, ancak önemli aktörlerinin kapı-duvar olduğu Muz Cumhuriyeti’ndeki hikâye özetle böyle... Doğada hiçbir şey sebepsiz var olmuyor. Mafya ve çeteler de böyle. Kamu ihalelerinin birilerinin zenginleşme aracı olması, paranın kirlenmesi, üstüne yatma ve çökme düzeninin olağanlaşması, adaletin hukuk yerine “ağabeyler” eliyle dağıtılması, yargının siyasi ve ticari hesaplaşmanın aracı haline gelmesi, mafya-çete düzenini kalıcı bir rejime dönüştürüyor. Biz ise video beklerken arkadaki sistemi bir türlü konuşmuyoruz. Haliyle, 10 yıllık periyotlarla, aynı adamları aynı olayları aynı çatışmaları tekrar tekrar konuşuyoruz. Parmak kanayınca unutmuyoruz da bir milletin gözünün önünde patlayan cerahat günlerdir akıyor. Sineklere ya da dikenlere kızmayın. İzlemek yerine değiştirmeye başladığınızda belki de onlara da teşekkür edeceksiniz.",https://www.cumhuriyet.com.tr/yazarlar/baris-terkoglu/mafyatik-bir-bosanmanin-gizli-kalmis-oykusu-1837606
Barış Terkoğlu,Polisin yakaladığı Cem Küçük belgesi,03 Haziran 2021 Perşembe,"“Önden siz buyurun” diyorsak insanlığımızdan. Mazlumun önünde eğiliyorsak vicdanımızdan. Zalimin kanlı bıçağını yalayanlara nezaket olmaz. Boynu kesen yakayı, ayağı vuran ayakkabıyı biliriz. İnsanın pusulası çoğu kez seçtiği düşmanlarıdır. Geçen yazıda İçişleri Bakanı Süleyman Soylu ile Adnan Oktar grubunun ilişkilerini yazmıştım. İstanbul Emniyeti, operasyonu, “sızabilir” endişesiyle Ankara’dan habersiz yapmıştı. Operasyonun, Soylu ile İstanbul Emniyeti arasında krize neden olduğunu anlatmıştım. Peki grubun bağlantıları yalnız Soylu’dan mı ibaret? Ya da tuhaflıklar yalnız Soylu ile mi sınırlı kaldı? Oktarcıların medyada en yakın olduğu ismin Cem Küçük olduğu sır değil. Adnan Oktar’a “Hocamız” diye hitap eden Küçük, operasyona kadar Oktarcılarla sürekli fotoğraf veriyor, A9 TV’deki Cemaat programlarında yer alıyordu. Adnan Oktar da eleştirilerin hedefi olduğunda Cem Küçük’e sahip çıkan bir açıklama yayımlamıştı: “Cem Küçük’ü yalnız zannetmesinler. Hiç kimse rahatça ezerim diye heveslenmesin.” Bir zamanlar FETÖ’ye yakınlığıyla bilinen Cem Küçük, kendisine Oktarcıların elinde yeni bir yuva bulmuştu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Derken… 11 Temmuz 2018’de İstanbul Emniyeti, Adnan Oktar grubuna operasyon yaptı. Haliyle gözler Cem Küçük’e çevrildi. Ancak Küçük bir anda ortadan kaybolmuştu. Sosyal medya hesabını kapatan, programlarına ara veren Küçük, daha sonra “tatilde” olduğunu açıkladı. Operasyondan dokuz gün sonra gazetesinde Oktar’la görüşmelerinin “devlet görevi” olduğunu söyleyerek şunları yazdı: “Devlet için bilgi ve belge toplamanın önemini anlamazsınız.” Peki, Cem Küçük ile Oktarcıların toplantılarında neler konuşuluyordu? Cem Küçük, sahiden devlet için bilgi ve belge topluyor muydu? “Devlet görevi” olduğunu söylediği toplantılarda onlara neler anlatıyordu? Bu sorunun bir yanıtı var. Zira üç yıl önce yapılan operasyonda, İstanbul Emniyeti, Oktar’ın evinde Cem Küçük’le ilgili kritik “bazı materyallere” ulaştı. Açıkçası grubu takip eden polisler, Küçük’ün Oktar bağlantılarını biliyorlardı. Ancak gördükleri onları da şaşırttı. Sonra ne mi oldu? Savcılıkta “bir el” devreye girdi. Cem Küçük belgeleri iddianameye girmek yerine dosyanın dehlizlerinde arşivlik oldu. Konu başkaları olunca, elleri her yere uzanan dönemin Başsavcısı İrfan Fidan ve vekili Hasan Yılmaz, acaba olan bitenden habersiz miydi? Neyse, gelelim konumuza… Bir “istihbarat çalışması” olduğu anlaşılan el yazısı belgelerden bir tanesinin içeriğini size anlatalım… Güvenlik kaynaklarının aktardığına göre, Oktarcı ekipten Cem Sedat Altan ve İbrahim Seral Köprülü’nün yazdığı, istihbarat çalışması içeren belge, bir notla başlıyor. Oktarcılar, Cem Küçük’e olası bir darbeye karşı “Birlikte neler yapabiliriz” diye sormuş. Yanıtı ise şöyle not almış: - “Milis gücüne benzer bir yapılanma düşüncesi var. - Belirli şehirlerde darbe tatbikatı da düşünülüyor.” Oktarcılar-Küçük görüşmesinde Oktarcılar da Küçük’le milis gücü konusunda anlaşıyor. Küçük’e verdikleri yanıt şöyle: “- Karakollara, Emniyet’e ağır silahlar, tanksavarlar, uçaksavarlar verilsin. - Milis gücü kurulsun.” Cem Küçük’ün Oktarcılarla görüşmesinde, Küçük’ün darbe üzerine söylediği başka bir bilgi daha var. Oktarcılar şöyle not almış: “‘Darbeyi yapanların yüzde 80’i Gülen Örgütü’nden’ dedi. ‘Onlar organize etti, ABD çok karışmadı’ dedi.” Oktarcılar ile Cem Küçük’ün istihbarat görüşmesinde, Oktarcıların Küçük’le “ABD mi İngiltere mi” konuşması yaptığı anlaşılıyor. Oktarcılar; her şeyin arkasında “İngiliz derin devleti var” tezini Küçük’e anlatıyor. O an yaşananlar notlara şöyle girmiş: “O ana kadar ABD güçlü, İngiltere güçsüz diyordu. Anlattıklarımızdan sonra üst aklın İngilizlere ait olacağına kanaati gelmeye başladı.” Küçük’ün Oktarcılarla görüşmesinde Hakan Fidan’ın adını kullanması dikkat çekiyor. Kendisini “MİT’e yakın” olarak tanıtan Küçük’ün söylediklerini Oktarcılar şöyle not almış: “‘Bunlarla ilgili bilgi, belge, yazı olursa bana verin, gerekli yerlere göndereyim, MİT Müsteşarı’na vereyim’ dedi.” Küçük’ün aktardıklarının ardından Oktarcılar, şöyle yazıyor: “Allahu Âlem Hakan Fidan’a çok yakın.” Peki, Küçük, Oktarcılar ile MİT Başkanı arasında aracılık yaptı mı? Oktarcılardan MİT’e evrak taşıdı mı? Konuştuğum kaynaklar bunu yalanlıyor. Hakan Fidan’ın Oktarcılar’la, dolaylı ya da doğrudan, herhangi bir diyaloğun parçası olmadığını söylüyor. Küçük’ün Fidan’ın adını ondan habersiz kullandığını, kendisini “MİT’e çalışıyor göstermek” için böyle pazarladığını söylüyor. Oktarcıların kendilerine yönelik operasyondan endişe duyduğu günlerde Cem Küçük’ün onlara aktardıkları ilginç: “Cemaat ve tarikatlara kimse dokunamaz ama devlet içinde (bakanlıklarda) yapılanmalara izin verilmeyecek. Erenköy Cemaati Enerji Bakanlığı’nda yapılanmış, o yapılanma dağıtılmış. ‘Bazı cemaatlerin zenginliği enteresan’ gibi bir cümle kullandı.” İstihbarat notlarından, Küçük’ün bugün AKP Genel Başkan Yardımcısı olan, eski Kültür ve Turizm Bakanı Numan Kurtulmuş’u Oktarcılara şikâyet ettiği anlaşılıyor. “‘Numan Kurtulmuş çok etkisiz birisi’ dedi. RTÜK’te düzenleme yapmaya da çekiniyor’ dedi.” Oktarcıların A9 TV’sinin RTÜK ile yaşadığı sorunları hatırlatalım. Üstelik, Oktarcılar’a şikâyetler bununla da sınırlı kalmamış. Notlarda şu ayrıntılar da var: “‘AK Parti’ye yakın tüm kanallar için (TV Net, Ülke TV, Kanal 7) hepsi çok etkisiz’ dedi. ‘Sizin yüzde biriniz kadar bile konuşulmuyor bu kanallar’ dedi.” Oktarcılar, Küçük’le görüşmelerini şöyle not almış: “Genel bize yaklaşımı sıcak.” Kritik belgelerden “bir tanesi”nin öyküsü böyle…. Bir gazeteci, silahlı örgüt suçlamasıyla yargı önüne çıkarılan bir gruba, neden “milis kuvveti” kurulmasını önerir? MİT Başkanı’nın adını kullanarak neden MİT ile aracılık teklif eder? Neden bazı hükümet üyelerini şikâyet eder? Bir sorum da şimdi Anayasa Mahkemesi’nde olan İrfan Fidan ve Adalet Bakan Yardımcısı olan Hasan Yılmaz’a: Adnan Oktar grubuyla “milis kuvveti görüşmeleri”nin, “istihbarat toplantıları”nın neresi gazetecilik faaliyeti? “Sizden olmayan” bir gazeteci bunu yapsa, söz konusu belgeler yine böyle kaybolup gidecek miydi? Kuşkusuz bu soruların cevabı hem sizde hem de bugün Adliye’de halen görev alan “çalışma arkadaşlarınızda” vardır! Oktarcıların arşivinden çıkan, kendisinin “devlet görevi” dediği “Cem Küçük materyallerinden biri” bu şekilde. Kumu deniz alır, toprağı yağmur götürür. Boyun eğmeyen insan, bir ömre yetecek kadar düşman sığdırıyorsa, boşuna yaşamamış demektir.",https://www.cumhuriyet.com.tr/yazarlar/baris-terkoglu/polisin-yakaladigi-cem-kucuk-belgesi-1841347
Barış Terkoğlu,Sedat Peker’in verdiği tarih,07 Haziran 2021 Pazartesi,"Deniz kenarında saatlerce yürüyorsun ama denizi görmüyorsun. Duvarlarla çevrili yalılar engel oluyor. Her yanı suyla çevrili şehirde maviye bakmak da bir ayrıcalık. Servet hareket ettikçe yalı sahipleri de değişiyor. Emlakçılara göre son yıllarda olağanüstü bir hızda satılıyor. Sedat Peker bu kez, adı SBK diye kısaltılan Sezgin Baran Korkmaz’ın, bir işadamıyla yaşadığı alacak-verecek krizine, İçişleri Bakanı’nın müdahale ettiğini anlattı. İddiasına göre, 5 Aralık 2020’de, SBK, bakanlığa çağrılmıştı. Bakan Soylu, SBK’nin 45 milyon dolarlık alacağından vazgeçmesini istemişti. Peker’in iddiasına göre, bakanlıkta SBK’ye, kendisi hakkındaki tahkikat haberi verildi. Yurtdışına çıkması istendi. Bunun yanı sıra Peker, SBK’nin Paramount Oteli’nde yargının, bürokrasinin ve medyanın kritik isimlerinin hiçbir ücret ödemeden tatil yaptığını da söyledi. Aslında “Vay arkadaş” dedirtmiyor. Sebebi basit. Zira SBK hakkında, yargının tuhaf kararları bunları düşündürmüştü. Ayrıca bunları uçan kuşlar bile konuşuyordu. Peker’in açıklamalarının ardından meseleyi bilen kritik isimleri aradım. Bir tanesi şunu anlattı: “İçişleri Bakanlığı’na bir kez değil aynı gün iki kez gitti. Telefonla çağrıldı. İlk gidişinde elindeki senedi şimdilik icraya koymaması istendi. O da tamam dedi. Bakanlıktan çıktı. Derken kısa süre sonra telefon geldi. Tekrar bakanlığa çağrıldı. Gittiğinde ‘devlet meselesi, bu parayı hiç alma’ denildi.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İkinci kaynak da aynı hikâyeyi başka benzer detaylarla anlattı. Onun anlattığında tekrar bakanlığa dönme yoktu. Bakan telefonla konuşmak için odadan çıkıyor, sonra tekrar geriye dönüyordu. Eklediği bir ayrıntı daha vardı: “İçişleri Bakanı görüşmede SBK’ye ‘Biz seni Çakıcı’nın elinden almadık mı’ dedi. Gerçekten de Kervansaray Otelleri’nin satışı sırasında SBK’ye karşı Alaattin Çakıcı devreye girmişti. Çakıcı, SBK’yi görüşmeye çağırmıştı. Ancak Çakıcı’nın adamlarının telefonları o sırada polis tarafından dinleniyordu. Hem bu görüşme hem de SBK’nin ofisinin basılması bu sayede önlendi. Arkasında devlet desteği olduğunu düşünen SBK, Çakıcı’ya meydan okuyabildi.” Kısacası kaynaklar Peker’in anlattıklarını nüanslarla doğruluyor. Devletin, hukuk kılıcını herkese karşı eşit kullanmak yerine mafya, işadamları, yargı, siyaset arasında düzenleyici olmayı seçtiği bu yol, aslında devleti de çökertiyor. İşin ilginç yanı, İçişleri Bakanlığı’ndaki o görüşmede SBK’ye, “Bu bir devlet kararı” deniliyor. Haliyle devlet ile mafya arasındaki çizgi iyice belirsizleşiyor. Biliyorum. Anlamakta zorlanıyorsunuz. “Kim bu adamlar, nereden çıktı”, diyorsunuz. Özetlersek, ABD’de “Kingston Kardeşler” olarak bilinen Jacop Ortell Kingston, Isaiah Kingston, Rachel Kingston, Sally Kingston’un yargılandığı dava, Türkiye ile ilişkilendiriliyor. Suçlarını itiraf eden ve mahkûm olan Kingston kardeşler, ABD hazinesini dolandırarak 500 milyon doları ülke dışına çıkarmıştı. ABD makamları, bu paranın en az 132 milyon dolarının Türkiye’ye gönderildiğini düşünüyor. Gerçekten de Kingston kardeşler, Türkiye’de kurdukları şirket aracılığıyla, Türkiye’ye para taşıdı. İşte SBK de Türkiye’deki mahkemeler tarafından bu parayı kullanmakla suçlanıyor. Peki, SBK ne iş yapıyor? Kendisi şöyle anlatıyor: “Batmış olan, kapanmış olan şirketleri satın alıyorum, onları yeniden üretime kazandırıyorum, insanlar çalıştırıyorum, ekonomiye katıyorum.” Kısacası SBK, Türkiye’de “zor durumda” olan şirketleri ucuza alıyor. Sonra “bir şekilde” düze çıkarıp pahalıya satıyor. Haliyle Korkmaz’ın hem alışları hem satışları tartışma yaratıyor. Peker’in iddialarının peşine düşmek için hukuk serüvenini takip etmek gerekiyor… 30 Eylül 2020’de İstanbul Cumhuriyet Başsavcılığı, SBK’nin de aralarında olduğu 14 kişi hakkında, malvarlıklarına el konulması talebinde bulundu. Aynı gün 10. Sulh Ceza Hâkimliği kabul etti. Ayrıca SBK hakkında da yurtdışına çıkış yasağı kararı aldı. 5 Kasım 2020’de yeni bir gelişme oldu. Mali Suçlar Araştırma Kurulu Başkanlığı (MASAK), SBK’nin serveti hakkında “suç bulunamadı” raporu verdi. Ertesi gün, 6 Kasım’da, İstanbul Cumhuriyet Savcılığı bu kez el koyma kararının kaldırılmasını istedi. Aynı gün, İstanbul 3. Sulh Ceza Hâkimliği, SBK hakkındaki tedbir kararını kaldırdı. Yetmedi, 17 Kasım 2020’de de İstanbul 7. Sulh Ceza Hâkimliği, SBK hakkındaki yurtdışına çıkış yasağını bitirdi. Kısacası yargı, çok tuhaf şekilde, bir buçuk ayda tersine döndü. SBK’nin üstüne giderken bir anda rüzgâr ters esmişti. Ardından ilginç bir şey daha oldu. 5 Aralık 2020 günü “ne oldu ise” o gün SBK bir anda yurtdışına çıkmaya karar verdi. İstanbul Havalimanı’ndan hiçbir engele takılmadan Türkiye’yi terk etti. Peker’in verdiği tarihin (5 Aralık) aynı olduğunu hatırladınız mı? Tuhaflıklar burada bitmedi. Aralık sonuna gelindiğinde tablo yine değişti. 29 Aralık 2020 günü, SBK’nin de aralarında olduğu 19 kişi hakkında gözaltı kararı alındı. Üstelik bu kararı alan, kasımda SBK’ye “temiz” diyen İstanbul Cumhuriyet Başsavcılığı’ydı. Ama aynı yargının önceki kararı sayesinde, SBK çoktan Türkiye’yi terk etmişti. Söz konusu takvime, yargının gel-gitli tablosuna, aynı kişiyle ilgili verilen kararlardaki çelişkilere bakılınca, “çok yukarıdan” bir elin sürece müdahale ettiği, gözle değilse de akılla görülebiliyor. Üstelik… Söz konusu kararların ardından, yargıda ilginç değişiklikler de oldu. İstanbul Cumhuriyet Başsavcısı İrfan Fidan, 27 Kasım 2020’de Yargıtay’a, oradan tek dosya açmadan jet hızıyla Anayasa Mahkemesi üyeliğine atandı. Soruşturmada kritik kararları alan vekili Hasan Yılmaz da Adalet Bakan Yardımcılığı’na getirildi. Satrançta hem beyaz hem siyah taşlar aynı anda yer değiştiriyordu. Hikâyenin özeti böyle… Her şey bu kadar derken, elime dün ilginç bir belge geçti. 21 Mayıs 2021’de, yani iki hafta önce, İstanbul 10. İcra Müdürlüğü Mezat Salonu’nda bir açık artırma yapılmıştı. İstanbul Boğazı’nda, Beşiktaş-Ortaköy bölgesinde, üç değerli bina icrayla satılmıştı. Saat 14.00’te satılanı 25 milyona, 14.20’de satılanı 52 milyon 100 bin liraya, 14.40’ta satılanı 40 milyon 150 bin liraya aynı kişi almıştı. Zaten başka talipli de çıkmamıştı. Üçünün de alıcısı Bugaraj Elektronik Ticaret görünüyordu. Ne mi o? Aylar önce SBK ile ilişkili olmakla suçlanan ve bu nedenle hakkında tedbir kararı alınan şirketten başkası değil. Peki, satılan yalılar kimin? Yıllar önce, SBK ile Borajet satışı yüzünden mahkemelik olan Yalçın Ayaslı’nın çocuklarının. Yaklaşık 14 milyon dolar civarında olan rakam züğürdün dilini yorsa da konuştuğum emlakçılar “ucuza gitti” diyor. Ayaslı ailesinin bu nedenle kızgın olduğu söyleniyor. Biz Peker’i tartışırken, ucuza kapatma hikâyesi, yalıların sessizce el değiştirme öyküsü sürüyor. Parayı takip edemezsek yalıları ederiz. Yargıdaki zikzakları, siyasetteki entrikaları, Peker’in videolarını, mafyanın hesaplaşmalarını konuşurken adını sıkça andığımız “Pelikancılar”dan bahsederken de hep “yalıdakiler” demiyor muyuz zaten?",https://www.cumhuriyet.com.tr/yazarlar/baris-terkoglu/sedat-pekerin-verdigi-tarih-1842352
Barış Terkoğlu,Sarıklı asker hangi cemaatten?,05 Nisan 2021 Pazartesi,"Günlerdir tartıştığımız cüppeli-sarıklı amiral hangi cemaatten? Garip ama herkes farklı düşünüyor. Kesin olan şu ki resmi kayıtlarda bulunmuyor. Yani ne eski ne yeni, sicilinde herhangi bir tarikat bağlantısı yazıyor. Haliyle belgeli bir yanıtı yok. Deniz lisesinde öğrenciyken, Fethullahçıların düzenlediği hafta sonu pikniğine katıldığı için mercek altına alındığı anlatılıyor. Ancak bunun arkadaşlarının daveti olduğu, bu nedenle diğer öğrencilere yapılan işlemin ona yapılmadığı söyleniyor. Bugün nasıl böyle açık açık, makam aracıyla giderek bu görüntüyü verdi diye soruyorlar ya… Onu tanıyanlar FETÖ’nün tasfiye sürecinin bir dönüm noktası olduğunu ifade ediyor. Daha önce yediğiyle, içtiğiyle, giyinmesiyle diğer askerler gibi hayat süren Amiral, AKP-FETÖ kavgasının ardından görünür şekilde muhafazakârlığını öne çıkarmış. Basına yansıyan görüntüsündeki gibi kendisini açığa koyar hale gelmiş. Biliyorum, halen cemaat sorusu havada kaldı… İslami kesimdeki uzmanlara başvurunca ortak bir kanaatleri olduğunu gördüm. Tarikat ve cemaatleri izleyenler, giyinme ve davranış şekillerini takip edenler, sarık bağlamasından cüppeye kadar işaretlerini tanıyanlar hemen “Kurdoğlu” yanıtı verdi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Belki öyle, belki değil. Ama dışarıya yansıyan, belki de “yansıtılmak istenen” tablo bu şekilde. Nurculuk kökenli ama aynı zamanda FETÖ’ye rakip Kurdoğlu Grubu, cemaatler içinde en az bilineni. İşin ilginci, Diyanet’e mal edilen meşhur tarikatlar raporunda, küçük gruplar hatta kişiler bile eleştiriyle yer alırken “Kurdoğlu Grubu”na ilişkin tek satır yok. Daha çok, Cumhurbaşkanı Erdoğan ile eski Genelkurmay Başkanı İlker Başbuğ’un açıklamalarından hatırlıyoruz. Başbuğ, “(MİT’ten) ‘TSK’de Fethullah Gülen Cemaati’ne mensuptur’ diye tek bir rapor gelmedi. Başka raporlar geldi mi? Geldi. En çok gelen raporları da ben size söyleyeyim: Mehmet Kurdoğlu Cemaatiyle ilgili, Mehmet Kurdoğlu’yla ilgili geldi” ifadelerini kullanmıştı. Erdoğan da doğrulayarak “YAŞ’ta önümüze imza için getiriyorlardı. (…) Bunların içinde çoğu zaman FETÖ’cü değil, Nurcuların içerisinden Kurdoğlu takımı vardır” demişti. Resmin bütünü FETÖ operasyonlarıyla çıktı. TSK içinde bir cemaatler savaşı vardı. Adını, lideri Mehmet Kurdoğlu’ndan alan rakip cemaat, FETÖ tarafından kasıtlı olarak açığa çıkarılıyordu. FETÖ, ışığı başkasına tutarken kendisi karanlıkta kalıyordu. Aslında görünen köy, kumpas davalarından okunuyordu. Zira 2009 yılında piyasaya sürülen, FETÖ imalatı İrticayla Mücadele Eylem Planı’na, izini şu satırlarla bırakmıştı: “Kurdoğlu cemaati ve benzeri diğer cemaatlere mensup TSK personelinin TSK ile ilişkileri kesilirken FG (Fethullah Gülen) grubuna mensup oldukları için atıldıkları şeklinde haberler yaptırılarak kamuoyunda FG grubunun büyük yara aldığının düşünülmesi sağlanacaktır.” Kumpasın, Kurdoğlu cemaati gösterilerek nasıl kurgulandığını, tutuklanan MİT’çiler o yıllarda hapishaneden şöyle anlatmıştı: “Kurdoğlu cemaati içinde bulunan ‘Erzincan’ kodlu öğrenci, MİT’in internet sitesine, cemaatin faaliyetlerine ilişkin olarak bilgi vermek istedi. MİT ana karargâhı da gelen mesaj üzerine öğrenciyle görüşülmesi talimatı verdi. 5 ay boyunca görüşme sürdü. Verdiği bilgilerin tutarsızlığı nedeniyle ekim ayında ilişki kesildi. Erzincan kodlu öğrenci, Erzurum Savcısı Osman Şanal’a MİT görevlileri hakkında suç duyurusunda bulunmuş. Savcı Şanal da MİT görevlilerini Erzincan’da Albay Dursun Çiçek tarafından hazırlandığı iddia edilen İrticayla Mücadele Eylem Planı’nı uygulamakla suçladı.” Rüzgâr tersine döndü. Kurdoğlu cemaati, FETÖ operasyonlarıyla daha çok konuşulmaya başlandı. Gazeteci Tolga Şardan, beş yıl önce Milliyet’te, “(TSK’deki) tasfiyelerin, sivil bürokraside olduğu gibi ‘güçlü bir yapı’ tarafından gerçekleştirildiği yönünde bilgiler yansımış durumda kulislere” diye yazmıştı. Onu Hürriyet yazarı Mehmet Y. Yılmaz tamamlamıştı: “Öyle görünüyor ki TSK’da bu işleri yapan dairelerde bir başka ‘cemaat’ etkin. Bunlara Kurdoğlu cemaati ya da grubu deniliyor.” Kurdoğlu denilince, pek çok yerde, doğru ya da yanlış, “dershane” ve “vakıf” kelimesi geçiyor. Nurcuların toplantı yaptıkları evlere “dershane”, buradaki sohbet-okumalara ise “ders” deniliyor. Bu evlerde sürekli kalan, kendisini Nur’a adayanlara imamlara “vakıf” deniliyor. Bazı Nurcu gruplarda kendisini adama hali, bir tür ruhbanlaşmaya, hatta Said Nursi’yi taklit ederek evlenmemeye kadar gidiyor. Ankara- Balgat merkezli Kurdoğlu Grubu, işte bu ilişkileri en keskin şekilde sürdüren grup. Tabiri caizse “kökten Nurcu”. Nurcular içinde en içe kapanık, en mutaassıp yapı. “Eski Türkiye”de devletin bir güvenlik raporu onları şöyle tanımlıyordu: “Ankara’da Sıddık Dursun ile birlikte yer aldığı gruptan ayrılarak, kendi adıyla anılan grubunu kuran Mehmet Kurdoğlu, halen Ankara, Adana ve K.Maraş’ta az sayıdaki öğrenci evleri çerçevesinde faaliyet yürütmektedir.” Ayrılış nedeni, iddiaya göre, “gizliliğin ve ihtiyatın ihlal edilmiş olması”ydı. Nitekim açık kaynaklarda, haklarında en az bilgi bulunan cemaat, tartışmasız Kurdoğlu Grubu. İnternet siteleri bile yok. Gizlilik için, asker üyeler siviller ve diğer memurlarla aynı “derslere” katılmıyor. Sadece “vakıf” olanlar onları tanıyor. Vakıflar, Risalelerdeki pasajlar dışında neredeyse başka bir okumanın olmadığı sohbetler düzenliyorlar. Nitekim cemaate adını veren Mehmet Kurdoğlu da en büyük “vakıf”. Askeriye içinde örgütlü oldukları, sadece resmi raporlardaki iddialardan ibaret değil. Rakip İslamcı gruplar da bunu dile getiriyor. Peygamber’in evlilikleri yerine Nursi’nin bekârlığını örnek almaları, hem bazı Nurcu gruplar hem de diğer İslami kesimler tarafından eleştiriliyor. İşte bir “dershane”de çekilmiş görünen, o fotoğraflardaki kısa kollu cüppe ve Nursi gibi bağlanmış sarık, İslami camiayı tanıyanlara “bu Kurdoğlucu” dedirtiyor. Daha da ilginci… Siz belki kızarak “sarıklı amiral” dediniz. Ama Nurculuk yazını, uzun yıllardır “Hulusi’ye omuz verecek sarıklı asker” beklentisiyle dolu. Nursi, Beşinci Şua’da, gelecekte bir gün, Türk ordusunun “İslam ordusu”na dönüşeceğini haber veriyordu: “Kahraman ve mücâhid ordunun ve dindar milletin ruhundaki iman nuru ve Kur’an ışığıyla hakikatı hâli göreceği…” Bir asker olan sadık talebesi Hulusi Bey’in (Yahyagil) rüyasını yorumlayan Nursi’nin yaptığı bir başka yorum beklentiyi somutladı. Nursi “Sarıklı küçük genç bir zât ise; Hulusi’ye omuz omuza verecek belki geçecek birisi” dediği kişi için, “O genç, kuvve-i velayetle meydana atılacak bir zâttır” tespitini de yapıyordu. FETÖ’cülerden diğer Nurcu cemaatlere kadar hepsi, “Hulusi’ye omuz verecek sarıklı”yı bekledi. Kumpaslar kurarak silah arkadaşlarını tasfiye ettiren, kendilerini gizleyerek bir gün ortaya çıkmaya hazırlanan, nihayetinde 15 Temmuz’da kendi milletine kurşun sıktıran, bu kör inancın motivasyonuydu. “Meydana atılmış” sarıklı-cüppeli bir amiral zat, TSK içinde tartışılan cemaatler, çoğu FETÖ kumpaslarıyla yıllarca hapis yatmış emekli 104 amiralin akıl yoluna çağıran uyarısı, bir zamanlar FETÖ ile kol kola gezenlerin “bunlar darbeci” diye ortaya çıkması, savcılar, mahkemeler… Bir ülke aynı öyküyü sizce kaç kez yaşar?",https://www.cumhuriyet.com.tr/yazarlar/baris-terkoglu/sarikli-asker-hangi-cemaatten-1825657
Barış Terkoğlu,Bugün bir kadın daha yakılacak,08 Mart 2021 Pazartesi,"“-Mademki ev işlerinde bu kadar hünerlisin neden hanım hanımcık evinde oturmuyorsun? -Ev işi yapan kadın çok ama benim işimi yapacak kimse yok.” Yazar Bernard Shaw, erkeklerin savaşına elinde kılıçla giren Jan Dark’ın, sonu yakılmayla biten mahkeme sorgusunu böyle anlatıyordu. Siz, bir kadınlar gününde bu yazıyı okurken, ben bir kadının 6 asır sonra elindeki keskin kalemiyle yargılanmasına tanık olacağım. Aslında öykünün tanığısınız... “Durmuş Özkan” takma adlı ihbarcı, 17 Ekim 2019’da Ankara Cumhuriyet Savcılığı’na bir mektup yazdı. Nedense 17 gün bekleyip, 4 Kasım 2019’da, Ankara’da bir postaneden savcılığa gönderdi. Mektup, 13 Kasım 2019’da savcılık tarafından alındı. Mektupta “Hadımköy Kışla Komutanlığı’nda görevli Astsubay Erdal Baran devlete karşı suç işlemektedir. Gizli kalması gereken operasyonlara ait bilgileri telefonla dışarı çıkardığı kanaatindeyim” yazıyordu. Hadımköy, İstanbul’daydı. Ama ihbarcı bunu nedense Ankara’daki savcılığa bildiriyordu! Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Elbette, böyle bir ihbarı ciddiye alıyorsanız hemen harekete geçersiniz. Ancak öyle olmadı. Savcılık bir süre bekledi. Olay yeri İstanbul’du. Oradaki savcılığa da göndermedi. Tam 16 gün bekledikten sonra 29 Kasım’da soruşturma açtı. 2 Aralık 2020’de Astsubay Erdal Baran hakkında dinleme kararı aldı. Savcılık, Astsubay Baran ile gazeteciler Müyesser Yıldız ve İsmail Dükel arasında konuşmalar olduğunu bu sayede “önceden bilmiyormuş gibi” fark etti! Neredeyse tamamı Baran’ın aradığı konuşmalardı. Ortada belge gönderme yoktu. Müyesser Yıldız’ın eski model bir telefonu vardı. Haliyle tüm dosya gizli saklı değil, açıkça telefonda yapılan konuşmalardan ibaretti. Buna dayanarak 9 Ocak-9 Mart 2020 aralığında gazetecilerin de telefonları dinlenmeye başladı. Dinleme 9 Mart’ta bitti. Devam da etmedi. Öyle ya böyle önemli bir suç işlenmeye devam ediyorsa takibin sürmesi, hatta fiziki izlemeye dönüşmesi gerekmez miydi? Bu arada Müyesser Yıldız’ın, yaptığı 15 Temmuz haberleri nedeniyle, Savunma Bakanı Hulusi Akar’la davalık olduğunu hatırlatalım. 5 Haziran 2020’de ise İçişleri Bakanı Süleyman Soylu’nun hakaretlerine karşı, Müyesser Yıldız, bakana 1 liralık dava açmıştı. Bundan 3 gün sonra, 8 Haziran 2020’de Yıldız, Dükel ve Baran gözaltına alındı. 12 Haziran’da Baran ve Yıldız tutuklandı. 18 Haziran 2020’de savcılık, Milli Savunma Bakanlığı’na (MSB) bir yazı yazdı. Görüşmelerin içeriğinin “gizli bilgi” olup olmadığının tespit edilmesi isteniyordu. MSB bir heyet kurdu. Heyet, bir astsubay ile iki gazetecinin telefon konuşmalarını inceledi. 11 Eylül 2020’de verilen yanıtta; özetle, konuşmaların bir kısmıyla ilgili Genelkurmay ve Kara Kuvvetleri’nde gizli belgeler olduğu, bir kısmıyla ilgili olmadığı yazıldı. Savcılık bu yanıta dayanarak birkaç gün sonra iddianame hazırladı. Buraya kadar olan detayları gördünüz, duydunuz, okudunuz, biliyorsunuz. Öyle ya her gün televizyonlarda askeri operasyonlar, uçan uçaklar, atılan füzeler saatlerce konuşuluyordu. Kimi harita başında anlatılan kimi olay yerinden gösterilen görüntülerle eksik kalan bir şey olmuyordu. Bir televizyon kanalındaki reytingi yüksek bir programı alıp MSB’ye gönderseler, “bunlar doğru mu” deseler, alınacak cevap aşağı yukarı aynı şey olacaktı. Mahkeme “doğrudan suçu” bulmak için farklı bir şey yaptı. Astsubay Baran’ın görev yaptığı birliğe bakılarak Baran’ın gazetecilerle konuştuğu konular hakkında var olan belgeleri “görmüş olma ihtimali var mı” diye sordu. Öyle ya Baran neredeyse her konu hakkında yorum yapıyor, bütün dünya meselelerini anlatıyordu. 4 Kasım 2020’de, İstanbul’daki birlik, bu soruya “yerinden” yanıt verdi. 23 Temmuz 2008-8 Haziran 2020 aralığında Baran’ın Hadımköy’deki birlikte ikmal astsubayı olduğu, lojistik faaliyetlerin yürütülmesinden sorumlu olduğu söylendi. Baran’ın ulaşma yetkisi olan belgeler şöyle anlatıldı: “İkmal astsubayı kullanıcı yetkisiyle yalnızca birliğinin verilerinin bulunduğu yalnızca kendisine tanımlanan ikmal astsubayı klasörüne erişim yetkisi bulunmaktadır.” Baran’ın söz konusu tarihler arasında, yurtiçi ve yurtdışında herhangi bir göreve gitmediğinin anlatıldığı yanıtta, başka belgelere de ulaşamadığı söylendi. Nihayetinde Baran’ın konuşmaları için “görevi gereği bilgi sahibi olabilir” denildi. 24 Kasım 2020’de, Baran’ın birliği, bir çalışma daha yaptı. Gazeteciler ile Baran arasındaki sohbete konu olabilecek 31 ayrı konuşma başlığında birliklerine gelen belge olup olmadığını tek tek inceledi. Sonuçta Baran’ın birliğinde, bu bilgi ve belgelerin tamamına yakınına rastlanmadığı ya da söz konusu belgelere Baran’ın ulaşmadığı anlaşılıyordu. Ulaşabildiklerinin de konuşmalarla alakası yoktu. Mahkemeye gönderilen dosyada bir şey daha dikkatimi çekti. O da Baran’ın birçok kez psikiyatriye sevk edilmiş olması ve burada konan tanılar. Nihayetinde TSK’nin en düşük rütbeli personelinin bildiği düşünülen “devlet sırları”... Gazetecileri normal hattan arayıp anlattıklarından çıkan ifşa suçlaması. İki bakanın hedefindeki “sakıncalı gazeteci”nin bu bahaneyle tutuklanması. İstanbul’daki birliğin kendi araştırmasının bile savcılığı yalanlaması. Yine isimsiz ihbarlar, yetkisiz soruşturmalar, sıra dışı dinlemeler. Bütün bunlar olurken televizyonlarda her şeyi konuşan emekli askerler, “artık gazeteciler özgürce yazacak” diye anlatılan hukuk reformları. Batı yakasında değişen bir şeyin olmadığı bu hikâyede, bugünkü mahkemenin vereceği karar da aşağı yukarı belli. Yine de hâlâ boşlukta kalan bir şey var. TSK’nin en düşük rütbeli askerini ve konuştuğu gazeteciyi “olmayan belge” ve “olmayan devlet sırrı” ile tutuklatanlar, nasıl oldu da Kara Kuvvetleri istihbaratının başına bir Fethullahçı generali atadı? Nasıl oldu da TSK’nin bütün sırlarını, rütbesini Fethullah Gülen’in taktığı bir isme, üstelik hakkında her şey bilinirken teslim ettiler? Nasıl oluyor da yıllardır FETÖ ile ilişkisi çeşitli şekillerde sürmüş o general bugün dışarıda gezerken, psikolojik sorunları olduğu bilinen bir astsubay içerde tutulmaya devam ediyor? Bütün bunlar, yıllardır o izleri süren bir gazeteciyi bahaneyle cezalandırmak için olmasın! 8 Mart’ın fabrikada yakılan kadınlar anısına “emekçi kadınlar günü” olduğunu anlatıyoruz. Shaw’ın eserinde, Jan Dark’ın kendisini yakanlarla hayali karşılaşmasında söylediği gibi: “Sen beni yakmasaydın bu kadar iyi hatırlamazlardı!” Bugün bir ateşin alevlenişini, insan aklının içindekilerin tutuşmadığını bilerek izleyeceğiz!",https://www.cumhuriyet.com.tr/yazarlar/baris-terkoglu/bugun-bir-kadin-daha-yakilacak-1818916
Barış Terkoğlu,AKP dosyasındaki terör örgütü,25 Mart 2021 Perşembe,"İnsan hafızası unutmakla malul. Hatırlamak aklın direnme eylemi. Yıllar sonra, HDP vesilesiyle “AKP kapatma davası, terör örgütü, bir zamanlar açılan davalar” gündeme gelince merak ettim. Acaba 2008 yılındaki AKP kapatma davasına giren bir terör örgütü var mıydı? Elbette kastettiğim PKK ya da IŞİD değil. Doğrudan FETÖ’den bahsediyorum. Anayasa Mahkemesi’nin (AYM), 2008/1 esas sayılı dosyasını açtım. Bu kalın dosya, Yargıtay başsavcısının iddianamesinden, AKP’nin savunmasından, karşılıklı beyanlardan ve nihayetinde karardan oluşuyor. Gelelim “örgüt”e… İddianameye bakıldığında, Yargıtay Başsavcılığı’nın AKP’yi, Fethullahçılara destek vermekle açıkça suçladığı görülüyor. Elbette 13 yıl önce FETÖ adı kullanılmıyordu. Buna rağmen savcı Abdurrahman Yalçınkaya, Gülenciler için “örgüt” ifadesini tercih ediyor. AKP’nin “Cemaat” kavramını kullanılmasını da eleştiriyor: “Bir tarikat liderinin oluşturduğu yasadışı dini örgütlenme bir anlamda meşrulaştırılarak ‘Fethullah Gülen Cemaati’ olarak nitelendirilmiştir.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet AKP ise yaptığı savunmalarda ısrarla Gülen’e ya da örgütüne yönelik olumsuz bir dil kullanmıyor. Örnek mi? En bilineni, dönemin Dışişleri Bakanı Abdullah Gül’ün yurtdışındaki Gülen Okulları’na destek verilmesi için yayımladığı genelge. 16 Nisan 2003’te büyükelçiliklere gönderilen metinde, okullarla temas ve işbirliğinde bulunulması istenmişti. İşte bu olay, iddianamede suçlama olarak AKP’ye geri döndü. Yargıtay Başsavcısı, konuyu şöyle ifade etti: “Laik devlet yapısını değiştirerek yerine dini kurallara dayalı bir devlet kurmak amacıyla yasadışı örgüt kurup bu amaç doğrultusunda faaliyetlerde bulunmak suçundan hakkında dava açılan Fetullah Gülen isimli tarikat liderinin yurtdışında kurduğu okullar bir ticari şirket olarak değerlendirilip temas ve işbirliği yapılması, Abdullah Gül’ün Dışişleri Bakanı olduğu dönemde Bakanlığın genelgesi ile Büyükelçiliklerimizden istenmiştir.” Savcılık, AKP’ye defalarca Fethullahçıları destekleme suçlamasında bulunurken Gülenciler için, 13 yıl sonra bugün, herkesin kabul edebileceği tanımı yapıyor: “Demokratik yollardan devlet kademelerinde kadrolaşarak Atatürk İlke ve Devrimlerini ortadan kaldırıp Şeriat esaslarına dayalı bir devlet kurma…” AKP ise yaptığı savunmada genelgeyi reddetmiyor. Ancak Gülencilerle ilişki konusunun bir talimat olmadığını söylüyor: “(…) Bahsi geçen dernek, vakıf ve okulların faaliyetler ve tutumlarına bağlı olarak ve yerel koşullar çerçevesinde temas ve işbirliğinde bulunma konusunun misyon şeflerimizin takdir yetkisi içinde bulunduğu hatırlatılmaktadır.” Savcı Yalçınkaya ile AKP arasındaki Gülen atışması, dava dosyasında sürmüş. AKP verdiği savunma eklerinde, bir zamanlar Gülen okullarını ziyaret eden devlet yetkilileriyle ve bunun fiilen suç olmadığıyla kendisini savunurken, Savcı Yalçınkaya mütalaasında itiraz ediyor: “Fethullah Gülen’in faaliyetleri Anayasal düzene ve laikliğe aykırı eylemlerdir. Bu nitelikteki eylemler suç olmaktan çıkarılsa dahi siyasi partilere isnat edilebilir (…)” Anayasa Mahkemesi, 30 Temmuz 2008’de verdiği kararda, AKP’nin laiklik karşıtı odak olduğunu söyledi. Ancak partiyi kapatmak yerine hazine yardımından yoksun bıraktı. Bu cezayı eksik bulanlar da vardı. Zira 6 üye partinin kapatılması gerektiğini söylüyordu. Karara, kapatma isteklerini söyleyerek şerh düştüler. AKP’nin Gülen okullarına destek veren genelgesine de dikkat çektiler. Hazine yardımından mahrum bırakılmanın yeterli olmadığını söylediler. Sonuç olarak AKP, şimdi FETÖ adıyla andığımız yapıyla ilişkileri de delil kabul edilerek cezalandırılan ilk siyasi parti oldu. FETÖ, yıllar sonra terör örgütü kabul edildi ancak “siyasi ayak” tartışılırken o mahkeme kararı ve yapılan savunma unutuldu. Tayyip Erdoğan’ın gündeme geldiğinde “Teröre bulaşmadıktan, bir fiili eylemin içerisinde olmadıktan sonra, ülke hassasiyetlerini koruyan derneklerle, vakıflarla niçin bizim büyükelçiliklerimiz iletişim içinde olmasın” diyerek savunduğu genelge, AKP-FETÖ ittifakının dağılmasıyla iptal edildi. O davada, AKP’nin ceza almamasını savunan tek üye, Başkan Haşim Kılıç’tı. İlginçtir, Kılıç da yıllar sonra lehine oy verdiği partinin hedefi oldu. Şimdi pek kimse anımsamıyor. Ancak mahkeme dosyasını açınca gözüme ilk çarpan, Kılıç’ın AKP’yi savunmaya sosyalist Rosa Lüksemburg’dan yaptığı alıntıyla başlaması oldu: “Özgürlük, yalnızca ve daima farklı düşünenlerindir.” Geçmiş, ondan habersiz olanlar için ne ifade eder bilmem. Ama bildiğim bir şey var: Geleceğin resmi, mutlaka geçmişi hatırlayanların renkleriyle yapılacak.",https://www.cumhuriyet.com.tr/yazarlar/baris-terkoglu/akp-dosyasindaki-teror-orgutu-1823024
Barış Terkoğlu,Erdoğan’la görüşen Kasımpaşalı amiral,12 Nisan 2021 Pazartesi,"Geçmiş yaşadıklarımız mı? Yoksa anlattıklarımız, yazdıklarımız mı? Her yeni sözle, kelimeyle bir başka geçmiş mi inşa ediyoruz? Amirallerin açıklamasının ardından koparılan fırtınadan söz ediyorum. Ağza gelen her söz söylendi. Fakat biri var ki… Konuşanlar değil de yaşayanlar, “Orada durun” dedi. Cumhurbaşkanı Erdoğan, 10 yıl önce, amiraller kumpasla tutuklandığında başbakandı. “Ben bu davanın savcısıyım” dememiş, onları tutuklatan FETÖ’cü savcılara “ne istedilerse vermemiş”, tasfiye kararlarının altına imza atmamış gibi konuştu. “Bunları FETÖ’cü hainlerin başlattıkları 15 Temmuz darbe girişimine karşı milletimizin yanında yer alırken de görmedik” dedi. Neyse ki çok eski değil. Ama hatırlamak için de insanın bir sandalyeden kalkıp diğerine oturmak kadar emek harcaması gerekiyor. Görevdeki amiraller ne yaptı Bildirinin altında imzası bulunan emekli Amiral Bülent Bostanoğlu, 15 Temmuz gecesi Deniz Kuvvetleri Komutanıydı. Binbaşı O.K.,darbe günü öğleden sonra MİT binasına gelip “darbe olacak” ihbarında bulunduğu, bu da Genelkurmay’a bildirildiği halde, koca kuvvet komutanı olaydan haberdar edilmedi. Hem 15 Temmuz gündüz, hem 16 Temmuz sabahındaki görevleri İstanbul’daydı. Akşam bir düğüne katılmıştı. Diğer komutanlar gibi darbeciler tarafından yakalanıp rehin alınacaktı. Gece boyunca sürekli yer değiştirerek telefonla verdiği talimatlarla, darbeyi bastırmaya çalıştı. Milli Savunma Bakanı’yla gece görüşüp, CNN Türk’e bağlanıp darbeye karşı açıklama yapabilen tek kuvvet komutanıydı. Onun da emeğiyle Deniz Kuvvetleri’nde darbeye katılım düşük oldu. Bunlar benim fikrim değil. 15 Temmuz sonrası darbe davalarının tutanaklarını açıp bakanlar, Bostanoğlu’nun müşteki-tanık sıfatıyla verdiği ifadelerini okuyabilir. Nitekim Bostanoğlu, Cumhurbaşkanı’nın kararıyla, 15 Temmuz’dan sonra da görev süresi bitene kadar, kuvvet komutanlığını sürdürdü. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Listede imzası olan emekli amirallerden biri Önder Çelebi’ydi. Eşi Gonca Çelebi’yi Balyoz davası sırasındaki Sessiz Çığlık eylemlerinden tanıyordum. Önceki gün aradığım Gonca Hanım, “O gece ölüm korkusu yaşadık. Önder bizi bırakıp gitti. Foça’da darbeci deniz piyadelerinin karşısına çıktı.” dedi. Sahiden Önder Çelebi, Foça’da Amfibi Gemiler Komutanlığı’na vekâlet ediyordu. Erkenden müdahale ederek gemilerin limanı terk etmesini engellemişti. İmzacı bir başka emekli Amiral Hakan Ercan da aynı gece oradaydı, darbeyi bastırmak için Çelebi’yle birlikte ter döktü. İmzacı amirallerden Hasan Nihat Doğan, 15 Temmuz gecesi Foça’daydı. Deniz Kuvvetleri Komutanlığı eski Lojistik Başkanı olan Doğan, yemek yediği masadan silahla rehin alındı. Balyoz davasında hapis yatan amirallerden olan Bülent Olcay, 16 Temmuz sabahı darbecilerden Sahil Güvenlik Komutanlığı’nı teslim alan askerdi. 2018 yılına kadar bu görevi sürdürdü. ‘Bu hainlere inanmayın’ Sadece görevde olup darbeye direnenlerden ibaret değil… Çoğu kumpas mağduru olan amiraller, yıllarca FETÖ’cülerin yargı önüne çıkması için çalıştı. Şimdi gözaltında olan kanser hastası Ali Sadi Ünsal ya da Cem Gürdeniz gibileri, davalarda müşteki oldular. Sürecin aydınlatılması için ifade verdiler. Tanıklıklarını anlattılar. Gözaltındaki imzacı Amiral Türker Ertürk gibi, arkadaşlarına kurulan kumpasa karşı onur istifası verenler, FETÖ’ye karşı eylemler yaptı. Halka anlatabilmek için konferanslar düzenledi. Liste uzayıp gidiyor. Ama bu kadar değil… Emekli olduğu halde, o gece ellerinden gelen mücadeleyi verenlerin hikâyesi, hükümet medyasında bile yer almıştı. Balyoz davasında yıllarca hapis yatan Abdullah Can Erenoğlu’nun 15 Temmuz’daki çabasını Hürriyet şöyle haber yapmıştı: “Kahraman komutan, o gece sabaha kadar Genelkurmay Başkanlığı ve Sahil Güvenlik’teki darbecilerin teslim olması için uğraştı.” Erenoğlu’nun darbeci komutanların emrini dinleyen askerlere, “Evlatlar, bu vatan hainlerine inanmayın. Sizi de kandırıyorlar. Bu hainlerin emirlerine uyarsanız siz de vatan haini olursunuz” sözleri halen arşivde duruyor. Balyoz mağduru emekli amirallerden Caner Bener de o gece Erenoğlu ile birlikte Sahil Güvenlik Komutanlığı’nda darbeyi bastırmaya çalışmıştı. Erdoğan’la iki kez görüştü Fakat en ilginç sözleri, Atilla Kezek’in eşi Çiğdem Kezek’i arayınca duydum. Bugün gözaltında olan Atilla Kezek, kumpas davaları sürecinde onur istifası veren amirallerden biriydi. Çiğdem Hanım, 15 Temmuz gecesi, Foça’da Deniz Kuvvetleri Komutanlığı’na ait restoranda, amiraller Aydın Şirin ile Hasan Nihat Doğan’ın davetlisi olarak ailece yemek yediklerini anlattı. Bu sırada darbeci silahlı askerler masaya gelmiş, görev başındaki komutanlar Şirin ve Doğan’ı silah zoruyla esir almıştı. Çiğdem Hanım, eşinin amiralleri vermemek için elinden geleni yaptığını, sonrasında ise bulunduğu yerde darbeyi durdurmak için çabaladığını söyledi. Ancak… Çiğdem Hanım, “Eşim emekliydi, daha ne yapabilirdi, o yapacağını daha önce yaptı” dedi. Haksız mı? Kasımpaşalılığıyla bilinen Kezek, Erdoğan henüz başbakanken, kendisinin de üzerinde üniforma varken, şahsi inisiyatifiyle randevu isteyip iki kez Erdoğan’la görüşmüştü. Biri 1 Mayıs 2012’de Ankara’da Başbakanlık binasında. Öbürü 20 Temmuz 2013 günü İstanbul’da Dolmabahçe ofisinde. Erdoğan’a TSK’de Fethullahçıların nasıl örgütlendiğini, örgütün kumpas davalarla neyi hedeflediğini anlatan Kezek, somut bilgi ve belgeler de sunmuştu. Buna rağmen Kezek’in anlattığı Fethullahçı dönüşüm, tam gaz devam etmişti. Tasfiyeler gerçekleşmiş, FETÖ adım adım orduyu ele geçirmişti. Kezek, elinden geleni yapıp yine de çaresiz kalınca, hapisteki arkadaşlarına yapılanları protesto ederek onur istifası vermişti. Cumhurbaşkanlığı’ndan gelen telefon Çiğdem Hanım, 15 Temmuz’dan birkaç gün sonra eşinin Cumhurbaşkanlığı’ndan arandığını anlattı. Saray’daki kritik bir isim Kezek’i davet ediyor, örgütle mücadele stratejisi için yardım istiyordu. Yıllar önce görev başındayken Erdoğan’a her şeyi anlatan Kezek, gerçekleşen darbenin “görünen köy” olduğunu düşünüyordu. Bunun kırgınlığını da taşıyordu. Kezek, buna rağmen 25 Temmuz 2016 günü Saray’a gitti. Yıllar önce anlattığı tabloyu, yeniden saatlerce anlattı. Görev başında FETÖ ile mücadele ettiler. Hedef alındılar, hapsedildiler, tasfiyeye uğradılar, anlatmaktan hiç vazgeçmediler. Kimi emekliyken, kimi görev başında iken kendilerine kumpas kuranların gerçekleştirdiği darbeye direndiler. Geçen hafta da “ülkeye bir borç” olarak gördükleri Montrö açıklamasını yaptılar. Yıllar önceki gibi yine gözaltına alındılar, medyada linç edildiler. Yetmedi, her gün terör tehdidi aldıkları halde korumaları iptal edildi. Kapılarını çalan memurlar ellerine tebligat tutuşturdu. “15 gün içinde lojmanları boşaltın” denildi. Bütün günahların suç ortakları bir de “Milletin yanında yer almadılar” diyor ya… Siz kendinize yeni bir geçmiş yaratmak için milletin arkasına saklanıyor olmayasınız!",https://www.cumhuriyet.com.tr/yazarlar/baris-terkoglu/erdoganla-gorusen-kasimpasali-amiral-1827398
Barış Terkoğlu,AKP’li başkanın kesmediği sakalı,25 Şubat 2021 Perşembe,"Yaşanmış yılların ardından insanın elinde ne kalır? Rilke, kanser olduğunu öğrendiğinde Valais’teki kendi mezar taşını tasarlamıştı: “Gül, ey saf çelişki, Hiç kimsenin uykusu olmamanın sevinci Onca gözkapağı altında.” Yaşandı ve bitti, diyor muyuz? Yoksa eksik kalmış her duyguda, yarım kalmış her öyküde, erken bitmiş her yolculukta; gülün o saf çelişkisinin peşinden mi koşuyoruz? Geçen perşembe Regaip Kandili’ydi. Muhafazakâr kesimden bir arkadaşım “dikkat ettin mi” diye uyardı. Sahiden fark etmemiştim. Sadece kandil kutlaması değil, Oğuzhan Asiltürk bir süredir kamuoyu mesajlarını “Milli Görüş Lideri” imzasıyla yapıyordu. Tartışmasız, titri Erbakan’ı hatırlatıyordu. Geriye doğru gittiğimde, çok da eski değil, Asiltürk’ün imzasını Saadet’teki göreviyle ya da Milli Görüş Vakfı Başkanlığı’yla attığı okunuyordu. Her şey tesadüf mü? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Genel başkanları bir kenara bırakalım. Türkiye’de muhalefetteki partilerin en çok tartışılan siyasetçileri kim? Tartışmasız, CHP’nin İstanbul İl Başkanı, İYİ Parti’nin İstanbul İl Başkanı. Sürpriz değil. Cumhurbaşkanı Erdoğan da siyaset yolculuğunda, İstanbul il başkanıyken, aynı tartışmaların içine girmişti. Kısacası İstanbul tartışması hep Türkiye’nin anahtarı tartışmasıydı. AKP’nin son üç il başkanını hatırlıyor musunuz? Selim Temurci, 15 Temmuz gecesi basılan İstanbul teşkilatının başındaydı. Dediğine göre bazı bakanlar, bürokratlar hatta yandaş televizyon kanalı yöneticileri o gece telefonunu açmadı. 2015’te göreve gelen Temurci, Davutoğlu’na yakın görülüyordu. Tasfiye edildi. Gelecek Partisi’nde yoluna devam ediyor. Onun ardından, Pelikancıların teşkilatın başına gelmesiyle birlikte, Bayram Şenocak il başkanlığı koltuğuna oturdu. Şenocak, ortalarda görünmese de halen siyasetin merkezinde olan Berat Albayrak’a yakındı. Onun medyasına da... Gelgelelim, adı “yalıcılar”a çıkan grubun desteklediği Şenocak’ın, parti tabanındaki karşılığı tartışmalıydı. Binali Yıldırım’ın bir değil iki kez Ekrem İmamoğlu’nun karşısına çıktığı seçimde, “partinin ağabeyleri” başka bir il başkanıyla yürümek için çok uğraştı. Ancak olmadı. Şenocak, AKP’ye 25 yıl sonra İstanbul’u kaybettiren il başkanı olarak tarihe geçti. Albayrak’ın ardından ne zaman gideceği merak ediliyordu. Zamanının bu zaman olduğu anlaşıldı. AKP şimdi yeni bir il başkanıyla, Osman Nuri Kabaktepe’yle yola devam edeceğini açıkladı. Kuşkusuz hep karşılaştırılacak. Hepsi Karadenizli olsa da... Temurci, Erdoğan’ın hemşerisi, Rizeli. Şenocak, Albayrak’ın hemşerisi, Trabzonlu. Yeni başkan Kabaktepe ise Ordulu, yani Numan Kurtulmuş’un hemşehrisi. Özgeçmişlerine bakıyorum. Temurci, siyasete AKP’nin Kâğıthane ilçesinde atıldı. Şenocak, AKP’nin Güngören Gençlik Kolları’nda siyasete başladı. Yeni başkan ise daha farklı. Kabaktepe tartışmasız bir Milli Görüşçü. Refah Partisi’nden başlayan yolda, hep Milli Görüşçü oldu. Fazilet’teki ayrışmada da Saadet tarafında kaldı. Ordu Fatsa’da AKP’nin karşısına Saadet’in adayı olarak çıktı. Eğitimlerine bakıyorum. Temurci, imam hatip kökenli olsa da ardından Boğaziçi Üniversitesi’nde siyaset bilimi okudu. Şenocak ise İstanbul Üniversitesi’nde uluslararası ilişkiler. Yeni başkan Kabaktepe ise hem liseden imam hatipli hem üniversitede ilahiyattan mezun oldu hem de yüksek lisansını İslam felsefesi üzerine yaptı. Örgütçülüğüne bakıyorum. Hem Temurci hem Şenocak, AKP teşkilatlarından il başkanlığına, kuşkusuz yakın oldukları siyasetçilerin de desteğiyle geldi. Kabaktepe ise parti protokolünün pek de içinde değildi. Öyle ki adının konuşulduğu gece, partiye destek veren bazı isimler, hoşnutsuzluklarını “partiye üye değil, önce üye olsun” diyerek gösterdi. Zira o, AKP’nin ne yakınında ne uzağında, hem yakınında hem uzağında, İslamcı sivil toplum örgütlenmelerinin vitrininde yolculuğunu sürdürmüştü. Eskiye özlem duyan arkadaşlarının, birlikte yürüdüğü gençlik yoldaşlarının mutabakatıyla göreve çağrılmıştı. Adaylığının kamuoyuna yansıdığı akşam, Milli Gençlik Vakfı bayrağı önündeki gençlik fotoğrafının dolaşıma sokulması da o özlemin habercisiydi. Partiye yakın isimler farkları üzerine o kadar çok konuştu ki... Kabaktepe’nin kravattan uzak durması da hiç vazgeçmediği sakalı da akıllara geldi. Ama tartışmasız bir gerçek var ki her yol, benzetme, tartışmasız Oğuzhan Asiltürk’ün “lideriyim” dediği Milli Görüş’e çıkıyordu. Peki, Erdoğan neden bu kararı verdi? Neden bu “beklenen sürpriz” adımı attı? Herkes “Saadet’e el uzatma” diyor. Haksız değiller. Ama daha öncelikli bir durum var ki Erdoğan önce partisini bir arada tutabilmek, İstanbul’da yeniden seferber edebilmek için bu kararı aldı. Geçmiş biliniyor. Erdoğan, parti içerisinde birbirinden farklı grupları dengeleyerek ilerliyor. Muhafazakâr sağın farklı eğilimlerinden, teşkilatın içindeki gruplardan bir karışım yaratıyor. İstanbul’da Pelikan seven bir başkan giderken; gidilecek yönü, İstanbul’a Milli Görüş’le ilişki kurabilecek bir başkanın gelmesi gösteriyor. Saadet’e giden yol, aynı zamanda AKP’ye içkindi. Öte yandan Milli Görüşçülük, partinin beliren ittifaklarıyla öne çıkan milliyetçi kimliğinin öbür kefedeki dengeleyicisiydi. Öyle görülüyor ki; bir süredir kimlik krizi yaşayan, icraatlarının ne kadarının kendisinin ne kadarının ortağının olduğu tartışılan parti sadece bir il başkanı seçmiyor. Hem kendi bunalımına bir derman hem de iktidar için çizdiği yöne bir işaret arıyor. İstanbul görünen kısmı. Anadolu’da birçok teşkilatta yaşanan değişime bakılırsa, Erdoğan’ın “etkisi yüksek olmuştur” dediği İstanbul teşkilatındaki dönüşüm, gelecekten haber veriyor. Sisli, puslu, karanlık yolda geleceğe bir adım atarken elimizle geçmişi yokluyoruz. Dokunduğumuz yer tanıdık geldikçe, bulduğumuza inanıyoruz. Yaşamla yüzleşsek, belki de bizi uçuruma götürenin, onca gözkapağının altında bekleyen o uyku olduğunu söyleyecek.",https://www.cumhuriyet.com.tr/yazarlar/baris-terkoglu/akpli-baskanin-kesmedigi-sakali-1816223
Barış Terkoğlu,Erdoğan’ın ‘Bende kalabilir mi’ dediği amiral dosyası,15 Nisan 2021 Perşembe,"Bir gemi güvertesi. Gözleri bağlı şişman adam diz çökmüş. Karşısındaki dört asker, o an geldiğinde, diz çökmüş adamın kafasına üçer mermi sıktı. Kalabalık kurşuna dizme töreninden memnundu. Candide “Kim” diye sorduğunda kanlar içinde düşenin bir amiral olduğunu öğrenmişti. “Neden” diye sorduğunda aldığı cevap o kadar saçmaydı ki... Voltaire, Candide’de şöyle not etmişti: “Bu ülkede öteki amirallere ders olsun diye ara sıra bir amiral öldürmek âdettendir.” On yılda ne çok tören yaptık, ne çok amiral öldürdük. Her seferinde yandaşlarımıza ne çok “hurra” dedirttik. Kan ve barut kokusu havada asılıyken doymuş kalabalıkları nasıl da eve gönderdik. Pazartesi günü, bu köşede hedefe konmuş amirallerin hikâyelerini okudunuz. Yine de eksik kaldı... Deniz Kuvvetleri Komutanlığı kurmay başkanıyken istifa eden Atilla Kezek’in, o yıllarda, iki kez Erdoğan’la görüştüğünü yazmıştım. Acaba iki kişi neler konuşmuştu? Yanıtını bulmak için Kezek’in kitabı “Dışarıdakiler”i açtım. (Galeati Yayıncılık) Kitapta anlattığına göre, görüşme Kezek’in isteğiyle gerçekleşmiş ve bunda “Kasımpaşalılık” etkili olmuştu: “Çocukluğumda babamın teyzesi ve ailesi, Kasımpaşa’nın Kulaksız semtinin Sinanpaşa Mahallesi’nde oturuyordu. Dönemin başbakanı Recep Tayyip Erdoğan ve ailesi ile aynı mahallede yakın komşuydular. Başbakan Recep Tayyip Erdoğan beni hatırlamasa da kardeşimi tanıyordu. Kardeşim vasıtasıyla randevu talep ettim.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Randevu talebimden kısa bir süre sonra kabul cevabı geldi. Görüşme 1 Mayıs 2012 saat 14.00’te Ankara’da Başbakanlık’ta olacaktı” diyor Kezek. “Oldukça riskli bir işe girişmiştim” diye devam ediyor. Sadece eşi ve Deniz Kuvvetleri Komutanı Murat Bilgel’e haber verdiğini de ekliyor. (Kezek, Bilgel’in görüşmeye karşı çıktığını, buna rağmen gittiğini de not etmiş.) FETÖ takibinden kurtulmak için telefonunu kapatıp İstanbul’da bırakan Kezek, tam saatinde Erdoğan’ın odasına girdi: “Önce mahalle ve akrabalar bilahare Kasımpaşa ve Okmeydanı sohbetinden sonra iş, ziyaretin esas konusuna gelmişti. Konuyla ilgisi olmadığından Başbakan’dan müsaade isteyip kardeşimi görüşme salonundan çıkardım.” Devamını şöyle aktarıyor: “Genel olarak Türk Silahlı Kuvvetleri’nin bir saldırıyla karşı karşıya olduğunu, başta Deniz Kuvvetleri personeli olmak üzere liyakatli, başarılı personelin hedefe koyularak tasfiye edilmeye çalışıldığını, Balyoz diye bir şeyin olmadığını, başta dijital belgeler olmak üzere, belgelerin sahte olduğunu kendi üslubumla anlatmaya çalıştım. Deniz Kuvvetleri’nde en önemli muharip görevlerden olan fırkateyn komutanlıklarının doldurulamadığını, bu zafiyeti gidermek için makineci personelin komutan yapılmaya başlandığını anlattım.” Sohbetin geldiği nokta ne yapılabileceğine kilitlenmiş görünüyor: “Kendisinin arkadaşlarımızın suçsuzluğunu görüp inandığını belirtmesi halinde her şeyin yoluna gireceğini söylediğimde, bu konuda bir şey söylemesi halinde herkesin ve basının ‘yargıya müdahale’ diye saldırıya geçtiğini söyledi.” Kezek, bir ayrıntı daha veriyor: “Bana, ‘Genelkurmay Başkanı’nın tutuklanmasını hâlâ kabullenemiyorum’ demişti. Sanki olanlardan o da rahatsızmış gibi bir izlenim edindim.” Kezek’in anlattığına göre, kumpaslar tam gaz devam etti. TSK’de tasfiye davaları sürüyordu. İkinci bir adım attı. Bir kez daha randevu istedi. 20 Temmuz 2013’te Başbakan’ın Dolmabahçe’de kabul edeceği söylendi. Bu kez eşinden başka kimseye haber vermemişti. Yine de içi içini yiyordu: “Bir taraftan da yaptığımı sorguluyordum. Her zaman iftihar ettiğim, meslek hayatım boyunca her yerde söylediğim Kasımpaşalılığımın o günlerde parmaklıklar arkasında da herkes tarafından olmasa da bir kısım arkadaşım tarafından, fısıltı halinde bir şeylere bağlanmaya çalışıldığını biliyordum.” Kezek, ikinci karşılamadaki havayı şöyle anlatıyor: “Başbakan yine ayakta ve oldukça sıcak karşıladı. Oturduk, genel kısa bir sohbetten sonra doğrudan konuya girdim.” Bu kez daha somut konuşmuştu: “Olayların zirve yaptığı 2009-2012 yılları arasında Deniz Kuvvetleri’ndeki kadro ve atamaları mercek altına alıp kritik görevlerde bulunan ve kumpasa uğrayan personel ile ilgili bir çalışma yapmıştım.(…) Başbakan, ‘Yan tarafa geçelim’ dedi. Geçtik ve yaptığım çalışmayı masanın üzerine serdim.” Çalışmanın içeriğini Kezek şöyle özetliyor: “Kritik görevlerde bulunan muharip personelin yüzde 70’i bir davaya bulaştırılmış ya da hapse atılmıştı. Bir albay veya amiral tutuklanıyor, onun yerine gelen eğer cemaatin adamı değilse o da bir şeylere bulaştırılıyor, bu durum kendi adamları o göreve gelene kadar devam ediyordu.” Kezek’in masaya serdiği çalışma, tabloyu ortaya koyuyor. Ergenekon-Balyoz kumpaslarıyla, denizciler birer birer tasfiye edilirken yerlerine aşağıdan gelen FETÖ’cüler yerleşiyor: “- 2009-2010’da 16 adet Güdümlü Mermili Fırkateyn komutanından 12’si kumpas davalarına bulaştırıldı. (Geriye kalan ve ismi hiçbir yerde geçmemiş 4 kişiden 3’ü ise daha sonra amirallik rütbesine terfi etti. Bu 3 kişi halen 15 Temmuz kalkışması nedeniyle yargı önünde. - 5 adet fırkateyn komodoru kurmay albaydan 3’ü kumpas davalarına bulaştırıldı. (Geriye kalan ve ismi hiçbir yerde geçmemiş, daha sonra amiral olan 2’si ise 15 Temmuz kalkışması nedeniyle yargı önünde.) - 2010-2011 yıllarında 9 üs, bölge, Boğaz komutanlarından 8’i kumpas davalarına karıştırıldı, biri de istifa etti. (O kadrolara daha sonra atanan 6 amiral bugün 15 Temmuz kalkışması nedeniyle yargı önünde.) - 2011-2012’de gemilerin komutanları ile o gemilerin personelini yetiştiren eğitim kurumlarındaki 69 kadrodan 40’ı kumpas davalara bulaştırıldı. (Kalan 29’undan 21 kişi halen 15 Temmuz kalkışması nedeniyle yargı önünde.)” Sonuçlarından bakınca, Kezek’in darbeden üç yıl önce, gelmekte olanı Erdoğan’a haber verdiği görülüyor. Devamını Kezek’ten dinleyelim: “Başbakan yapmış olduğum çalışmayı göstererek ‘Bu bende kalabilir mi’ diye sordu. Ben de bir kopyası olduğu için memnuniyetle kendisine teslim ettim.” Sonuç mu? Kezek, kumpas sürünce, üstelik kendisi de hem de Genelkurmay’ı yönetenlerin de yol vermesiyle hedef alınınca istifa etti. Ne yazık ki FETÖ’nün 15 Temmuz yürüyüşü de devam etti: “Yapmış olduğum çalışma tasfiye edilenler üzerinden olduğu için ismen FETÖ’cü diye kimseyi suçlamamıştım. Ancak kritik personel listesinde tasfiye edilenlerin yerlerine gelen ve hiçbir saldırıya maruz kalmayan personelin yüzde doksanı 15 Temmuz kalkışması nedeniyle bugün yargı önünde.” Voltaire’in yazdığı gibi, eski bir âdeti gerçekleştirdik. Amiralleri günlerce linç ettik. Ruhlarını kürsülerde, medyalarda, mesajlarda çarmıha gerdik. Hepsi bitince de evlerimize dağıldık. Kurşuna dizmeden önce dinleseydik, belki gemilerimiz de limanlarımız da insanlarımız da daha huzurlu olacaktı.",https://www.cumhuriyet.com.tr/yazarlar/baris-terkoglu/erdoganin-bende-kalabilir-mi-dedigi-amiral-dosyasi-1828203
Barış Terkoğlu,Kokain çekenlerin burnundaki 100 dolar,01 Nisan 2021 Perşembe,"Birlikte yemek yenir, birlikte yolculuk edilir. Birlikte suç işlenmez mi? Aşktan daha güçlü diyorlar. Suç ortaklığı, her kuvvetli bağın koptuğunda savurması gibi, ayrılanları birbirine düşman ediyor. Yan yanayken birikenler, karşıdayken kafaya fırlatılıyor. Günlerce konuştuk. AKP Genel Merkez çalışanı Kürşat Ayvatoğlu tozu nasıl aldı? Burnuna nasıl çekti? Sonra kafası ne oldu? Bir soruyu unuttuk: Peki, biz o görüntüyü nasıl izledik? Gördüğümüz lüks bir araba. İçinde, burnuna çeken Kürşat dışında başkaları da var. Videoyu arka koltukta oturan Ufuk Karakahyaoğlu’nun çektiği anlaşılıyor. Peki, neden? Karakahyaoğlu’nun söylediğine göre, videoya çekmesini Kürşat istiyor. Hedef ise aslında Kürşat değil. Ön koltukta oturan Dolunay isimli arkadaşları. Sebep? Birlikte “iş yapacaklar”, niyet ona karşı gerektiğinde kullanmak. Yani suç ortaklığında en büyük silah: Şantaj. Ancak… Görüntüyü çeken Ufuk, Yağız Mıtrıp’a; Mıtrıp ise aylar sonra bütün Türkiye’ye izletiyor. Yani Kürşat’ın hazırladığı kumpas kendisine dönüyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Peki, Yağız’ın Kürşat’la ne sorunu var? Sadece çekilen tozu mu paylaşamadılar? Kürşat, Yağız’dan 200 bin lira alacağının olduğunu, kendisini icraya verdiğini, bu nedenle görüntülerin sızdığını söylüyor. Yağız da Kürşat’la aralarında çıkar çatışması olduğunu doğruluyor. “Amacım husumetlim olan Kürşat’ı rezil etmekti” diyor. Kastamonu’da içtikleri uyuşturucuyu para karşılığı Kürşat’tan aldıklarını söyleyen Yağız, Kürşat’ın elinde kendisinin müstehcen görüntüleri olduğunu da ekliyor. Herkesin birbirine karşı “biriktirdiği” anlaşılıyor. Öyleyse videoyu izlememizin nedeni Kürşat ile Yağız arasındaki para kavgası. Çekilen uyuşturucu ya da müstehcen görüntüler, menfaat savaşında kullanılmak üzere biriktiriliyor. 3 bin lira maaş aldığı söylenen Kürşat’ın, Yağız’dan 200 bin liralık ne alacağı olabilir? Aralarında nasıl bir ticari ilişki var? Geçen yazıda, eski Kastamonu Belediye Başkanı AKP’li Tahsin Babaş’ın döneminde, Kürşat’ın zenginleşme hikâyesini anlatmıştım. Kürşat, Babaş’ın 2014 seçimlerindeki kampanyasına “ne iş olsa yaparım” diye 20 yaşında girmişti. Babaş’ın seçimi kaybetmesinin ardından, 25 yaşında belediyeden varlıklı bir müdür olarak çıkmıştı. Haliyle belediyenin balı parmağından akıyordu. Peki, Yağız? Onun izini takip etmek için Kastamonu Belediyesi kaynaklarını aradım. Belediye kaynakları, Yağız’ın da tıpkı Kürşat gibi eski çalışanları olduğunu doğruladı. 200 bin liralık vereceği Türkiye’nin gündemine oturan Yağız’ın belediyedeki kadrosu neydi: Şoför. O da belli ki hızlı yürümüştü. Öte yandan o da Tahsin Babaş ile yakındı. Nikâhını Babaş’ın kıydığı görüntüler haberlerde yer almıştı. Yağız, belediyedeki şoförlükten sonra otomobil kuaförlüğü işine girmişti. Kürşat’ın dükkân açtığı alışveriş merkezinin alt katında araç temizliği yapan bir yeri vardı. Çoğunlukla makam araçlarına verdiği hizmet dikkat çekiyordu. Fakat zenginliğin kaynağı bu değildi. Yağız’ın başka bir işi var mıydı? Bunun için Ticari Sicil Gazetesi’ni taramak yeterli oldu. “Bek Reklam” tam da bu sorulara yanıt veriyordu. 2018 yılının ocak ayında Kastamonu Merkez’de tescil edilen, şubat ayında reklam dünyasına giriş yapan şirketin ortağı Yağız Mıtrıp’tı. Yağız, aynı zamanda şirketin genel müdürü ve temsilcisi olarak da görünüyordu. Şirketin işleri incelendiğinde, hızlı bir hareket dikkat çekiyordu. Bek Reklam, Kastamonu’da hizmet veren otobüslerin giydirmesinden tutamaçlarına kadar bütün alanlarının reklamlarını bir ay içinde almış ve satışını yapmıştı. 2019 yılında, AKP’nin belediyeyi kaybetmesiyle Mıtrıp’ın reklam işi darbe yemiş görünüyordu. Otomobil satışı yaptığı bir başka işe başlamıştı. Yağız’ın da otomobil alıp sattığı hatırlanırsa, irtibatın bu dönemde bir süre daha devam ettiği söyleniyor. Belli ki her ikisi de eski belediye çalışanı Kürşat ile Yağız arasındaki alacak-verecek ilişkileri, AKP’nin belediyeyi yönettiği dönemde kurulmuştu. 2019 Martı’ndaki seçimin ardından öküz ölmüş, ortaklık bozulmaya başlamıştı. Video da bu sürecin hem ürünüydü hem de suç ortaklığı sayesinde tüm Türkiye’ye kendisini izletmişti. Kastamonu’da konuştuğum kişiler de bu tespiti doğruluyordu. Öyleyse… Pudraşeker miydi uyuşturucu mu? Kim getirdi, kim içti? Görüntüyü kim çekti, kim servis etti? Bütün bunlara odaklanmak yerine, neden asıl suçun peşine düşmüyoruz? Neden 20’li yaşların başında gençleri önce zengin sonra rezil eden kapı ardındaki al-verli düzeni sorgulamıyoruz. Ardındaki yolsuzluk sisteminin peşinden koşmuyoruz? Devredilirken 78 milyon 500 bin lira borçla bırakılan Kastamonu Belediyesi’nin kasası bile görünen köyü anlatmıyor mu? Gözaltına alınan gençlerin sosyal medya hesaplarını geziyorum. Perde ardında sürdürdükleri hayatın vitrinine din-millet paylaşımları koymuşlar. Ağızlarından düşmeyen manevi sözleri, sürdürdükleri maddi yaşamın üstüne örtü yapmışlar. Gördüğüm en ilginç görüntü… Biz döviz neden yükseliyor diye tartışırken, onlar buna söylenenleri hain ilan etmiş. Ceplerinden çıkanlara göre ise burunlarına toz çekerken, ceplerindeki 100 dolarları kullanmışlar. FETÖ’cülerin 1 dolarlarının yerini, yeni muhafazakârların 100’lükleri tamamlamış. Kürşat, Yağız ya da diğerleri… Şimdi gençleri evlerine hapsederek çözdüğümüzü sandığımız ortaklık, ince bir yağmur gibi hepimizi ıslatmaya devam ediyor. Bir itirafta, bir fotoğrafta, bir videoda bize kendisini hatırlatıyor. Ganimeti çekip almadığımız sürece, başında kavgaya tutuşanların öyküsünü konuşmaya devam edeceğiz.",https://www.cumhuriyet.com.tr/yazarlar/baris-terkoglu/kokain-cekenlerin-burnundaki-100-dolar-1824733
Barış Terkoğlu,"Ağlama muktedir İslamcı, sadece utan!",04 Mart 2021 Perşembe,"Ne garip. 14 yaşında bir çocuğu sokak ortasında öldürüyorlar. Yine mağdur olup onlar ağlıyorlar. Tabutunun başında çığlık atan annesini binlerce kişiye yuhalatıyorlar. Yine mağdur olup onlar ağlıyorlar. Tayyip Erdoğan ağlıyor, Fethullah Gülen ağlıyor, Menzilcisi, Nurcusu ağlıyor. Mağduriyet, bizim İslamcıların en büyük sporu. Ağlamaksa en vazgeçilmez eylemleri. Hiç vazgeçmiyorlar. 28 Şubat’ın ardından Milli Görüş gemisini ilk terk edenlerin bitmeyen mağduriyet öykülerini dinlerken aklıma düştü. En çok da “irtica paranoyası yarattılar” dediklerinde şaşırdım. Madımak’ta yanan otel, sırtından vurulan aydınlar, elde silahla “Kemalist düzeni yıkmaya geldik” talimleri... Sahi hepsi ama hepsi paranoya mıydı? Mersin, 17 Temmuz 1998, sıcak bir yaz gecesi. 37 yaşındaki Konca Kuriş, kocasıyla çalıştıkları işyerinden evine dönüyordu. 3 adam başlarına silah dayadı. Konca’yı arabaya bindirip götürdüler. Aslında sürpriz değildi, tehdit ediliyordu. Beş çocuğundan biri olan kızı Sırma, tanıklığını söyle anlatıyor: “Telefonun sesine uyandım. Annemin salondan yatak odasına doğru koşup kapıyı kapattığını duydum. Telefonda ‘Elinizden geleni ardınıza koymayın’ dediğini duydum. Salonun kapısında beni görünce irkildi. ‘Sen uyumuyor muydun?’ dedi. Sordum. ‘Yok bir şey’ dedi, ilk defa o zaman korktuğumu hatırlıyorum. Ağladığımı hatırlıyorum. Sesindeki endişeyi ilk defa o zaman gördüm.” (Kültürhane.org, Burçak Görel röportajı) Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Konca Kuriş’in hedef seçilmesinin nedeni “kâfirlik” değildi. Tanrı’yı anlama defterini kapatmamıştı. Yolculuğunu sürdürüyordu. Zaten o hep “Yatağımda çok huzurlu bir şekilde ölmek istemem, benimsediğim yolda ölmek isterim” demiyor muydu? Kayınpederinden dini konularda ilk telkinleri aldı. İbadete başladı. Dini cemaatlerle ilişki kurdu. İslamcı İktibas dergisinde yazıları yayımlandı. Zamanla tutucu din anlayışına karşı çıktı. Teyzesi Necla solcuydu. Mersin’de Bağımsız Kadın Derneği’nde beraber çalıştılar. Kadın hakları, Kuriş’in geleneksel din anlayışına eleştirilerinin mihenktaşıydı. Aslında pek kolay olmadı. Teyzesi, Pazartesi dergisine (Mart 2000) şöyle anlatmıştı: “Konca derneğe gelmeyi çok istedi ve başardı. ‘Benim başımın örtülü olması kadın sorunundan uzak olmamı mı gerektiriyor, siz ne biçim feministsiniz?’ deyip geldi derneğe.” Televizyonlara çıktı, anlattı. İslamı çağın aklıyla yeniden yorumlamak gerektiğine inanıyordu. Örtülüydü ama Kuran’da başörtüsü zorunluluğu olmadığını savunuyordu. Çok kadınla evlilikleri eleştiriyordu. Kadınla erkeğin yan yana namaz kılabileceğini söylüyordu. Bu ve benzer fikirleri, hedef alınması için yeterliydi. “İrtica”, gericilik demek değil miydi zaten? Hizbullah’ın onu kaçırmasının da nedeni buydu. Bulunması için kadınlar aylarca eylem yaptı. “Konca’yı Hemen İstiyoruz” afişleri duvarlara asıldı. İmzalar toplandı. Valiliklere fakslar çekildi. Gösteriler düzenlendi. Ama olmadı. Onu kaçıran Hizbullah militanları, ellerini ve ayaklarını bağlayıp, bir kutuya koyup, Konya Meram’da bir eve getirmişti. Tam 35 gün boyunca, insanlık dışı işkencelerle sorguladılar. Bir de marifet gibi kaydetmişlerdi. “Başka bir İslam”ı savunan başörtülü Konca, işkencelerin sonunda katledildi. Otopsi raporuna göre “dış etkenlerle boğulma” sonucu öldürülmüştü. Uzmanlar, ağza ve burna tıkılan bez ya da yastıkla hayatına son verilmiş olduğunu söylüyordu. Devlet “irticayla mücadele” diye bir gündemi önüne koymasaydı, cesedi hiçbir zaman bulunamayacaktı. Zira, PKK ile karşı karşıya gelmesi nedeniyle Hizbullah’ın sırtı, kimi kamu görevlileri tarafından sıvazlanıyordu. Kimi siyasetçiler örgüte “öfkeli çocuklar” diyerek bakıyordu. Sadettin Tantan’ın İçişleri Bakanlığı döneminde, 23 Ocak 2000’de, polisin Hizbullah operasyonunda bulundu. Evde Kuriş’le birlikte 4 ceset vardı. Hepsi işkence görmüştü. Domuzbağıyla bağlanıp bodruma gömülmüştü. Çürümüşlüklerinden farklı zamanlarda son nefeslerini verdikleri anlaşılıyordu. Konca Kuriş’in cesedi o haldeydi ki ailesi bile tanıyamadı. Mersin’deki diş doktorunun çıkardığı ağız haritası sayesinde cesedin onun olduğu kesinleşti. Ağabeyi Mehmet Genç, kardeşinin işkence kasetini basına şöyle anlattı: “Konca’nın 35 gün büyük direnç gösterdiği belli. Ama onu kaçıran, yakalanır yakalanmaz ‘her şeyi söyleyeceğim’ diye hemen polise teslim olmuş. Bir kadın 35 gün direnmiş arkadaşlar.” Konya’daki ev, Hizbullah’ın mezar evlerinden sadece biriydi. Türkiye’nin dört bir yanından çıkan cesetler, 90’lı yıllara yayılan irticai terörün kanıtı olarak tarihe geçti. O evlere polisten sonra giren gazeteci Emrah Cengiz, gördüklerini OdaTV’ye şöyle anlatmıştı: “Bodrum kata indik. Unutamadığım çok net bir görüntü var. Tavana sabitlenmiş çengeller. Büyükbaş hayvanların kesildikten sonra asıldığı büyük çengellerden. Hizbullah bu çengellere asıp sorgu ve işkence yapmış insanlara. Hâlâ oldukları yerde duruyorlardı.” Hizbullah, o cinayeti bir bildiriyle üstlendi: “İslam düşmanı ve laik-feminist Konca Kuriş, Allah ve Kuranıkerim karşıtı fiilleri ve söylemleri nedeniyle, Hizbullah savaşçıları tarafından kaçırılarak üslerimizde sorgulanmıştır. Dinsiz-laik T.C.’nin resmi din söylemleri ile talimatları paralelinde hareket eden ve Siyonistlerce de kullanılan Konca Kuriş, Müslümanları şüpheye sevk edecek fiiliyatlara giriştiği için şeri hükümler gereği cezalandırılmıştır.” (Ayşe Düzkan, Artı Gerçek) Çilesi ölünce de bitmedi. Dinci teröre kurban giden Kuriş’in vasiyetinin yerine getirilemediğini teyzesi Necla şöyle anlattı: “Cenazesinin kadınlar tarafından kaldırılmasını vasiyet etti. ‘Kadınlar ön saflarda olsun, üzerime toprağı onlar atsın’, dedi. Ama cenazesinde, bize önceden söz verilmesine karşın fiili bir durum yaratıldı ve biz oradan dışlandık. Kadınlardan kaçırılır gibi götürüldü cenaze.” 10 yıl önce, şimdikine benzer bir yargı reformunda, Kuriş’in katilleri tahliye edildiğinde ben Silivri Cezaevi’ndeydim. Sonradan FETÖ’den tutuklanacak hâkimime şöyle bağırmıştım: “Konca Kuriş’in nasıl işkenceyle öldürüldüğünü gördünüz mü? Onu katleden Hizbullahçılar halay çekerek çıktılar. Ben hapishaneden izledim. Yazıklar olsun.” “İrtica paranoyaydı” diyen muktedir İslamcı... Manikürlü tırnağını dibinden kesersen; mağdur ol, ağla. İpek kıyafetine güvercinler pislerse; mağdur ol, ağla. Ama Mersin’de, şehir mezarlığında, 8 Mart’ta, ayak ucundaki mermer vazoya kadınların mor çiçekler bıraktığı bir mezar görürsen; sadece utan!",https://www.cumhuriyet.com.tr/yazarlar/baris-terkoglu/aglama-muktedir-islamci-sadece-utan-1817970
Barış Terkoğlu,Erbakan’ın ölümünü dört gözle bekleyenler,01 Mart 2021 Pazartesi,"Hayat bitti dersin. Oysa sana sonrasında da bir yaşam biçerler. Dünya, yaşayan ölülerin, ölmüş de hâlâ yaşayanların tükenmez bir mezarlığıdır. Yalçın Küçük’ün, 41 yıl önce, 12 Eylül darbesine sayılı günler kala çıkardığı “Bir Yeni Cumhuriyet İçin” kitabına bakıyorum. Şaşırtıcı, ama 549. sayfasında yazıyor: “Yeni bir askeri müdahalenin şunu yapması mümkün: Erbakan’ı Türkiye’nin siyaset sahnesinden silip, Erbakan’ın temsil ettiği İslamcı dinsel politikayı daha yoğun bir biçimde uygulamak.” Sahiden öyle oldu. Darbe geldi, Erbakan’ı sildi. “Zorunlu din dersi” gibi en tutucu politikaları uyguladı. İslamcılık parti programından çıkıp darbecilerin silahlarından birine dönüştü. Grevdeki işçiye, eylemci öğrenciye, eşitlikçi aydına, hürriyetçi politikacıya karşı artık kalın bir sopa vardı. Nitekim Küçük’ün “öngörülü” kitabı da yasaklandı. 8 yıl hüküm giydi. Cumartesi günü Necmettin Erbakan’ın ölüm yıldönümüydü. Erbakan çizgisiyle ilgili ilgisiz birçok politikacı onu anıyordu. Ertesi gün, yani pazar günü ise 28 Şubat kararlarının yıldönümüydü. Denk geliş nedeniyle iki mesele birbirine karıştı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet En çok faydalanan, kuşkusuz iktidar yanlılarıydı. Milli Görüş’ün düzenlediği Erbakan anmasına katılmasalar da “Hocamız” diyerek adını en çok onlar andı. Ardından 24 yıldır bitmeyen “28 Şubat mağduriyeti hikâyeleri”ni devam ettirdiler. 28 Şubat’la nasıl hesaplaştıklarını anlatıyorlar, yargılamalardan bahsediyorlardı. Haliyle dudaklarımdan döküldü: “Erbakan’ı öldürdüler, Erbakan’a rağmen Erbakancılık yaptılar.” Yeni kuşak pek bilmiyor. “28 Şubat” dediğimiz, aslında Milli Güvenlik Kurulu’nun 28 Şubat 1997 tarihli, 406 karar sayılı toplantısı. Sonucu, bir ana karar metninden ve bu metin ekinden oluşuyor. Ana karar metni, ülkede irtica yanlısı grupların çok yönlü bir tehdit oluşturduğu ve bu tehdide karşı adım atılması gerektiği konusunda görüş birliğini vurguluyor. Hayır, 28 Şubat kararları “yasadışı bir bildiri” değil. Aksine, altında Cumhurbaşkanı Süleyman Demirel ve komutanlar dışında, Başbakan Necmettin Erbakan’ın, Dışişleri Bakanı Tansu Çiller’in, Milli Savunma Bakanı Turhan Tayan’ın ve İçişleri Bakanı Meral Akşener’in imzası var. Peki, sonra ne oldu? 28 Şubat kararları, 13 Mart 1997 tarihinde Bakanlar Kurulu’nun gündemine geldi. MGK kararları, Refah Partisi - DYP hükümetinin bakanlarına okundu ve onaylandı. Başbakan Necmettin Erbakan, ertesi gün, yani 14 Mart 1997’de, Cumhurbaşkanı’na gönderdiği yazıda, kararların hükümet tarafından da onayladığını, gereğinin hükümet tarafından yapılacağını yazdı. Kısacası, 28 Şubat kararlarından hoşlanmayabilirsiniz. İçeriğine katılmayabilirsiniz. Ama hem kararlar hem uygulaması anayasal kurumlar tarafından yapıldı. İşin bir başka yanı, özellikle Milli Görüş’ün sonradan AKP’yi kuran “yenilikçi kanadı”, kararlara yüksek mukavemet göstermedi. Zira onlar da aynı dönem İslamcı hareketin “köktenci” unsurlarını eleştiriyorlardı. Yüzlerini Batı’ya çevirmişlerdi. Unutulmasın, Erdoğan hapse girdiğinde kendisine en yakın gazeteci Cüneyt Ülsever’di. Hapishanede Erdoğan’ı ziyaret ediyor, ona “yeni döneme hazırlık” için kitaplar götürüyordu. Ülsever’le Bağımsız dergisi için konuşmuştum. Bana o gün, Erdoğan’ın hissiyatını şöyle anlatmıştı: “Hapse girmeden önceki bir sohbetimizde bana dedi ki ‘Abi ben 28 Şubat’tan çok net ders aldım. Biz bu insanlara kızıyoruz ama haklı yönleri de var. Biz ne istediğimizi tam somutlaştıramadık. Gayri ihtiyari belki ülkeyi geriye doğru taşıyabiliriz’.” Öte yandan 28 Şubat bahsi yıllarca kapalı kaldı. Ta ki Ergenekon, Balyoz gibi kumpas davalarına kadar. Askerler yargılanmaya başlayınca her şey gibi 28 Şubat da sandıktan çıktı. Gelgelelim, bir sorun vardı… AKP destekliyor, FETÖ uyguluyordu. Ama Necmettin Erbakan, bu davalara destek vermek bir yana karşı çıkıyordu. 7 Aralık 2010’da, NTV’de, Mirgün Cabas’ın sorusu üzerine, Ergenekon kumpasları için şunları söyleyecekti: “Askerlerin içerisinde Amerikan düşmanı varsa bunları temizliyorlar. Rejisör kendi oyununu oynuyor, siz dünyaya başka gözlükle bakıyorsunuz. Gerçek gözlükle baktığınız zaman bir de bakacaksınız ki meseleler bambaşkaymış.” Erbakan, kendisinden bekleneni sergilememiş, Atatürkçü askerlerin sanık olduğu davalara destek vermemiş, 28 Şubat’ın askerlerinden intikam alacağını söylememiş, yargılama talebinde bulunmamıştı. Öyleyse… Erbakan’ın ölmesi gerekiyordu. Hayır, elbette öldürülmedi. Ölmesi beklendi. 27 Şubat 2011’de Erbakan, yaşına bağlı hastalıklar nedeniyle vefat etti. Hemen ardından “Kozmik Oda Kumpası”nın mimarı FETÖ’cü savcı Mustafa Bilgili tarafından soruşturma başlatıldı. İlk gözaltılar 12 Nisan 2012’de yapıldı. İşin ilginci, “davanın bavulcusu” olarak anılan, şaibeli belgeleri soruşturma başladıktan sonra savcıya getiren eski binbaşı, FETÖ iltisaklı çıktı. Bilirkişi raporlarıyla bunların sahte olduğu ispatlandı. Dosyaya giren CD’de FEM Dershanesi’nin soru kitapçığı bile bulundu. Davanın mağdurları arasında TSK’den FETÖ bağlantısıyla suçlanarak atılan onlarca askerin yer alması mı dersiniz? Davayı hazırlayan 5 savcı, 13 hâkim, TÜBİTAK’tan 3 bilirkişinin FETÖ suçlamasıyla mesleğinden olması mı? Kısacası Ergenekon ve Balyoz kimin imalatıysa, bu dava da onun imalatıydı. Ancak çoğu yaşamının son evresindeki 103 insan, yıllarca “28 Şubat öyküleri” içinde şeytanlaştırılmaya, dekor olarak kullanılmaya devam etti. Erbakan’sız 28 Şubat hesaplaşmasının bir kritik anı daha var. O da Erbakan’ın adalet bakanı ve dava arkadaşı Şevket Kazan’ın, mahkemeye gelişi. Mahkeme Başkanı Fevzi Şıngar “O dönemde size doğrudan bir tehdit var mıydı, şikâyetçi misiniz” diye sorduğunda Kazan herkesi şaşırtan yanıtı verdi: “Hayır, doğrudan bir tehdit gelmedi. (…) Ben şikâyetçi değilim.” Kendi avukatının bile beklemediği yanıt, mahkemede dalgalanma yaratınca “Buradaki arkadaşlar içinde değerli arkadaşlarım var” diyerek sözlerini tekrar etti. Kazan’ın konuşmasından sonra, intikam ateşi yakmış bekleyen eski arkadaşları, hem Erbakan’a hem Kazan’a ağzına geleni söyledi. Nihayetinde 12 Eylül’de darbecilerin modellediği “Erbakan’sız Erbakancılık”, günümüzde 28 Şubat davasıyla, onun bitmeyen mağduriyet edebiyatıyla sürdü. Erbakan’ın kapağını açmadığı dosya, FETÖ ve AKP eliyle bambaşka bir hesaplaşmaya dönüştü. İşin ayrı bir yanı ise “aynı gemideyiz” diyerek siyasi iktidarla ortak bir çizgide buluşan kimi ikircikli muhalifin de söz konusu bahsi pek açmamasıydı. Bilmem hemfikir misiniz? Ölümden daha garibi var. Artık olmayanın fotoğrafı, dikiş tutmaz bir yakaya iğnelenir. Adı, kendisinin olmayan bir “dava”ya sebep kılınır. Gözünü açıp da yanıt veremez. Ölüm, sonsuz bir kabulleniştir. Ölümün en acı yanı, hayat karşısında çare bulunamaz bu kayıtsızlıktır. Elbette ölülerin avuçlarındaki çizgileri de yaşayanlar değiştirir.",https://www.cumhuriyet.com.tr/yazarlar/baris-terkoglu/erbakanin-olumunu-dort-gozle-bekleyenler-1817193
Barış Terkoğlu,Gezi Parkı’na bir günde nasıl el koydular,22 Mart 2021 Pazartesi,"Bir Yunus sözü biliyoruz. “Mal sahibi mülk sahibi hani bunun ilk sahibi” diyoruz. Çoğu zaman “Mal da yalan mülk de yalan” diye devam ediyor, mistisizme teslim oluyoruz. Kuşkusuz, dünya var olurken bir sahibi yoktu. İnsanlar mülk edinmeyi öğrendiler. Sahip olmaya dayalı bir düzen kurdular. Çit çekilmese de dikenli teller olmasa da gördükleri binalara, boş arazilere “sahibi var” diye baktılar. Demokrasi yavaş işleyen bir düzendir. Konuşma ve uzlaşma, ilerleyişin motorudur. Dikta rejimleri hızlıdır. Bugün düşünür, yarın yaparsınız. Cumadan cumartesiye ardı ardına gelen haberlerden biriydi. “Taksim Gezi Parkı’nın mülkiyeti ‘Sultan Beyazıt Hanı Veli Hazretleri Vakfı’na geçti” ifadeleriyle duyuruldu. Merkez Bankası Başkanı’nın ya da İstanbul Sözleşmesi’nin bir kişinin isteğiyle değiştiği günün içinde öğrendik. Tarihi şehrin en kalabalık ve tabii yakın zamandaki en tartışmalı meydanının mülkiyeti bir imzayla değişmişti. Kararı ilk duyduğumda ben de herkes gibi önce “Sultan Beyazıt Hanı Veli Hazretleri Vakfı kaldı mı” diye düşündüm. Elbette fiilen ortada yoktu. Bu, Vakıflar Genel Müdürlüğü’nün “mazbut vakıf” dediği şeydi. Osmanlı döneminde kurulmuş, kaybolmuştu. Haliyle bugün bir yönetim kurulu ya da tabelası bulunmuyordu. Vakıflar Genel Müdürlüğü, bütün mazbut vakıflar gibi, bu vakfı da resmi olarak temsil ediyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bugünkü kalabalığa bakıp aldanmayın. “Dedeme vermişler de almamış” diyoruz ya… 1481-1512 yılları arasında imparatorluğu yöneten Sultan Beyazıt döneminde, sadece Gezi Parkı değil, Taksim Meydanı da boş bir araziydi. Hatta yıllarca öyle de kaldı. “Taksim” adını bile 1731 yılında şehrin su ihtiyacını karşılamak için bu koca boşluğa inşa edilen binadan aldı. 19. yüzyıl başına gelindiğinde, bu alana, kapıkulu askerlerinin topçu sınıfı için  “Topçu Kışlası” inşa edilmişti. Haliyle çoktan vakıf arazisi niteliğini yitirmişti. Cumhuriyet döneminde de yapılan meydan düzenlemeleriyle bu vakıfsızlık hali sürdü gitti. Çoğu kişi hatırlayacaktır. 2013 yılındaki Gezi Direnişi sırasında, alanla ilgili açıklamaları yapan yönetici Kadir Topbaş’tı. Yani alanın sahibi olan İstanbul Büyükşehir Belediyesi’nin Başkanı. Peki, nasıl oldu da şehrin en kritik parkı bir anda el değiştirdi? Cuma günü yapılan resmi açıklama, bu dönüşümü, 2008’de yapılan 5737 sayılı Vakıflar Kanunu’nun 30. maddesine dayandırıyor. Söz konusu madde şöyle: “Vakıf yoluyla meydana gelip de her ne suretle olursa olsun Hazine, belediye, özel idarelerin veya köy tüzelkişiliğinin mülkiyetine geçmiş vakıf kültür varlıkları mazbut vakfına devrolunur.” Peki, bu maddeye dayanarak Gezi Parkı belediyeden alınıp Vakıflar Genel Müdürlüğü’ne devredilebilir mi? Bu sorunun yanıtını İstanbul Büyükşehir Belediyesi Genel Sekreter Yardımcısı Mahir Polat’a sordum. Yasayı okuduktan sonra söze “vakıf yoluyla meydana gelmek” diye başladı. “Demek ki bu kanunu uygulayabilmeniz için yapının vakıf yoluyla meydana gelmesi gerekir” diye devam etti. Polat “Mesela Beyazıt Camii böyle bir yapıdır, vakfı kurulmuş, varlığını bu iş için harcamış ve yapıyı meydana getirmiş” dedi. Haliyle basit bir soru soruyordu: “Gezi Parkı ‘vakıf yoluyla’ mı meydana geldi?” Mahir Polat devam ediyor: “Yasa aslında şunu söylüyor. Bir cami yaptın, bir medrese yaptın ve bunu vakıf yoluyla yaptın. Sonra bu vakıf zaman içinde dağıldı. Eğer bu yapılar bir kamu kurumunun elindeyse, korumak için mazbut vakfa devredilir.” Peki, bu yasanın uygulaması yeni bir el koyma kültürü mü yaratıyor? Bu yasa ile bir süredir hedef alınan varlıkların olduğu belediyeyi yöneten Polat şöyle söylüyor: “30. madde vakıf arazileriyle ilgili değil. Bugüne ulaşmış tarihi binalarla ilgili. Vakıf arsaları konuymuş gibi manipüle ediliyor. Arsadan söz edip onu 310 yıl sonraki binaya, onu da 130 yıl sonra yapılmış bir parka bağlıyorlar. Tarihi İstanbul’un neredeyse dörtte üçü vakıfla ilişkili toprak, arazi, mülktür. Bu şekilde kamu kurumlarının elindeki hemen hemen tüm binaları Vakıflar Genel Müdürlüğü alabilir. Her arsanın, her binanın, her yapının tarihi bir belgede bir vakıfla ilişkisini görebilirsiniz, arayıp bulabilirsiniz. Dolayısıyla bu maddeyi böyle uygularlarsa alamayacakları yer yok.” Görünen o ki mevcut yasa kötüye kullanılarak bir el değiştirme geleneği oluşuyor. Mahir Polat anlatıyor: “Biliyorsunuz, daha önce Galata Kulesi’ne de bu kapsamda el kondu. Ben orada da anlattım. ‘Galata Kulesi vakıf yoluyla meydana gelmemiştir, bu maddeden faydalanamaz’ dedim. Neden? Çünkü Galata Kulesi’ni Cenevizliler yaptı. Bu kadar basit bir bilgiyi manipüle edip ‘bu bir zamanlar vakıftı öyleyse el değiştirsin’ diyorlar.” Vakıflar, Osmanlı düzeninin en önemli kurumlarından biriydi. Mülkiyet, bireyin olmaktan çıkıyor, kamuya yönelik bir amaç için kullanılıyordu. Vakıf mallarını korumak için çıkarılan yasanın da aslında bir özü var: Vakıf kültür varlığı olan tarihi eserleri korumak. İki şart var: Bir, vakıf yoluyla meydana gelecek. İki, vakıf kültür varlığı olacak. Mahir Polat, alınan kararın öze aykırı olduğunu söylüyor: “Vakıf yoluyla meydana gelmiş şey Gezi Parkı’nda nedir? Vakıflar Genel Müdürlüğü Topçu Kışlası’nı işaret ediyor. Peki, Topçu Kışlası Sultan Beyazıt’ın yaptığı bir yapı mıydı? Hayır, kışla 19. yüzyılda yapıldı. Sultan Selim’in bir devlet kurumu olarak yaptırdığı binadır. Vakıf değildir, askeri binadır. Sultan Beyazıt’tan üç asır sonra yapılmış, vakıf niteliği de olmayan, bugün de ortada olmayan bir binaya dayanarak nasıl bu araziyi alıp Sultan Beyazıt Vakfı’na devredeceksiniz?” “1914 tarihli bir belgenin fotokopisine dayanarak bunu yapıyorlar. Belgede özetle diyor ki ‘Sultan Beyazıt Han Vakfı’ndan gelen topraklar üzerine bu bina (Topçu Kışlası) yapıldı’. Bakın ‘vakıf kültür varlığı’ vardı demiyor, ‘arsası vardı’ diyor. Arsa, kültür varlığı değildir. Arsa arsadır. ‘Vakıf kültür varlığı olma şartına’ uymaz. Ama 2012’de, önce Topçu Kışlası’na dayanarak burayı kültür varlığı ilan ediyorsunuz. Sonra bir zamanlar bu arazinin Sultan Beyazıt Vakfı’nın arsası olduğunu söylüyorsunuz. Sonunda da parkı vakfa devrediyorsunuz. Bu kadar hukuk ve tarih katliamı olmaz.” Öyle anlaşılıyor ki işi kitabına uydurmak için yasa sebep kılınıyor. Her şeyin bir günde yapılması alışkanlığı, sadece Cumhurbaşkanlığı kararnamelerinde değil, her yerde kendisini gösteriyor. Mahir Polat bir günde yaşadıklarını şöyle özetliyor: “Bir günde olmaz böyle bir şey. Bir günde İstanbul Vakıflar Bölge Müdürlüğü tek sayfa bir yazı yazıyor. Beyoğlu İlçe Tapu Müdürlüğü de sanki o belgeyi bekliyormuş gibi, bir günde ‘tamam’ diyor, onaylıyor. Gezi Parkı’nı bir günde İBB’den alıp Vakıflar Genel Müdürlüğü’ne devrediyor. Bunun emsali yok.” Tarihi korumak için çıkarılmış kanunlar, üstünde ağaçların olduğu bir parkı halktan koparmak için kullanılıyor. Halkın oyuyla seçilmiş bir belediye, tam da şehir meydanı için düzenleme yapacakken, kendisini meydansız buluyor. Aynı zamanda sistem, kendisine yasalarla el koymaya ve yeniden dağıtmaya dayalı bir mülkiyet sistemi inşa ediyor. İnsanın kendi eliyle yaptığı putların esiri olması gibi. Tek kişiye hizmet eden “kutsal yasalar” bir ağaç gölgesine bile “benim” demenize izin vermiyor. Ağaçları dikenler bir gün yasa da yaptığında bütün gölgeler bizim olacak.",https://www.cumhuriyet.com.tr/yazarlar/baris-terkoglu/gezi-parkina-bir-gunde-nasil-el-koydular-1822265
Barış Terkoğlu,Nereden geliyor bu pudraşekerin suyu,29 Mart 2021 Pazartesi,"Yelkovanın akrebi kovaladığı günün sonu geldi. Masasından kalktı. “Selamünaleyküm” diyerek vedalaştı. Dev kapıdan çıktı. Kravatını gevşetti, ceketinin düğmesini açtı. Kendisinin olmayan bir dünyadan kendi arzularına doğru yola çıktı. Herkes “pudraşeker”i konuşuyor. Hatta biraz da dalgasını geçiyor. Oysa mesele çok derin. Kürşat Ayvatoğlu’nun burnuna çektiği toz, Türkiye’nin bugünkü düzenini anlatıyor. Kâh bir dünya başkentinde kokteyl içerken kâh bir lüks arabadan inip öbürüne binerken kâh gece kulüplerinde genç kızların kollarındayken, kâh burnuna kokain çekerken… Fotoğrafları elden ele dolaşıyor. Görüntüler yıllardır başkalarının hayatına bekçilik yapan bir partiden çıkınca, mesele siyasal bir hal de alıyor. Tam adıyla Hamza Kürşat Ayvatoğlu, 16 Mayıs 1993 doğumlu. Yani önümüzdeki aylarda 28 yaşında olacak. Hayatı bambaşka olabilirdi. Ancak Türkiye’nin şartları onu daha 20 yaşındayken AKP ile tanıştırdı. Meseleyi daha iyi anlamak için o genci aradım. Hayır, Kürşat’ı değil. Bir zamanlar onun dönüşümüne tanıklık eden Muhammed Vefa’yı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gazeteci olarak takip ettiğim Muhammed, Milli Görüş Vakfı’ndan geliyor. Saadet Partisi’nin kanalı TV5’te çalışıyor. Milli Gazete’de habercilik yapıyor. Kürşat Ayvatoğlu ile akran sayılır. Kürşat’ı yedi sene önce bir seçim arifesinde tanımış. “Kastamonu Taşmektep Lisesi’nde okuyordu, sonra devam etmedi” diye başladı anlatmaya. “Kürşat ülkücü kökenliydi, daha sonra AK Parti’ye katıldı” diye sürdürdü. Peki, bu nasıl oldu? Kürşat, Türkiye’deki pek çok genç gibi işsizdi. Parası yoktu. “Neresi çağırsa oraya gidecek bir potansiyele sahipti, iş için AKP ile yan yana geldi” diyor Muhammed. Kürşat, ailesine ait sık sık bozulan bir arabayı kullanıyordu. Daha iyi bir yaşamı olsun istiyordu. Kastamonu gibi bir Anadolu şehrinde hayal ettiği hayatı kurması kolay değildi. AKP, 2014 Martı’nda yapılacak yerel seçimlere hazırlanıyordu. 17-25 Aralık sarsıntısının ardından ilk sınavıydı. Partinin Kastamonu’da adayı Tahsin Babaş’tı. Belediye kökenli Babaş’ın kazanamama ihtimali vardı. Zira MHP’nin adayı Hayati Hamzaoğlu da şanslı görünüyordu. Babaş, seçim kampanyası için çalışacak gençler arıyordu. Hamza Kürşat Ayvatoğlu, AKP’li bir yakını aracılığıyla, Babaş’ın çalışmalarına katıldı. Basit grafik işleri yapmaya başladı. Seçim gecesi kıl payıyla Babaş kazandı. Sonucu 260 oyluk fark belirlemişti. Babaş yüzde 45.7 oy alırken, Hamzaoğlu 45.3’te kalmıştı. Ayvatoğlu, seçim sonrasında Kastamonu Belediyesi’nde çalışmaya başladı. Kısa sürede hayatı değişmişti. Hayır, hayatını değiştiren, Kültür ve Sosyal İşler Müdürlüğü’ne kadar yükselmesi değildi. Kastamonu’da ballı ihaleler onun elinin altından geçiyordu. Belediyede “işi” olanın “işini” görüyordu. Yeni unvanıyla “Müdür Kürşat Bey”, belediyenin önemli adamıydı. Kürşat, artık başka bir yaşam sürüyordu. Şirket kurdu. Ortaklıkları oldu. Bir alışveriş merkezinde dükkân açtı. Arabalarıyla, takım elbiseleriyle, pahalı zevkleriyle şatafatlı bir hayat yaşamaya başladı. Herkesin kafası karışıktı. Hakkında iddialar vardı. Ama başkan arkasındaydı. Hatırlayın, belediyenin 100 bin liralık pastırma faturası Türkiye gündemi olmuştu. Konuşulanlara göre, belediye kaynakları göstermelik ihalelerle başka işler için kullanılıyordu. Buradan bir kaynak yaratılıyordu. Kürşat da kilit bir görev yapıyordu. Haliyle balı tutunca, parmağını da yalıyordu. 2019 yılındaki seçimde AKP bu kez kaybetti. MHP, açık ara kazanmıştı. Kürşat’ın hızlı yolculuğu bitmedi. Ankara’ya doğru uzandı. Cumhurbaşkanı’yla da bakanlarla da görüldü. AKP, “Genel merkezde büro personeliydi” dese de Kürşat’ın görevinin tam olarak ne olduğunu bir türlü açıklayamadı. Kesin olan bir şey var ki Kürşat’ın Kastamonu’daki lüks hayatı Ankara’da da devam etmişti. Adres kayıtlarında, annesi ve ablasıyla Ankara-Çankaya’da lüks bir siteye yerleşmiş görünüyor. Mali kayıtlar ise 2016’da Kastamonu’da kurduğu şirketini 8 Eylül 2020’de Ankara’ya taşıdığını söylüyor. Hikâye, geçen gün paylaşılan kokain görüntüsüyle büyüdü. Ama Kürşat’ın şatafatlı hayatı, geçen aylarda, aslında sosyal medyaya düşmüştü. Söylenene göre Kürşat da daha dikkatli olmaya başlamıştı. Ama nedense AKP Genel Merkezi, kokain skandalına kadar, izlemekle yetindi. Kürşat ve Muhammed… İki genç. İki dünya. İki farklı yaşam çizgisi. Biri diğerinin yerinde olabilir miydi? Kürşat, ikinci kez gözaltına alındığı saatlerde Muhammed ile bunu konuşuyordum. “Kürşat’ın bir nefeste çektiği kokain, asgari ücrete denk geliyor, ben bu derece haksız bir hayatı yaşamak istemezdim” dedi. Muhammed, üniversiteyi bitirmiş, yüksek lisans okumak için çalışıyordu. Kirasını arkadaşlarıyla ödedikleri evde kalıyordu. Mütevazı bir dünyası vardı ancak idealleri için yaşıyordu. Dünya görüşlerimizi konuşurken “Muhafazakâr değilim, laiklik konusunda anlaşamayabiliriz ama geri kalanda birbirine yakın fikirdeyiz” diye düzeltti. Asıl meselenin konuşulmadığında hemfikirdik. “Kürşat zengin oldu, köşeyi döndü ama Kürşat’ı bu noktaya getirenler var” diyordu. Haksız mı? Kürşat’ın 20 yaşındaki yoksulluğundan birkaç yılda zenginliğe geçişini izledik. Unuttuğumuz şu ki arkada Kürşat’ları yaratan bir sistem var. Kastamonu’nun bugünkü Belediye Başkanı Rahmi Galip Vidinlioğlu’nun, görevi devraldığı gün 78 milyon 490 bin 859 lira borç açıkladığını unutmayın. Bu, Kürşat’ın saatinin de içkisinin de kokaininin de parasının belki de bizim cebimizden çıktığını söylüyor. Hem günahkâr hem kurbanı… Kamunun kaynaklarıyla şahsi zenginlik üreten düzeni yaratanlar, fazla açılarak deşifre olan Kürşat’ları tepeden aşağıya atıyor. Savcılar ise “pudraşeker mi kokain mi” diye sorgularken “Nereden bu değirmenin suyu” diye sormaktan kaçıyor. Alacakları cevabı hem biliyorlar hem de kendi kayıtsızlıklarına tanık olmamak için duymak bile istemiyorlar. Öte yandan… Her gün dinden imandan bahsedenler Türkiye’yi yozlaştırıyor. Tutarlı bir ahlakın özü, insanın kendi doğasıyla barışmasıdır. Türkiye muhafazakârlaştıkça kendisinden uzaklaşıyor. “Çift dinli” insanlar artıyor. Vitrine Rabia koyanlar, kapı arkasında Firavun hayatı yaşıyor. Kürşat’ı paraladık. Kirli gömleğini yırttık. Hiçbir zaman binemeyeceğimiz arabasını yaktık. Çektiği tozu burnundan getirdik. Sözümüz, gözümüz, parmağımız yetti buna. Oysa Kürşat’ları önce yaratan, sonra uçurumdan atan düzenin suç ortaklığı sürüyor. Perdesini kaldırdığımız gün gözlerimiz de açılacak.",https://www.cumhuriyet.com.tr/yazarlar/baris-terkoglu/nereden-geliyor-bu-pudrasekerin-suyu-1823922
Barış Terkoğlu,AKP içinde Ayasofya kavgası,18 Mart 2021 Perşembe,"Siyah, deri koltuk. Masanın ardında ne ihtişamlı duruyor. Oturuyorsun. Sanki sen, sen değilsin. Kolların daha kaslı, cildin daha gergin, sesin daha gür. Bir başkası oluyorsun. Kapının girişindeki tabelayı adının başına da yazıyorsun. Makamları, rütbeleri, cüppeleri çok mu abartıyoruz? Evet, “Ayasofya Camii İmamı” tartışmasını kastediyorum. “İslamda ruhban yoktur” diyenler dini kullanarak her yerde bir kast sistemi yarattı. Zırhlı Mercedes’lerinin peşinden koşulan tarikat şeyhleri, etekleri öpülen imamlar, biadı akıldan üstün tutan bir vesayet sistemi... Andımız’ı yasaklayan, Atatürk’ü madalyalardan kaldıran aynı Danıştay hâkimlerinin kararıyla oldu. Önce çağ açan fethin, ardından çağı yakalayan barışın sembolü olan Ayasofya’nın şeklini değiştirdik. Yetmedi, ona bir de makam yarattık. “Ayasofya imamı” dedik. Ettiği dualardan çok; attığı tweet’leri, siyasi mesajları, kimlere kızdığını tartışıyoruz. Oysa... Binaların değil, insanların değer ürettiğinin en büyük kanıtı Ayasofya’ydı. Çünkü, acı ama gerçek, işgal altındaki vatan toprağında ihanetin merkezlerinden biri Ayasofya’ydı. İstanbul’daki Damat Ferit Hükümeti, Milli Mücadele’yi “fitne ve fesat” diye hedef alırken, Ayasofya’da işgalcileri destekleyen hutbe okunuyordu: “Hafız İsmail’in Ayasofya Camii’nde cuma günü verdiği vaazında İngiliz taraftarlığı yapması ve Loyd George’nun ‘Biz Türklerle değil, İttihatçılarla harp ediyoruz’ dediğini nakletmesi ve Kuvayı Milliye’nin tenkilinin devletin bekasının bir gereği olduğunu savunan açıklamalarda bulunması...” (Osman Akandere, Damat Ferit Paşa Hükümetleri Döneminde Kuvayı Milliye Hareketine Yönelen İthamlar). Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Atatürk’ün milli Ayasofyası Hem cephede hem beyinde... Milli Mücadele yalnız bir dış savaş değil, aynı zamanda bir iç savaştı. İşgalcilerle birlikte onların içerideki temsilcileri de ezilmişti. Ayasofya da artık “yerli ve milli”ydi. 3 Şubat 1932’de Kadir Gecesi, 70 bin kişiyle, Ayasofya Camii’nde, Türkçe kutlandı. Gazeteler on binlerin dışarıda kaldığı gece, sıkışıklıktan secdeye gitmekte zorlanıldığını haber veriyor. Sadece bu kadar değil.. Radyolardan töreni dinlemek için binlerce insan kahvelere, halkevlerine koşmuştu. Çok değil, 10 yıl önce, anlamadıkları dilde işgalcilere itaatın vaaz edildiği kürsüden, bu kez anladıkları duaların okunuyor olmasının ilk etkisinin gözyaşları olduğu yazıyor. Yunus Nadi, ertesi gün Cumhuriyet’teki yazısını şöyle bitiriyordu: “Bu memleket Arap memleketi ve bu millet Arap milleti olmadığına göre bu manasız bidat ilanihaye böyle devam edip gidemezdi. Milli harsta elbette içtimai tesiri olan dinin ergeç öz dilimizde de terennüm edilmesi lazımdı.” (4 Şubat 1932, Cumhuriyet) Hiç anlatmıyorlar. Damat Ferit’in Ayasofyası ile Atatürk’ün Ayasofyası. İkisi arasındaki fark ne binadan ne cüppeden, manadan ne fikirdendi. İmam mı, şeyhülislam mı? Şimdi... Şeyhülislam mı halife mi? Günlerdir Ayasofya imamının kendisini, dinin de devletin de toplumun da merkezine koyan açıklamalarını izliyoruz. Anayasadan laikliğin çıkarılmasını istiyor, kadınları hedef alıyor, siyasetçilere ayar veriyor. O noktaya geldi ki... Bu kez kavganın iki tarafı da aynı mahalleden. AKP milletvekili Özlem Zengin’i tutanlar ile Ayasofya imamını destekleyenler birbirine ağır sözlerle yükleniyor. Zengin’in “Herkes kendi işini yapmalı” sözüne, imamın “Sözlerim ‘sen imamsın, namazını kıldır, başka bir şey söylemeye hakkın yok’ zihniyetine karşıdır” yanıtını vermesi, meselenin daha derine doğru gittiğini gösteriyor. Tartışma AKP’li kimi milletvekillerine, yazarlara, sivil toplum örgütlerine kadar uzandı. Sosyal medyada günlerce en çok konuşulan olay oldu. İmamcılar: Neden susalım? Konuşmayı değil ama mesaj atmayı seviyorlar. Yine de iki grubu da dinledim. Ayasofya imamının taraftarları özetle şunu söyledi: “Bir imam dini referanslar vererek tebliğde bulunmayacaksa ne yapacak? Özlem Hanım bundan neden rahatsız oluyor? Cumhurbaşkanı ‘İslam bize göre değil biz İslama göre hareket edeceğiz’ demedi mi? Özlem Zengin’in konuşmasındaki sorun, Ayasofya imamını eleştirmesinden ibaret değil. ‘Ayasofya sadece Müslümanların değil, başka dinlerin de ibadetgâhı, hangi dinden olursanız olun gelin’ diyor. Ayasofya artık bir cami. Özlem Zengin, FETÖ’nün dinlerarası diyalog tezini Ayasofya üzerinden sürdürüyor. Kadın konusunda dinimizin hükümleri belli. Bir kısmını kabul edip diğer yanını etmiyorum diyemezsiniz. Yıllardır tabanı oluşturan bizlere ‘aman siyaseti zor durumda bırakacak sözler söylemeyin’ deniliyor. Geçmişte biraz anlıyorduk da şimdi hâlâ niye susalım? Başörtüsü için mücadele ettik ama içindeki başları kaybettik. KADEM gibi örgütlerde yuvalanan modernist zihniyet, bizi var eden değerlerle partiyi karşı karşıya getirdi. Bu sorun çözülmezse, AK Parti dışarıdan müdahaleyle değil, içeriden çürümeyle yok olur.” Vekilciler: İmamın niyeti başka AKP’li vekili destekleyenlerse şöyle diyor: “Mesele dinin hükümleri değil. Ayrıca inancımız kimsenin tekelinde değil. Suudi tedrisatının şekil verdiği bir zihniyetin (Ayasofya imamının ailece Türkiye’yi terk edip Suudi Arabistan’da yetişmesi kastediliyor) inancımıza nizam vermesini görmeyecek miyiz? Kendisini destekleyenlere bir bakın. Alparslan Kuytul gibi iktidara karşı FETÖ’yle bile yan yana duranlar dahi onu takdir ediyor. Partiyle derdi olanlar onun üzerinden AK Parti’ye vuruyor. Biyografisine Davutoğlu’na yakın Şehir Üniversitesi’nde 7 senelik hocalık yaptığını yazmıyor. Geçen sene okula el konana kadar oradaydı, bunları da konuşmuyordu. Bir cami imamı, neden sistematik olarak hükümeti zor durumda bırakacak açıklamalar yapar? Asıl hedefin Erdoğan ve AK Parti iktidarı olduğunu, niyetin bizi kendi içimizden boğmak olduğunu görüyoruz. Diyanet İşleri Başkanı da kendi memurunun yaptıklarından rahatsız. Kendisine bir görev verilmiş gibi sınırın ötesine geçiyor. Bu tartışmaların ortasında olmasa da uygun bir zamanda görevden alınmasını bekleyin.” AKP kimlik bunalımında Ayasofya cami olurken, destekçileri Necip Fazıl’ın sözlerini paylaşıyordu: “Türkün bu vatanda kalıp kalmayacağından şüphesi olanlar, Ayasofya’nın da açılıp açılmayacağından şüphe edebilirler. Ayasofya açılacak, hem de öylesine açılacak ki, kaybedilen bütün manalar, zincire vurulmuş kan revan içinde masumlar gibi, ağlaya ağlaya, üstünü başını yırta yırta onun açılan kapılarından dışarıya vuracak!” Danıştay hâkimleri okullarda “Türküm, doğruyum” demeyi yasaklarken Ayasofya’yı açtı. Ancak öyle görünüyor ki ortaya çıkan “mana” herkesi memnun etmedi. 94 ruhuyla, 2021 gerçekleri; İslamcı hayallerle, ülkeyi yönetme hakikatı; bütün tariflerin çoktan yapıldığı ilkeler ile her şeyi zamanla yeniden tanımlamak zorunda olmanın realitesi... Muhalefet, her zamanki gibi, iktidarın yaşadığı krizin farkında olmasa da, bir yandan Andımız’ın milliliğiyle öte yandan Ayasofya’nın diniliğiyle çekiştirilen AKP, bir kimlik bunalımı yaşıyor. Partinin kendi içinden çıkan tepki, bize hem boşluğu hem nasıl dolabileceğini gösteriyor. Elbette rahat ama... Bir koltuk bulup oturduğumuz gün, ayakta ölmek için sebeplerimizi de kaybediyoruz.",https://www.cumhuriyet.com.tr/yazarlar/baris-terkoglu/akp-icinde-ayasofya-kavgasi-1821351
Barış Terkoğlu,"Gülen’in örgütü, amirallere ne dedi?",08 Nisan 2021 Perşembe,"Hadi, Tapu ve Kadastro Erzincan 24. Bölge Müdürlüğü’nün açıklama yapmasını anladım. Hadi, köy dernekleri de tamam. Ama görünce “onlara ne oluyor” dedim. Hizmet Vakfı’ndan söz ediyorum. Emekli amirallerin, Montrö Anlaşması’na sahip çıkan ve TSK’deki cüppeli-sarıklı görüntüyü eleştiren açıklamasına karşı, amirallere hakaret eden bir bildiri yayımladılar. “Darbe imasında bulunanlara dahi müsaade etmeyeceğiz” dediler. Diyeceksiniz ki Hizmet Vakfı’nın ne özelliği var? Size vakfın emekçilerinden birini söylersem anlarsınız: Fethullah Gülen. 15 Temmuz darbesinin bir numarasının parmağı olduğu vakfın, hâlâ konuşuyor olması size de tuhaf gelmiyor mu? Hele gözaltına alınan emekli amirallerin, bizzat FETÖ tarafından 10 yıl önce tutuklanmış olması da buna eklenince, mesele daha da garipleşiyor. Bu köşeyi okuyanlar artık yabancı değil. Nurcular, Said Nursi’nin risalelerine “kutsal kitap” muamelesi yapıyor. Öyle ki “dershane” dedikleri “evlerde” yaptıkları sohbetlerdeki “ders”lerin tek konusu risaleler. Said Nursi daha yaşarken başlayan tartışma, o öldükten sonra daha da şiddetlendi. Nurculuğu kim temsil edecek, en önemlisi risaleleri kimler nasıl basacak? Said Nursi’nin takipçisi “Nurcu ağabeyler”, Risalelerin herhangi bir değişikliğe uğramadan, orijinal haliyle basılması taraftarıydı. Bunun için Nursi’nin sadık talebesi Zübeyir Gündüzalp, ortak bir otorite yaratılmasını öneriyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Nurcular, Gündüzalp’in sözünü dinledi. Bir vakıf kurdular. Adı da Hizmet Vakfı oldu. 18 Aralık 1973 tarihli Resmi Gazete’de yayımlanan, vakfın kuruluş kararında, “vakfedenler” listesi şöyle yer alıyor: M. Tahiri Mutlu, Mustafa Sungur, Abdullah Yeğin, Hüsnü Bayramoğlu, Bayram Yüksel, Ahmet Aytimur, M. Sait Özdemir. Said Nursi’nin de vasiyetiydi. Ölmeden önce verdiği vekâlet şöyleydi: “(...) Neşir ve muhafaza ve müdafaalarına ait her türlü haklarımı hususi hizmetkârlarım ve vârislerimden Tahiri, Sungur, Zübeyir, Ceylan, Hüsnü, Bayram ve talebelerimden Said Özdemir ve Ahmet Aytimur’a tevdi ediyorum. Ben öldükten sonra bana ait bütün Risale-i Nur kitablarının neşrine devam edeceklerdir.” Said Nursi’nin ardından Nurculuğu temsil eden vakıf bir karar aldı. Risaleler tek elden basılacaktı. Peki, bu nasıl oldu? Hizmet Vakfı, “Nurcu” diye tanımladığı, meşru saydığı isimleri bir araya getirdi. Ortak bir mutabakat metni imzalandı. 10 maddelik metnin ikinci maddesi şöyleydi: “Bütün neşriyat Hizmet Vakfı namına resmi veya gayri resmi olmak üzere bir tek elden yapılacaktır”. Risalelerin nasıl basılacağı, otoritenin kim olduğu, böylece netlik kazandı. Peki, Hizmet Vakfı’nın o yıllarda hazırladığı bu metnin altında kimlerin imzası vardı dersiniz? “Tahiri Mutlu, Hüsnü Bayramoğlu, Sait Özdemir, Ahmet Aytimur, Fethullah Gülen, Abdullah Yeğin, Gültekin Sarıgül, Rüşdü Tafral.” Fark ettiniz mi? Fethullah Gülen işte bu metinle resmen Nurculuk otoritelerinin arasına katıldı. Hizmet Vakfı, Fethullah Gülen’i ve yapılanmasını kendi kanatları altına aldı. Nurculuk içinde kabul etti. Said Nursi’nin risalelerini basma yetkisi verdi. Nurculuk adına ihtilaflı konularda arkasında durdu. Örnek mi? Önceki gün vefat eden Nurculuğun Yeni Asya kolunun lideri Mehmet Kutlular, o yıllarda yaşanan kırılmayı ölmeden önce şöyle anlatmıştı: “(...) Fethullah Hoca’nın etrafında birtakım insanlar toplanmış, hocaya bazı makamlar izafe ediyorlardı. Kimisi ‘Hz. İsa’, kimisi ‘Mehdi’, kimisi de ‘Kahtani’ diyordu. (...) Biz sür’atle bunun üzerine gidilmesi lazım geldiğini, aksi takdirde parçalanmaya, bölünmeye gidileceğini ortaya koyduk. İstanbul’da, Hizmet Vakfı’nda, Fethullah Hoca’nın da bulunduğu bir toplantı düzenledik. Bütün arkadaşlar, ağabeyler vardı.” Kutlular, Hizmet Vakfı’ndaki “ağabeyler”in Gülen’den yana tavır koyduğunu ve yollarının o gün ayrıldığını aynı konuşmada anlatıyordu. Üstelik... Referandumlarda, seçimlerde ya da emekli amirallerin gözaltına alınmasında... Hizmet Vakfı bütün kritik meselelerde, Nurculuğun pusulasını, yaptığı açıklamalarla ortaya koydu. Örnek olsun, 12 Eylül darbesini de 81 Anayasası’nı da desteklediler. Sadece bununla kalmadı. Said Nursi’nin vârislerinin kurduğu, Gülen eliyle büyüyen Hizmet Vakfı’nın, Gülen’le yoldaşlığı hiç bitmedi. Çocuklarını onun eline yetişsin diye verdiler. Bazı çocuklar Gülen’in “mahrem imamı” olarak karşımıza çıktı. Yetmedi, Hizmet Vakfı’nın ilk kurucularından Tahiri Mutlu, vakıftaki kendi vârisi olarak Gülen’i seçti. Gülen böylece Hizmet Vakfı’nın geleceğinde de yer buldu. Kısacası AKP-FETÖ kavgasına kadar, Hizmet Vakfı “Gülen’e Hizmet Vakfı” gibiydi. Kavga olmasa, Türkiye’de olsa, vakıf onun yuvası olacaktı. 12 Eylül darbesini desteklemiş, Gülen’i 50 yıl önce Nurculuk dairesinin içine almış, Gülen’in hep yanında olmuş o vakfın açıklamasını görünce taşlar yerli yerine oturdu. 10 yıl önce Gülen’in örgütünün hedefi olarak tutuklanan amiraller, yine Gülen’in örgütünün hedefinde. Aynı kişiler, aynı isimler, aynı senaryo sürüp gidiyor. Ayasofya’da Genelkurmay Başkanı’nın fotoğraf çektirdiği “Hüsnü Ağabey”i hatırladınız mı? Hizmet Vakfı’nın resmi olarak bugün başkanı olan Hüsnü Bayramoğlu’ndan başkası değil. Sarıklı-cüppeli amiral fotoğraflarıyla gündeme gelen Kurdoğlu cemaatini artık biliyorsunuz. “Dershaneleri”nde Hizmet Vakfı’nın yayınevi Envar Neşriyat’ın eserlerini okutuyor. Ayakkabı değişti, ayak değişti, taş ve toprak değişti. Yol değişmedi. Aynı menzile yürüyenlerin adımları sürüyor.",https://www.cumhuriyet.com.tr/yazarlar/baris-terkoglu/gulenin-orgutu-amirallere-ne-dedi-1826473
Barış Terkoğlu,Andımızı kaldıranların ‘Türklük hastalığı’,15 Mart 2021 Pazartesi,"“Muhtara sorarsanız bizim serseri veli marabaya sorarsanız işini bilmemiş deli” Şair Hasan Hüseyin’in yazdığı şiirdeki kısa ömürlü eşkıya Koçero’nun hikâyesi gibi. Andımız okullarda yasaklanınca yazarı Reşit Galip hakkında söylenenlere bakıyorum. Dincilere sorarsanız Alliance İsrailete’de okumuş bir Yahudi. Hükümetin sözcüsüne sorarsanız bir ırkçı. Yandaş yazıcılara göre akıl hastası. Hepsi bir başka konuşuyor, başka anlatıyor. Tarihin maddesinin ise onların hayallerinin dışında bir gerçeği var. Adı Reşit Galip. Soyadı yok. Çünkü, Cumhuriyetin devrimci bakanının genç ömrü, Soyadı Kanunu’nu görmeye yetmedi. Doğduğu Rodos’un işgali nedeniyle, kardeşiyle kayığa binip çocuk yaşta Anadolu’ya kaçmıştı. Doğduğu toprağı bir daha göremeyen kuşağın temsilcisiydi. Elde kalan son vatanı kaybetmemek için, hem savaşmak hem de bir millet yaratmak gerektiğini düşünüyordu. Bu, “yurdunu, milletini özünden çok sevmek”ti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 19 yaşında Balkan Harbi’nde gönüllüydü. Kafkasya Cephesi’nden hasta döndüğü Büyük Savaş başladığında sadece 21 yaşındaydı. Tıbbiye’yi 24’ünde bitirebildi. “Hasta adam” denilen devlet çökerken, onun için doktorluk, sıradan bir tedaviden fazlasını gerektiriyordu. Vatansever gençlerle Köycüler Cemiyeti’ni kurdu. Âdem’in topraktan yaratılması gibi… Reşit Galip için milletin hamuru Anadolu’daki yoksul köylülerdi. Yeni bir toplumun onlarla kurulacağına inanıyordu. Görüşlerindeki keskinliğin, dünyanın devrim çağına denk gelmesi tesadüf değil. “Toplumsal köylücülük” dediği fikri şöyle anlatıyordu: “Halkın ve en büyük sınıfı olan köylünün bağrından çıkacak bir devrimin ancak iki ilkesi olabilir: 1- Senetsiz, kanunsuz bir biçimde köylüyü borçlandıran kara kaplı defterleri yok etmek; yani halkı borç köleliğinden azat etmek. 2- Büyük toprakları dağıtıp köylüyü kendi payına sahip kılmak. Bu, sermaye ile hükümet nüfusuna dayanan ağalık zihniyetini, zorbalığı yok edecektir.” Anadolu’da hasta köylüleri tedavi için çalıştılar. Yalnız bedeni değil, bilinci de iyileştiriyorlardı. Milli Mücadele’de, köylülere işgalcilere karşı ayağa kalkmayı anlattılar. “Köycü Reşit” denildiğinde artık hangi Reşit olduğunu herkes biliyordu. Serbest doktorluktan vekilliğe, gazetecilikten eğitmenliğe, İstiklal Mahkemeleri’nde üyelikten Mübadele Komisyonu’nda delegeliğe, Halkevlerinin kuruluşundan Türk Dil Kurumu’nun yaratılmasına… Cumhuriyetin hemen her hamlesine teri karıştı. Hep devrimci, hep kavgacıydı. Tutucu Darülfünun’u kapatıp modern üniversiteleri kurarken Avrupa’da faşizmden kaçan Yahudi profesörleri Türkiye’ye getirme hamlesini yapacak kadar vizyon sahibiydi. Kendisinden önceki Milli Eğitim Bakanı Esat Bey yüzünden, sofrada Atatürk’le tartıştıkları biliniyor. Sebebi hatırlanmıyor. Zira kadınlar için kılık kıyafet genelgesi hazırlayan Esat Bey’i “Kadınlar eski durumda yaşayamazlar, inkılaplardan en mühimi kadınlara verilen haklardır” diye yerden yere vuran Reşit Galip’ti. Atatürk sakinleştirmeye çalıştığında, “Devrimleri korumak için sizden müsaade istemiyorum, hatayı yapan siz de olsanız sizi de eleştiririm” diyen de… “Burası sizin değil, milletin sofrasıdır” sözlerini duyan Atatürk sofradan kalkıp gittiğinde, Köycü Reşit’in evine dönüş parası yoktu. Bir koltukta sabahı bekledi. Borç bulup geri döndü. Tıpkı üç yıl sonra, demir bir karyolada son nefesini verdiğinde, cebinden sadece 5 lira çıkması gibi. Profesör Baskın Oran’la evlenen torunu Feyhan Hanım devamını şöyle anlatacaktı: “Anneannem üç çocuğunu büyütebilmek için Afet İnan’dan yardım istedi. Atatürk’ün yardımıyla krediyle bir ev aldılar. O evin bir odasına sığışıp diğer daireleri kiraya vererek geçindiler.” Ona “Güzel arkadaş” diyen Atatürk, Reşit Galip’i “Hem doktordur, hem siyaset doktorudur, hem edebiyat doktorudur” diye tanıtıyordu. Halkçılığın yükselişiyle, kendisine kafa tutan bu devrimciyi 39 yaşında Milli Eğitim Bakanı yaptı. “Ülküm; yükselmek, ileri gitmektir” diyen “güzel arkadaş”, fazla adım atınca 40 yaşında istifa etti. Cephelerde hastalanan ciğeri de birkaç ay sonra, 41 yaşında onu bıraktı. Andımız mı? Anasız babasız, çocuk yaşta tek çare olarak yerleştiği bir vatanın hastalığına yazdığı reçeteydi. Cumhuriyetin onuncu yılında, bir 23 Nisan sabahı oturup bir kâğıda karalamış, kendi çocuğuna okutmuştu. Yıllarca çok şey olmuş ama millet olamamış bir topluma önerdiği basit bir çözümdü. Her topraktan sürülmüş, Anadolu’da buluşmuş, her renkten, her kandan, her kökenden insana “Türk milleti” olarak birlikte, eşit yaşamayı öneriyordu. 1933’te yazdığı “Andımız”a zamanla eklemeler yapıldı. Kelimeleri değişti. Farklı denemeler de oldu. 68 gençliği sokağa çıktığında Can Yücel, “Türküm, doğruyum, devrimciyim” diye başlayan, “Varlığım ulusal kurtuluşumuza ve bağımsızlığımıza armağan olsun” diye biten bir ant bile yazmış, okutmuştu. Fakat asıl darbe, Reşit Galip’in tedavi ettiğini sandığı hastalığın nüksetmesiyle oldu. İmralı’da PKK ile AKP arasında 2012’de başlayan müzakerelerin notlarını açıyorum; Öcalan şöyle anlatıyor: “Köyden okula bir saat yaya gidiyor, bir saat tekrar geri geliyordum. Kendi kendime ‘Sen Kürtsün, Türk okuluna gidiyorsun’ diye sorguladım. Çelişkiler burada başladı. Sonra dine yoğunlaştım. Hatırlıyorum, okula gidip gelirken yolda imamlık yapıyordum, çocuklara namaz kıldırıyordum. ‘Bu Türklük şeyini nasıl çözeriz’ diye hep düşündüm. Bu nedenle çözüm arayışım çok köklü ve eskidir.” İmralı müzakerelerinde görev alan HDP milletvekiline, 29 Ağustos 2014’te, Köşk’teki resepsiyonda Emine Erdoğan “Nerelisiniz” diye sormuş, şu yanıtı almıştı: “Adıyamanlıyım. Çok affedersiniz Türküm, tedavi oluyorum.” O sırada Tayyip Erdoğan dahil herkes bu “Türklük hastalığı”na çok gülmüştü ya… İşte bir asır önceki reçete “Andımız”ın yasaklanması tesadüf değildi. 2013’te başlayan mahkeme süreci, geçen hafta bitti. Ne garip, ne ironik! “Çözüm masası” görüntüde kalmadı. Yine de Reşit Galip’ten nefret eden dümendeki İslamcıların gemisindeki Türk’süz milliyetçilerin - Atatürk’süz ulusalcıların iktidarında Andımız silindi gitti. Reşit Galip, andımızı yazarken CHP’nin bakanıydı ama “aman tadımız kaçmasın muhalefeti”nin “and”sızlığa verdiği tepki de sessizlikten ibaretti. Andımızı kaldıran ittifaktaki kimilerinin “Yahudi dönmesi”, kimilerinin “İslam düşmanı”, kimilerinin “ırkçı” dediği Reşit Galip’in adı ise tartışmalara sadece fon oldu. Sahi, Andımız’ın resmen yasaklanışının yine bir anayasa tartışmasına, yine bir dünyaya açılma sürecine denk gelmesi tesadüf müydü? Ne olduğu bir türlü anlaşılamayan eşkıya Koçero, 31 yaşında ölmüştü. Hasan Hüseyin onu anlatırken, sanki haksızlığa uğramış bütün insanların öyküsünden bahsetmişti: “koçero bir vatandır yaşanılır boydan boya koçero bir vatansızlık bir dağlaşmış yalnızlıktır koçero mavzerleşmiş bir haksızlık yanıtsız bir dilekçe!”",https://www.cumhuriyet.com.tr/yazarlar/baris-terkoglu/andimizi-kaldiranlarin-turkluk-hastaligi-1820661
Barış Terkoğlu,HDP’yi doğuran ‘Bilinmeyen Ada’,11 Mart 2021 Perşembe,"“Adayı görmek için adadan dışarı çıkmak gerektiğini, kendimizden çıkmadıkça kendimizi görmemizin mümkün olmadığını düşünüyorum.” Jose Saramago, Bilinmeyen Adanın Öyküsü’nde iki hayalperesti bir ada hayalinin etrafında böyle buluşturmuştu. Zor bir deniz yolculuğunun ödülü gibi görünse de aslında keşfedilen kendi hikâyemizdi. Uzak da değildi. HDP’nin kapatılma tartışmaları televizyonlarda sürerken düşündüm. “Ada”ya dışarıdan bakıyor muyuz? Varoluşun içinden çıkıp dışarıdan okuyor muyuz? Hikâyesi tanıdık. HEP, 14 Temmuz 1993’te kapatıldı. ÖZDEP kuruldu. Kapatılacağını anlayan parti 30 Nisan 1993’te fesih kararı alsa da parti hakkında kapatma kararı verildi. DEP kuruldu. 16 Haziran 1994’te yine mahkeme kapattı. HADEP de 13 Mart 2003’te kapatıldı. Yerine geçen DEHAP, kapatma davası açılınca, kendisini feshetti. Sonra kurulan DTP de 11 Aralık 2009’da kapatıldı. BDP kuruldu. 1 Şubat 2010 tarihinde genel başkanlığına Selahattin Demirtaş seçildi. İşte bundan sonra bir boşluk var. Bakıyorum, bazı konuşmacılar saydığım silsileyi “BDP kapatıldı, HDP kuruldu” diye dil sürçmesiyle tamamlıyor. Oysa mesele pek de öyle değil. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Önümde iki ayrı kitap var. İkisi de aynı konuyu ele alıyor: İmralı’da PKK ve lideri Abdullah Öcalan ile AKP ve atadığı bürokratlar arasında süren “müzakereleri”. İlkinin yazarı Ceyhun Bozkurt. Aydınlık gazetesinde bir dönem görüşme notlarını yayımlayan ve müzakere sürecini eleştiren Bozkurt, “tutanakları yayımlamaya başladığımızda, çok ciddi karartma uygulandığını fark ettik” diyor. İkinci kitap ise Avrupa’da PKK’ye yakın bir yayınevi tarafından çıkarılmış. İkisinin aynı notları yorumlayışı elbette farklı. Ancak içindeki tutanaklar, mektuplar, notlar birbiriyle tutarlı. Öcalan’ın, 2012 Eylülü’nde, Tayyip Erdoğan’a mektup yazarak başlattığı ikinci müzakere süreci, 2015’te bitti. 15 Ekim 2012’de resmi olarak kurulan ama kenarda bekleyen HDP ise gerçekte 27 Ekim 2013’teki büyük kongreyle yola çıktı. Haliyle parti için “çözüm sürecinin içine doğdu” demek yanlış olmaz. Peki, HDP’nin kuruluşu, nasıl politika yapacağı İmralı’da konuşuldu mu? Elbette… BDP’nin yerine HDP’nin ana aktör oluşu, kapatma tehdidiyle gerçekleşmedi. Bir bölge partisi görünümündeki BDP, “çözüm süreci”nin ihtiyacını karşılayamıyordu. BDP’nin muhafaza edilerek HDP’nin kimi sol ve İslamcı çevrelerin katılımıyla “Türkiye partisi”ne dönüşümü bir gereklilik olarak ortaya çıktı. İşte HDP, bu formülle siyasete katıldı. Notların içerisinde sayısız olgu var. Hem Gezi olaylarının hem de BDP’den HDP’ye dönüşümün ortasında gerçekleşen 24 Haziran 2013 tarihli görüşmede, Abdullah Öcalan süreci şöyle tasarlıyor: “Meclis alanı dar kalıyor, herkesi kapsamıyor. Olağanüstü HDP Kongresi yapılabilir, yeni baştan örgütlenebilirler. (…) Taksim sonrası rüzgârdan da yararlanıp zamanın ruhuna uygun bir şekilde yeni parti olarak çıkış yapabilirler. BDP kitlesi bir yere kaymaz, politiktir, iyi anlatırsanız sorun olmaz. BDP’deki vekillerin bir kısmı HDP’ye gidebilir belki.” Öcalan, HDP’yi bir çatı olarak tasarladıklarını, BDP’nin dışında diğer grup ve partileri de kapsaması gerektiğinin altını çiziyor. Görüşmeler sürerken, ilginç bir şekilde Selahattin Demirtaş ile Abdullah Öcalan arasındaki gerginlik göze çarpıyor. Öcalan’ın BDP’ye yaptığı eleştiriler sonrası, Demirtaş partinin eşbaşkanlığını bırakmayı Öcalan’a önerirken, Öcalan’dan yine eleştiren bir yanıt geliyor: “Çok duygusal olmayın, kendinizi biraz örgütleyip geliştirin, eleştiriden de korkmayın.” 21 Temmuz 2013 tarihli görüşmede, Öcalan, 3 ay sonra kongreyle yola çıkacak HDP’nin genel başkanlığı için önerilerini sıralıyor: “Yeni partinin eşbaşkanlığı için Ertuğrul (Kürkçü) ile Sebahat (Tuncel) olabilir. Öneridir tabii, kesinlikle dayatma değildir.” Bu sırada BDP’nin genel başkanı Selahattin Demirtaş’tı. “Devletin güvenlik bürokrasisi”nin önünde gerçekleşen görüşmede, Öcalan, neden kendisini önermediğinin yanıtını, masadaki Demirtaş’a dönerek şöyle veriyor: “Size de teşekkür ediyorum tabii. Kendinizi biraz daha geliştirebilirsiniz, formasyonunuz biraz eksik. Tamamlarsanız bütün Türkiye için iyi bir siyasetçi olursunuz. Devlet de sizi biraz toy buluyor.” 17 Ağustos 2013 tarihli görüşmede, Öcalan HDP’nin formunu şöyle tanımlıyor: “HDP de Irak’taki gibi olmaz. Türk ve Kürt Partisi gibi ayrışmayın. Tehlikelidir. Yeni model bir Türkiye Partisidir. (…) ESP, BDP, EMEP, Yeşiller, Müslümanlar, feministler, çevreciler, hepsi olsun.” Öcalan’ın önerdiği gibi, 27 Ekim 2013’teki büyük kongreyle yola çıkan HDP’nin eşbaşkanları, Ertuğrul Kürkçü ve Sebahat Tuncel oldu. İşin ilginci, kongreye Selahattin Demirtaş katılmadı. Bu olay “Demirtaş’ın süreçten rahatsız olduğu” gibi çeşitli dedikodulara neden olunca, parti yönetimi basına “Demirtaş’ın ABD ziyareti öncesi hazırlıklarda bulunduğu için iştirak edemediği” şeklinde açıklamada bulundu. Demirtaş’ın yokluğu kadar iki farklı ismin kongreye gönderdiği mesaj önemliydi. İlki tabii Abdullah Öcalan: “40 yıllık isyandan sonra devletle müzakere önemlidir. Zira devrimci mücadeleler ancak nitelikli bir müzakere süreci ile kalıcı bir şekle dönüşebilir.” İkincisi Tayyip Erdoğan. Davet edilmişti. Katılmadı ama mesaj gönderdi. Partinin sol kanadının etkisiyle salonda okunmadı. Ancak hükümet medyası yayımladı: “Nazik davetiniz için teşekkür ederim. Kongre çalışmalarının birlik ve beraberlik içinde geçmesi temennisi ile alınan kararların partiniz ve Türk siyasi hayatı için hayırlı olmasını diliyor, tüm katılımcıları selamlıyorum.” İmralı’da seçim politikalarından parti raporlarına kadar hemen her ayrıntının konuşulduğu görülüyor. Devlet görevlilerinin önünde gerçekleşen kuruluş süreci nedeniyle, “HDP’yi MİT kurdu” eleştirileri yapılınca, Öcalan yanıt veriyor: “Bak, sizden rahatsız olan kesimlerden Doğu Perinçek ‘HDP’yi MİT ve ABD kurdu’ diyor. Oysa ABD, MİT’e müdahale ediyor. Hakan Fidan’a müdahale ediyor. (…) HDP’nin işlevi ne olmalı? Perinçek, ‘bir MİT projesidir’ diyor ya, beni kızdırmasınlar. Sayın (Sırrı) Süreyya, siz Marks’ı iyi bilirsiniz. Marks, Paris komünarlarını göklere çıkarır ya, ama şöyle der: Keşke bir müzakere şansını elde etselerdi! Her şeyleri vardı, müzakerecileri yoktu. Müzakereler savaştan daha anlamlı ve önemlidir. Çok tarihi bir fırsattır. Senin şahsında hükümetle bunu elde ettik.” Tartıştık, tartıştık. Ama kuruluşu bir dilekçeden ibaret sandık. Oysa partiler bir toplumsal taban üzerinde yükseliyor. Kendilerini yaratan tarihsel zeminde siyaset yapıyor. Bazen zemin de tarih de değişiyor. Tabelalar konuşulmaya devam ediyor. Kuruluşun olduğu adayı konuşmak her şeyi yerli yerine oturtmaz mı? Saramago’nun romanını bitirdiği gibi: “Öğlene doğru, cezirle birlikte, Bilinmeyen Ada nihayet denize açılmış, kendini aramak amacıyla.”",https://www.cumhuriyet.com.tr/yazarlar/baris-terkoglu/hdpyi-doguran-bilinmeyen-ada-1819689
Barış Terkoğlu,Milliyetçi harekete faşist saldırı,21 Ocak 2021 Perşembe,"“Yoldaşlar, Dünya Harbi sırasında ben çok büyük sorumluluk taşıyan, mevki sahibi biriydim ve Alman emperyalizmi safında savaşmak zorunda kaldığımı üzülerek belirtiyorum. İngiliz emperyalizminden olduğu kadar, Alman emperyalizminden de nefret ediyorum. Çalışmadan servet sahibi olmak isteyenler yok edilmeyi hak etmektedir. Benim emperyalizm konusuna bakış açım budur.” “Yoldaşlar” diye başlayan tebliği yapan, bir anlamda “özeleştirisini veren” kişi, sosyalist hareketin liderlerinden değil. Türk milliyetçiliğinin yüksek tepelerinden biri, Enver Paşa... “Biz halkın refahı için mücadele ediyoruz ve bunu suiistimal edenler ile başkalarının emeğine el koyanların düşmanıyız” diye devam ettiği açıklamayı yaptığı yer ise Sovyetler’in kurduğu, dünya devrimcilerinin bir araya geldiği Birinci Doğu Halkları Kurultayı. Bugün sokaklarda dövecek insan arayanlar için şaşırtıcı olabilir. Ancak tam bir asır önce, dünyanın en taze devletini kurarak sömürüyü bitirmeye çalışan sosyalistlerin yolu, emperyalizme karşı bağımsızlık isteyen Doğulu milliyetçilerle kesişmişti. Enver Paşa’yı Berlin’den zorlu bir yolculukla Moskova’ya taşıyan, Lenin ya da Troçki’nin masasına oturtan, Zinovyev ve Radek’le Bakû’ya doğru yola çıkaran önceden tahmin etmedikleri bu kader birliğiydi. Aslında her iki taraf da programında samimiydi. Sosyalistler, Doğulu halkların emperyalizme karşı kendi kaderlerini ellerine almasını istiyordu. Enver Paşa da aslında Kızıl Ordu’ya destek olmaya niyetliydi: “Karadeniz’deki fırtına benim gemimi parçalayıp geri dönmek zorunda kalmasaydım, (...) içinde benim de bulunduğum uçak düşmeseydi, Kovno ve Riga hapishanelerinin parmaklıkları olmasaydı, ben de Rusya’nın zor anında sizlere yetişirdim.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ne yazık, siyaset bir samimiyet testi değildi. “Ondan her şey beklenir” denen Enver Paşa’nın sonu, Sovyet ordusuyla savaşırken oldu. Ama Turancılık ve İslamcılık bagajlarından kurtulan Anadolu’daki milli hareket, Sovyetler ile kader birliğine kaldığı yerden devam etti. Hem taraftarları hem düşmanları; kuşkusuz iki kesim de Cumhuriyetin kurucu kadrolarının milliyetçi olduğu konusunda hemfikirdir. Kurucu milliyetçiler, 20. yüzyıla sarkmış “millet olma” siyasetini modern devrimle birleştirdiler. Haliyle Cumhuriyeti kuranlar da yurttaşa dayalı anayasa yazanlar da laikliği getirenler de kadın haklarını savunanlar da hatta demokrasiyi kuranlar da milliyetçiydi. Balkanlar’dan sürülenler, İç Asya’dan geri dönenler, Ortadoğu’dan kovulanlar; ete, kana, kemiğe dayanmayan, Misakımilli sınırları içinde çağdaş bir millet olmayı gerçekçi bir programa dönüştürdüler. Alfabe yaptılar, dil ürettiler, kıyafet tanımladılar... Türk milliyetçiliğinin bir başka yüksek tepesi Yusuf Akçura, o programı şöyle anlatacaktı: “Demokratik milliyetçilik, hakka dayalı ve sırf savunma amaçlıdır; gasp edilen hakkı almaya ve gasp edilmek istenen hakkı müdafaaya çalışır. Emperyalist milliyetçilik ise saldırı amaçlıdır, diğerlerinin hukukuna bile tecavüzü caiz görerek kendi milliyetini takviyeye çalışır.” Akçura, “medeniyet değiştirmek” görevi verdiği yeni milliyetçiliğin yol haritasını şöyle çiziyordu: “Efendiler, Türklerin saldırı amaçlı ve emperyalist milliyetçiliği hatadır. Bugün bu sözleri söyleyen, eline kalem aldığı, mektepte, medresede veya böyle serbest bir kürsüde söz söylemeye başladığı andan beri daima demokratik Türkçülüğü müdafaa etmiştir.” Peki, bir asır sonra neredeyiz? Tuğrul Türkeş’in başlattığı “azgın milliyetçilik” tartışmasını devam ettirebilir miyiz? Kuşkusuz, milliyetçilik geçen asırda iki büyük lekelenmeyle karşı karşıya kaldı: 1) Irkçılığa dayalı faşizan siyaset, 2) Emperyalizmle işbirliğine açık antikomünist politika. Bir asır önce “milliyetçilik” denilince akla; istibdada karşı hürriyet, kulluğa karşı yurttaşlık, ayrıcalıklara karşı imtiyazsızlık geliyordu. Bir asır sonra “milliyetçilik” denilince güpegündüz sokak ortasında adam dövme eylemleri konuşuluyor. Kaç yumruk, kaç tekmeye saplanıp kalmadan çıkıp sorabiliriz: Yaşanan son hadiseler milliyetçiliğin son büyük buhranını mı bize haber veriyor? Biliyorum, solculara saldırılar yıllardır sıradanlaşmıştı. Peki ülkücü geçmişiyle bilinen isimlere faşist saldırılar milliyetçilik içinde bir büyük kırılmaya mı işaret ediyor? Daha açık soralım: Milliyetçilik bir insan gibi kimlik bunalımı mı yaşıyor? Saldırıların faillerinin aynı adresten, tek bir partiden olduğunu biliyoruz. Saldırıya uğrayanların da ortak bir özelliği var. Selçuk Özdağ’dan Yavuz Selim Demirağ’a, Sabahattin Önkibar’dan Murat İde’ye, Orhan Uğuroğlu’ndan Afşin Hatipoğlu’na hemen hepsi milliyetçi hareketin içinden geliyor. Haliyle milliyetçiliğin bir türü, bir başka türünü hedef alıyor. Peki neden? Dünyanın son büyük masalı “küreselleşme” kısa sürede son buldu. Sınırların ortadan kalkacağı, zenginliğin paylaşılacağı, refah toplumlarının yayılacağı ütopyası; bir insan ömründen bile kısa sürdü. Yaşanan büyük krize ve çözülmeye karşı tepki üretebilecek iki büyük akımdan biri olan sol-sosyalistler, anlamlı bir karşı çıkış yaratamadı. Sağdan gelişen tepkiler ise milliyetçiliğin ilkel ya da Türkeş’in değimiyle “azgın” versiyonlarını yeniden öne çıkardı. Bu akım, krize giren sistemi değiştirmeyi değil, baskı mekanizmalarını yükselterek yeniden üretmeyi hedefliyordu. Önce ırkçılık, ardından Soğuk Savaş jandarmalığı ile lekelenen Türkiye’deki çizgi, kendisine son bir yer buldu: Siyasal İslamcılığın sopası olmak! MHP kanadının kendini tanımladığı bu pozisyon, milliyetçi hareket içerisinden itiraz buldukça, tabanda bu itirazlar etkili oldukça, yıllardır solcuların kafasını yaran sopalar bu kez “itirazcı milliyetçiler”e yöneldi. Haliyle; bütün olarak bakıldığında organize tekmeler, örgütlü yumruklar sadece eski ülkücülere kalkmıyor. Kar soğuğunda ucuz sebze kuyruğu bekleyen düzenden hoşnutsuzların iktidardan kopma ihtimallerine de kalkıyor. “Böyle yönetilmek istemiyoruz” diyenlere “başlarının ezilme” ihtimalini unutturmamak için de kalkıyor! Milliyetçilik yüz yıl önce bir ruh arıyordu. Bugün ise elleri, kolları, dili bağlanmış bir milletin yüreğini sökerek onu cesetleştirenler; milliyetçilik adına politika yaptığını söylüyor. Milliyetçi hareketin krizi kozadan çıkarak mı çözülecek? Yoksa zorbalığa dayanarak ayakta duranların hayatın gerçeklerine yenik düştüğü gibi mi? Yanıtını bilmiyorum. Bildiğim, zamanı gelmiş bir düşünceyi hiçbir silah durduramaz!",https://www.cumhuriyet.com.tr/yazarlar/baris-terkoglu/milliyetci-harekete-fasist-saldiri-1807605
Barış Terkoğlu,Cumhuriyet: Y’nin üstünde şarapnel var,25 Ocak 2021 Pazartesi,"Yolum gazeteye pek düşmüyor. Haliyle posta kutum şiştikçe şişiyor. Geçen, bir fırsat kapıdan girdim. Tam çıkacakken “Bir dakika” dedim. Hatıra olsun, Cumhuriyet logosunun altında fotoğraf çektireyim. Ama “y” harfinin altında. Evet, elimde yıllar sonra basılan İlhan Selçuk’un kitabı, “Yüzbaşı Selahattin’in Romanı” var. Yanında da çoğu hapishanelerden yazılmış mektuplar. Ama ayrıntı bu değil; Cumhuriyet’in “y”sinin üstündeki saldırı izi. O yazıdaki leke konuşsa, “Beni unutmayın” diyecek gibi. Hayır, bir kutlamada havaya ateş ederken olmadı. Terörist bir parça, bile isteye oraya saplandı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Önceki gün, Ergenekon kumpas davasının sanıklarından birinin öldürülmesiyle bir kez daha hatırlandı. Cumhuriyet gazetesi dincilerin kışkırttığı, FETÖ’nün yönettiği militanlar tarafından defalarca saldırıya uğradı. 5, 10, 11 Mayıs 2006 tarihlerinde gazete binası kumpasçı Osman Yıldırım’ın da aralarında olduğu ekip tarafından üç kez bombalandı. 29 Mart 2008 günü gazete binası molotoflandı. Gazete tehdit edildi, kurşunlandı. Yetmedi, Cumhuriyet kendisine yapılan saldırıların faili yapıldı. Bir gece sabaha karşı evinden alınan İlhan Selçuk, Ergenekon kumpasında sanık oldu. Ömrü, davanın sonunu görmeye yetmedi. İlginç, “y” harfinin üzerindeki izi gazetenin eskilerine sordum. Hangi saldırıdan olduğunu kimse hatırlamıyordu. O döneme tanıklık eden güvenlik görevlisine göre, bombalardan birinin marifetiydi. Eve döndüm. Zarfları açtım. Bir tanesi farklıydı. “Görüldü” damgalı, Edirne F Tipi Cezaevi’nden gelen bir fakstı. Gönderen kısmında “Osman Yıldırım” yazıyordu. Yani Cumhuriyet’e bombaları atan, ardından Danıştay’a saldırarak Türkiye’yi karanlığa boğan kişi. Yazdıkları 5 kelimeden ibaretti: “Atatürk’ten ve cumhuriyetçilerden özür diliyorum.” Belli ki yıllar önce FETÖ’cü savcıların “Osmanım” diyerek kullandığı Osman Yıldırım, bugün konuşmak istiyordu. Süreci bilen avukat Zeynep Küçük’ü aradım. Osman Yıldırım’ın son durumundan haberdardı: “Danıştay cinayeti nedeniyle Ankara’daki mahkemeden müebbet hapis cezası aldı. Ancak cezası onanana kadar korkunç bir şekilde tutuklanmadı, ev hapsi verildi. Cezasının Yargıtay’da onandığı gün, kaçıp sınırı geçmeye çalışırken Edirne’de yakalandı. F Tipi Cezaevi’ne kondu. Ergenekon kumpasından ikinci bir müebbet aldı ama ikinci müebbet cezası halen kesinleşmedi. Dava sürerken ‘beni kullandılar’ dedi ama itirafçı olup da ayrıntılarını anlatmadı.” Belli ki bana gönderdiği faks ile Osman Yıldırım, kendisine “Osmanım” demeyecek ama “anlat bakalım” diyecek savcısını beklediği mesajı veriyordu. Mektuplar bitti. Yüzbaşı Selahattin’in Romanı’nı okumaya başladım. Yıllardır çeşitli sorunlar nedeniyle basılamayan tarihi belgenin, 17. baskısı Cumhuriyet Kitapları aracılığıyla okuyucuyla buluştu. İlhan Selçuk; dostu Cengiz’in babası olan Selahattin Yurtoğlu’nun 15 cilt tutan hatıralarını almış, belgesel romana dönüştürmüştü. Anılarını toplamasının gerekçesini Yüzbaşı Selahattin şöyle anlatıyordu: “Yakın tarihi okuduğunuz zaman anlayacaksınız ki yüz yıl sonra bilinmediği için aynı biçimde tekrar edilmiş ve aynı felaketi doğurmuştur. Kafasını yormamış, dünü aramamış insanlar, bu zahmete katlanamadıklarından, bazen hayatlarını kaybetmişlerdir.” Yüzbaşı Selahattin’in anıları yüz yıl önceyi anlatıyordu. Ama tüm mesajları bugüne taşınıyordu. Yüzbaşı Selahattin, Osmanlı’nın bitip yeni Türkiye’nin başladığı kuşağın temsilcilerinden biriydi. Avrupa’dan kovulan imparatorluğun doğuda yeniden var edilebileceğine inanıyordu. 20 Aralık 1914’te, 20 yaşında bir teğmenken, İstanbul’dan Turan’ı fethetmeye çıkmıştı. Gelgelelim İstanbul’a dönüşü 5 Şubat 1919 günü yenik bir şekilde oldu. Yüzbaşı Selahattin; Halil Paşa ile Kafkasya’da Bekir Sami Bey ile Ortadoğu’da savaşmıştı. Gelgelelim öksüz Selahattin, “vatan benim anamdır” diye büyüdüğü halde vatanının neresi olduğunu bilmiyordu. Trablus mu, Kafkasya mı, İran mı, Irak mı, Orta Asya mı, Anadolu mu? Selahattin, kararını son eylemiyle verdi. Seçenekleri ikiydi: İşgal İstanbul’unda kalıp kariyer subayı olmak mı, Milli Mücadele’de nefer olmak mı? Yüzbaşı Selahattin, “sonu bilinmeyen serüven” dediği ikinci yolu seçti. 21 Mayıs 1919 günü İstanbul’u bir kez daha terk etti. “Vatan nedir” sorusu da böylece yanıt buluyordu. Bir tarihsel olay herkesin gözünden elbette farklı görünebilir. Anıları da Yüzbaşı Selahattin’in bakışıyla sınırlanıyor. Ama bir nefer tanıklığı, çoğu tarih kitabından daha çok şey öğretiyor. Zira Selahattin, Anadolu’nun işgali hazmedemediğini de karşısındaki teröre ve aşağılanmaya karşı çaresizliğini de anlatıyor. Elleriyle Yunan ordusuna devlet binalarını teslim eden valiler mi dersiniz, korkudan evlerini Yunan bayraklarıyla donatan halk mı? Sonuçta savaş, şiddete karşı daha büyük bir şiddet yaratmakla kazanılabiliyor. Yüzbaşı Selahattin, verilen mücadelenin sadece dış düşmana değil, içerdeki işbirlikçilere karşı da olduğunu fark ettikçe yaptıklarının ihtilal olduğunu anlıyor: “İhtilal, kişilerin bir amaç uğruna ölüme atılmalarıyla başlar. Bu kişilerin çokluğu ve güçleriyle orantılı olarak yaşar. Milli Mücadele kahramanları tarihin sinesine ihtilalle girdiler.” Yüzbaşı Selahattin cami kürsülerine çıkıp “bağımsızlık vaazı” verirken, ilk döktükleri kanın öyküsünü de şöyle aktarıyor: “Alaşehir camilerine dört hoca gelmiş, halka vaaz ederek diyorlarmış ki: ‘Yunan ordusu padişah emriyle geliyor, sakın hürmette kusur etmeyin!’ Bekir Sami, bu hocaların sabahleyin kaymakamlık binası önüne getirilmesini söylemişti. (…) Bekir Sami umulmadık bir an içinde tabancasını çekip dört hocayı yere serdi. Onlar yerde debelenirken gür ve sert bir sesle kaymakama: Görevlerini yapmayanların sonu bu olacaktır, bunu unutmayın ve siz de böyle davranın, deyip atını sürdü. Bekir Sami, 3 Haziran 1919 sabahı Anadolu ihtilalinin ilk kurbanlarının kanlarını Alaşehir’de dökmüştü.” Peki, ihtilalin bir aklı, bir ruhu var mı? Yüzbaşı Selahattin’in tanıklığı onun yanıtını da veriyor. Bekir Sami Bey, Hükümet Konağı’nı “hayatımı zor kurtardım” diyerek Yunan komitacılara teslim eden bürokrata şöyle konuşuyor: “Arkadaş! Bir er gibi ölmek köylünün ve cahilin ödevidir. Aydın bir kişi, bir kitlenin içinde emir ve kumandayla ölmez. O, inancının ve görevinin emrettiği yerde tek başına ölür. Aydın ölümü, bir muharebe başarısı için değil; bir inancın, bir fikrin tohumunu atmak için olur.” Harbiye’deki devresi orduya 463 subay veren, harpten sonra hayatta 53 arkadaşı kalan Selahattin’in romanını Uğur Mumcu’yu andığımız gün, yani dün bitirdim. “Aydın cinayetleri, beden değil, fikir cinayetleridir” derken gözümün önünden geçenlere bakıyorum: Cumhuriyet’in “y”si, ülkeye elbirliğiyle kurulan kumpas, aydınlara saplanan şarapnel parçaları, cenazeleri devlet töreniyle kaldırılan “keşke Yunan kazansaydı""cı İslamcı yazarlar, elimdeki “özür dilerim” notu, bir de hatırlayamadıklarımız... Keşke daha çok Selahattinimiz olsaydı, keşke!",https://www.cumhuriyet.com.tr/yazarlar/baris-terkoglu/cumhuriyet-ynin-ustunde-sarapnel-var-1808570
Barış Terkoğlu,Erdoğan’ın kasetle yendiği siyasetçi,14 Ocak 2021 Perşembe,"“Unutmak için hızlanır, hatırlamak için yavaşlarız” diyor Kundera. Zaman su gibi aktıkça daha mı kolay unutuyoruz? Hafızayı silmenin de bir eylem olduğunu ancak trenden inince fark ediyoruz. Adnan Oktar cemaatine verilen binlerce yıllık cezalar açıklandığında, Zülfü Livaneli’nin yıllar sonra yeniden basılan anılarını okuyordum. (Sevdalım Hayatİnkılâp Kitabevi) Oktarcılar aylardır kendilerini, bir zamanlar Erdoğan’ın arkasında müritlerinin göründüğü fotoğrafla savunuyor, iktidara verdikleri desteği hatırlatıyordu. İlginçtir, Livaneli’nin hayatının önemli dönemeçlerinden biri de o fotoğrafa bağlanıyordu. “Gündelik siyaset benim işim değildi” diyen Livaneli’nin ilk siyaset denemesi 1994 yerel seçimleriyle oldu. 1989’da İstanbul ve Ankara belediyelerini kazanan SHP, bu kez umut vermiyordu. Murat Karayalçın, İstanbul’da yaptırdıkları ankette 5. sırada olduklarını söylerken, sözlerini şöyle tamamlıyordu: “Eğer Zülfü Livaneli’yi ikna edebilirsek, sosyal demokrat seçmeni SHP’ye çekebiliriz.” Aslında Livaneli’yi aday olarak öne çıkaran zamanın ruhuydu. Türkiye’nin İslamcı siyasete görünür şekilde kaydığı, Sivas katliamı ve Uğur Mumcu suikastlarının yaşandığı, devlet içinde çetelerin hortladığı dönemdi. Buna karşın Livaneli’nin konserlerinde yüz binlerce insan toplanıyor, sloganlarla adeta miting havasında geçiyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Oylar müthiş bir grafikle arttı” diye anlatıyor sonrasını Livaneli. Ancak karşı ittifakı da sıralıyor: “ANAP’ın kazanacağı hesabıyla daha şimdiden gökdelen izinlerini almış gözüyle bakan TV sahipleri, İstanbul’u bir ‘solcu’ya teslim etmeme kararlılığında olan, sonradan Susurluk’un baş aktörleri olarak ortaya çıkacak yetkililer...” Livaneli, Hürriyet gazetesinin 22 Mart 1994 tarihli haberini hatırlatıyor. Livaneli’nin 12 Mart sonrası İsveç’teki iltica fotoğraflarını yayımlayan gazetenin manşeti şuydu: “Zülfü’yü üzen fotoğraflar”. Livaneli kitapta, haberin Mehmet Ağar’ın gazeteyi ziyaretinin ardından yapılmasının altını çiziyor ve devam ediyor: “Bu fotoğraflar İsveç polisine yaptığım iltica başvurusu sırasında çekildi. Stockholm polis merkezinde muhafaza edildi. Herhangi bir kişinin ya da basın kuruluşunun bu kayıtları ele geçirmesi mümkün değildir. Ancak devlet gücü, gizli polis kayıtlarına girebilir. Bu durumun mantıklı sonucu hükümetin, bir seçim manevrası çevirmek için, yabancı bir devletten gizli belgeler istediği ve bunu basına sızdırdığıdır.” Gazeteci Sabahattin Önkibar’ın anıları da Livaneli’yi doğruluyor. Önkibar, dönemin başbakanı Tansu Çiller’le görüşmesini şöyle aktarıyor: “Bu dosyada komünist Zülfü Livaneli’nin yurtdışında yaptıkları var. Bunları manşetten yayımlamanızı istiyorum.” Star TV’nin haberini de ekliyor Livaneli: “Sonunda ne çıktı, biliyor musunuz? Atina’da Türk bayrağı yakan protestocu bir grubun uzaktan çekilmiş bir videosu. Arkası dönük bir kişinin ben olduğumu iddia ediyorlardı. Hayatımda bu kadar aşağılık bir iftira ne duydum ne okudum.” Uydurma haberler, fotoğraflar, videolar derken ortaya bir anda “kaset” çıktı. Livaneli, “kaset tezgâhı”nın en büyük rakibi Erdoğan’ı güçlendirmek için yapıldığını, failinin ise Adnan Oktar grubu olduğunu iddia ediyor. Ne mi var kasedin içeriğinde? 12 Mart sonrasında Livaneli’nin devleti yönetenleri, ordunun yönetimini eleştirdiği türküler: “12 Mart döneminde cuntaya karşı çıkan ve bir kısmını halkın yaktığı ağıtlarla beni vurmaya çalışıyorlardı. Oysa ben, ömrüm boyunca, o türküleri söylemiş olmaktan onur duydum.” Devir, Adnan Oktar grubunun yükseliş devriydi. Kitlesel gücü olmayan hareket, kamuoyunun gündemine daha çok lüks yaşamla, ortaya çıkan gizli çekimlerle, İslamcı hareketin vitrinine konan mankenleriyle geliyordu. Türkiye’nin köklü tarikatları merkez sağ siyasetçilerle flörte devam ederken; şaşırtıcı şekilde Oktarcılar, Erdoğan’ın yükseliş trendine girdiği Refah Partisi’ne destek verdi. Başta sözünü ettiğim, Oktarcı Altuğ Berker’in Erdoğan’ın ardında durduğu o meşhur fotoğraf, Erdoğan’ın 1994 yılındaki kampanyasında çekilmişti. Gelelim kasete... Livaneli, Oktar’a 21 yıl önce yapılan operasyonda gözaltına alınan Fırat Develioğlu’nun o dönem basında yer alan ifadesini hatırlatıyor: “Recep Tayyip Erdoğan aday gösterildikten sonra bize, elinde Zülfü Livaneli’yle ilgili, devlet aleyhine söylemiş olduğu sözleri içeren bir türkü kaseti olduğunu, bu kaseti Zülfü Livaneli’nin çok eski tarihlerde Almanya’da doldurduğunu, kaseti yayımlatmak istediğini, bu şekilde oy kaybettireceğini ancak hiçbir televizyon kanalının yayımlamaya yanaşmadığını söyledi. Kasetin orijinalini aldık. Bahadır da Kadir Çelik’i aradı, Kadir Çelik kaseti yayımlattı.” Livaneli, bu ağır kampanya içinde yüzde 20.3 oy aldı. Solun İstanbul’da toplamda yüzde 35 oy aldığı seçimin kazananı yüzde 26.6 ile Erdoğan oldu. Erdoğan efsanesi böylece başladı. Şimdilerde üniversitelere fuhuş yakıştırması yapacak kadar radikal Ebubekir Sofuoğlu bile Oktar’a “Hocam” diyordu. Oktar; Akit’te yazarlık yapıyor, Harun Yahya takma adıyla yazdığı kitapları İslamcı gazeteler pazarlıyordu. Medyanın, siyasetin, bürokrasinin ünlüleri müridiydi. Dekolte kediciklerle konuşulan televizyonunun baş konukları, şimdinin yandaşlarıydı. Malezya’ya büyükelçi yapılan Merve Kavakçı’nın önünde diz çöktüğü fotoğrafla hatırlayacağınız Şeyh Nazım, son nefesini verirken yanında Oktar’ın müritleri vardı. 80’lerde üniversite çevresinde, 90’larda siyasetin göbeğinde olan cemaat; finali mahkeme salonunda yaptı. Vitrine koyacak mankene, iş görecek kasete artık gerek de kalmamıştı. Bir Türkiye klasiği, yıllarca Oktar’ı uçuranlar bu kez onu tanımazlıktan geliyordu. Oktar’a verilen binlerce yıllık ceza, nicelik olarak da bir çağı kapatıp yenisini açacak kadar. Eminim “yavaşlık çağı”nda Oktar’ın kitabını yazanlar, kendilerine birkaç kedicikten çok daha fazla şey bulacak.",https://www.cumhuriyet.com.tr/yazarlar/baris-terkoglu/erdoganin-kasetle-yendigi-siyasetci-1805838
Barış Terkoğlu,Demirtaş’ın altında kaldığı masa,28 Ocak 2021 Perşembe,"Her şeyin bir vakti var. Kuşkusuz insanın da. “Rönesans’ın devlere ihtiyacı vardı, yarattı” diyor Engels. Dönemler, topraktan ya da sudan değil ama olaylardan insanlar yaratıyor. Selahattin Demirtaş’ın Edirne F Tipi Kapalı Cezaevi’nden gazetecilere yazdığı mektubu ve eklerini okurken düşünüyordum. İki sayfalık mektubun en çarpıcı yeri kuşkusuz şuydu: “Bana ve HDP’ye yönelik eleştirileri büyük bir saygıyla karşılıyor, eleştirilere değer veriyor, onları anlamaya çalışıyorum. Geçmişteki siyaset tarzımız, söylemimiz, pratiklerimiz konusunda özeleştirel yaklaşmak gerektiğine de samimiyetle inanıyorum.” Demirtaş, Türkiye’nin yaşadığı krizin tek bir aktörün üzerine bırakılamayacağını da söylüyordu: “Türkiye bugün bu haldeyse her siyasi aktörün kendi ölçüsünde sorumluluğu var, buna muhalefet de dahil. Barışı sağlayamadık, demokrasi getiremedik, ekonomi çöktü, toplum ağır bedeller ödüyor. Başarılı olsaydık bunların hiçbiri yaşanmayacaktı. Durum bu kadar nettir. Bence bu saatten sonra mazeretlerin arkasına sığınmanın da bir anlamı yok.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Demirtaş’ın kendisini anlatmak zorunda kalmasının nedeni, hükümet medyasında kendisi hakkında çıkan tek yanlı haberlerdi: “Benimle ilgili medyada yazılan, çizilen, söylenen neredeyse her şey, bariz bir yalan ve iftiraya dayanmaktadır. Bazı sözlerim bağlamından koparılarak algı oluşturulmaya çalışılmıştır. Hakkımdaki tüm kumpas suçlamalarını mahkemelerde bir bir çürüttük ve bunları Avrupa İnsan Hakları Mahkemesi (AİHM) önünde de ortaya koyup haklı bir şekilde davayı kazandık.” Demirtaş, mahkemelerin siyasi baskılar nedeniyle vermesi gereken kararları veremediğini söylüyordu: “Benimle ilgili son beş yıldır o kadar yoğun şekilde ve korkunç bir algı operasyonu yürütüldü ki, mahkemeler, dışarıda üretilen algı ile dava dosyamın gerçeği arasındaki uçurumda sıkışıp kalmış durumdalar.” Mektubun yanında 20 farklı dosya bulunuyordu. Dosyalarda; olmayan gizli tanık, sahte hesaplardan atılmış mesajlar, içeriği değiştirilmiş resmi tutanaklar, FETÖ iltisaklı 29 yargı mensubunun hazırladığı fezlekeler, katılmadığı 107 eylem gibi dava sürecine dair pek çok somut eleştiri vardı. Demirtaş, bunlara dayanarak yaşadıklarını “kumpas” olarak adlandırıyordu. Asıl mesele... Demirtaş’a yapılan suçlamaların önemli bölümü konuşmalarına dairdi. O da “bağlamından koparıldı” dediği ifadelerin tamamını gazetecilerle paylaşıyordu. Dikkat çeken, konuşmaların neredeyse tamamının, kimilerinin “çözüm süreci” kimilerinin “müzakere süreci” dediği dönemde yapılmış olmasıydı. İlk merak ettiğim, “Öcalan’ın heykelini dikeceğiz” sözlerini nasıl açıkladığıydı. Belki de sürekli gündeme gelmesinden olacak, 4 numaralı dosya bir tek bu konuya ayrılmıştı. Demirtaş; söz konusu ifadeyi, 13 Aralık 2012 tarihinde, Mardin’in Kızıltepe ilçesinde düzenlenen mitingde kullanmıştı. Bu sözler, Ankara 19. Ağır Ceza Mahkemesi’nde devam eden yargılamanın da konusuydu. Dosyada, Demirtaş’ın bu konuşmanın hikâyesini anlattığı 24 Nisan 2019 tarihli mahkeme kaydı vardı. O günü şöyle anlatıyordu: “Ben, ‘Öcalan’ın daha heykelini dikeceğiz’ dediğim günde, Erdoğan’ın elinde İmralı’dan Öcalan tarafından yazılmış iki tane mektup vardı. Yeni İmralı çözüm sürecini başlatan mektuplar. Ve bu mektuplar üzerine zaten kısa süre sonra da çözüm süreci başladı, İmralı çözüm süreci.” “Aslında patenti bana ait değil” diyordu. Yani sözün gerçek sahibi kendisi değildi. Peki kimdi? “İsmini söylemeyim” diyerek “bir hükümet yetkilisinin kullandığı cümle”yi işaret eden Demirtaş, sözün çıkışını şöyle anlatıyordu: “Yakında barış gelecek ve Öcalan da bu barışın mimarlarından biri olacak ve heykeli dikilecek. Sembolik olarak denir ya hani, barışı getirecek insanın heykeli dikilir kardeşim, halk arasında kullanılan bir deyimdir. Böyle heykeli dikilecek insan, heykeli dikilecek adam, heykeli dikilecek kadın denir ya. Böylesine kullandığım bir sözü, Erdoğan’ın da kendisi de biliyor, bakın o dönem çıkıp itiraz etmiyor hiç kimse itiraz etmiyor.” Demirtaş’ın söylediklerinden anlaşılan, hükümetle yaptıkları görüşmelerde “barışın mimarlarının heykeli dikilir” sözleri, meydanda bu hale dönüşmüştü. Yıllarca o konuşmaya hiçbir soruşturma açılmazken; yıllar sonra sözler Erdoğan tarafından miting meydanlarında “bakın neler söylemiş” diye izletilmiş, dava açılmış, Demirtaş’ı hapse götürmüştü. Demirtaş, Erdoğan’a mahkemeden şöyle sesleniyordu: “O konuşmayı niye yaptığımı kendisi de biliyor, o dönemin bakanları da biliyor. Kendisi o videoyu izletirken meydanlarda şunu da ekleseydi samimiyetine inanırdım. Deseydi ki, ‘Bak, Demirtaş ‘Öcalan’ın heykelini dikeceğiz’ dediği günde var ya, Öcalan bana çözüm süreciyle ilgili iki tane mektup yazmıştı. Onlar da benim elimdeydi. Zaten hemen bu konuşmadan iki ay sonra da İmralı’da resmi görüşmelere başladık. Kamuoyu, halk bundan bilginiz olsun’ deseydi samimiyetine inanırdım.” Demirtaş’ın konuşmasının devamında şu sözler dikkat çekiyordu: “Tamamı komplocu bunların komplocu. Zihniyet komplocu. Tuzak kurma üzerine. Bunlara elini veren kolunu kaptırıyor.” Dosyalar bitince zaman zaman bu köşede yer verdiğim İmralı tutanaklarını açtım. Öcalan’ın “Tarihi önemde bir toplantıya başlıyoruz. Nasıl bir yöntem izleyelim” diye başladığı, “Sizce nasıl uygunsa” yanıtını aldığı ilk tutanak, gerçekten de heykel konuşmasından 2 ay sonra, 23 Şubat 2013 tarihini taşıyordu. Belli ki yıllar önceki “Apo heykeli” sessizliğinin nedeni pişen “süreç”ti! Peki, Demirtaş’ın “komplo” dediği şey neydi? Belli ki Demirtaş, AKP ile PKK’nin yürüttüğü “müzakere süreci”nde “sorumluluk almaya” çağrılmıştı. Elbette kendisi de bu işin gönüllüsüydü. Demirtaş’ı hem sevenleri hem düşmanları için popüler yapan kariyerinin ivmelenmesi de bu dönemde olmuştu. “Çözüm süreci”nde İmralı’da gündeme gelen “Türkiye partisi” projesi HDP’yi yaratmış, Demirtaş adı da bu devrin içinde büyümüştü. Öyle ki “süreç”in son seçiminde HDP yüzde 13.1 oy almış, 80 milletvekili çıkarmıştı. Ancak ortaya çıkan tablo, hem PKK için hem AKP için murat edilen şey olmayınca “süreç” sona ermişti. Yerel seçimlerde devlet televizyonuna çıkarılan Osman Öcalan’a, Anadolu Ajansı’ndan mesajı paylaşılan Abdullah Öcalan’a bakılırsa; devrilen “masa”nın altında Demirtaş kalmıştı. Öcalan’ın görüşme tutanakları boyunca “hepimiz yargılanırız” dediği uyarının muhatabı ne AKP ne PKK, Demirtaş olmuştu. Dönemler insanları yaratıyor, insanlar da dönemleri. Sanmayın ki zaman, akrep ve yelkovanla akıyor. Kaybolup giden hikâyeler hepsinden fazla.",https://www.cumhuriyet.com.tr/yazarlar/baris-terkoglu/demirtasin-altinda-kaldigi-masa-1809388
Barış Terkoğlu,Geçen hafta aldığım ölüm haberi,01 Şubat 2021 Pazartesi,"Dışarıdaki ılık hava baharın geldiğini haber veriyor. İçerisiyse soğuk. Bursa’da, morgda bekleyen cenaze Zeki Müren’in. İçeri uzun boylu bir adam giriyor. Yaşlanmak güzelliğinden pek bir şey kaybettirmemiş. Yanında oğlu var. Gözündeki yaşı saklayarak eğiliyor. Zeki Müren’in alnından öpüp son vedasını yapıyor. “Elbet bir gün buluşacağız, bu böyle yarım kalmayacak.” Salgın günlerinde ne kadar çok dinledik, ne çok söyledik. Pek çok kişi eserin Zeki Müren’e ait olduğunu sanır. Oysa 1973 yılında, 41 yaşındayken trafik kazasında ölen Mustafa Seyran’a ait. Müren ile özdeşleşmesi, onun yaşıyormuş gibi söylemesiyle ilgili olabilir mi? 41 yaşında bir trafik kazasında kaybettiğimiz Seyran’ın, sanki hayata veda ediyormuş gibi öldüğü yıl yazdığı şarkı, Müren’in de yaşamının hasretini anlatıyor gibi. Geçen hafta (26 Ocak) kaybettiğimiz tarih yazarı Radi Dikici’nin ölüm haberini alınca telefonuma baktım. Dikici’yle 14 Ocak’ta konuşmuştuk. Ben aramıştım, Dikici’nin Müren biyografisindeki “Kürşat Bey”in öyküsünü sormuştum. O anlatmıştı. Müren’in hayatının aşkı üzerine bir program yapmak için sözleşmiş, kapatmıştık. “Önümüzdeki hafta kontrollerim var” demişti, ben öleceğini düşünemedim. Kim miydi “Kürşat Bey”? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Tam 2 yıl önce (31 Ocak 2019) Zeki Müren’i Bursa’da sıkışmış hayatından çıkarıp, politik gücünü de kullanarak Türkiye’ye mal eden Demokrat Parti kurucusu ve yöneticisi Hayri Terzioğlu’nun hikâyesini bu köşede yazmıştım. Bugünkü İçişleri Bakanı’nın siyasi geleneğinin sembollerinden Terzioğlu, Bursa’da kırmızı takunyalarıyla sokağa çıktığında “sapkın” denilen Müren’i alarak İstanbul’a getirmiş, ona ev tutmuş, okula yazdırmış, öğretmenlerinin, şoförünün ve bakıcılarının parasını ödemiş, sosyeteye sokarak ünlü yapmıştı. Terzioğlu ile Müren arasındaki “sıra dışı” ilişkiyi günlüklere, tanıklara, anılara dayanarak Zeki Müren biyografisinde anlatan Radi Dikici’ydi. 27 Mayıs’ın ardından Terzioğlu düşerken, Müren kendi yolunda devam etmişti. Hayatı boyunca bilmediğimiz sayıda ilişki yaşamakla birlikte, 1962’de başlayan ilk ve tek aşkı dönemin ruhuna uygun şekilde bir genç subaydı. Gazeteci ağabeyimiz Mete Akyol, 1987 yılında Müren’e “hiç sırılsıklam âşık oldun mu” diye sormuştu. Müren ise “8 sene, 1962’den 70’e kadar, büyük bir sarhoşluk içinde bir aşk yaşadım, Allah bana bir daha öyle aşk nasip etmesin” diye yanıt veriyordu. “Çok uzaklara Kanada’ya gittiler, o yokluğun etkisinden kolay kolay kurtulamadım” diyor ve ne kadar acı çektiğini “hayatta öylesine bir aşka ikinci kez katlanabileceğimi düşünemiyorum, onun için âşık olmak için değil, olmamak için Tanrı’ya yalvarıyorum” sözleriyle anlatıyordu. Müren, “karşınızda on bin kişi var ve siz sadece o bir kişiyi düşünerek okuyorsunuz” diye ifade ediyordu “sevgilim, ne zaman kavuşacağız” diye defalarca söyleyerek gözyaşları içinde bitirdiği şarkıların öyküsünü. Radi Dikici, 14 Ocak’ta konuştuğumuzda “Kürşat Bey”i sorunca anlatmaya başladı: “Kürşat Bey öldü. Esas adı ‘Kürşat Bey’ değil tabii. Bir takma isim bulmak zorunda kaldım, mecburdum. ‘Kürşat Bey’, Zeki Müren’den ayrıldıktan sonra hostes bir hanımla evlendi. İki de çocuğu oldu. Adanalıydı. Ordunun iyi bir pilotuydu. Sonra hava yollarında pilotluk yaptı. Aslında çapkın bir adamdı. Ama Zeki Müren ne yaptı ne etti, kendisine bağladı. Ama tabii sonra çok pişmanlık duydu. Ayrıldıktan sonra iki arkadaş gibi oldular, inanın izah edilebilir gibi değildi. Kürşat’ın kim olduğu önemli değil, konu ya da öykü önemli. Kürşat Bey, daha sonra bir sorun olmasın, başkasının eline geçmesin diye, (Müren’in) kendisine yazdığı mektupları getirip Zeki Müren’e verdi.” Dikici, konuşmamızda önemli bir ayrıntı daha veriyordu. Türk müziğinde yalnız icracı değil, birçok eserin de sahibi olan Müren, “Kürşat Bey”den koptuktan sonra beste yapmayı bırakmıştı. Aşkın bitişi onu üretmekten alıkoymuştu. Telefonu kapattıktan sonra anılara baktım. Zeki Müren’in evinde 25 yıl geçiren, onun eli kolu olan Bedriye Gençoğlu, “Kürşat Bey” ile Müren’in aşkının bitişinin başlangıcını şöyle anlatıyordu: “1970 yılına gelince, kaçınılmaz bir şey oldu, ilişkileri duyuldu. Kürşat Bey’in arkadaşları kendisini ikaz etmişler. ‘Onlar seni atmadan önce istifa et’ demişler. O da istifa etti.” “Kürşat Bey” ailesinin de desteğiyle yaşamını değiştirdi. Türkiye’yi terk etti, Kanada’ya yerleşti, sivil pilotluk yaptı. Türkiye’ye geldiğinde zaman zaman Zeki Müren’i ziyaret ediyordu. Ancak artık iki ayrı hayatları vardı. Yine de tanıklar, Müren’in onu her gördüğünde ağladığını anlatıyor. Hatta TRT’de yayımlanan belgeselde sorulunca önce konuşmaya başlamış, ardından gözleri dolunca “bu konuyu kapatalım” demişti. “Benim içimde yanan ateş var” diyen Müren’in aklına düşen bir kıvılcım bile yangını hatırlatmaya yetiyordu. “İkimizin de saçları ak öyle durup bakışacağız” anını ancak yukarıda anlattığım gibi Bursa’da morgda yaşadılar. Dönemin bir başka tanığı Ümran Bir, Zeki Müren’in ölümünün ardından olayı şöyle anlatıyor: “Zeki Müren öldüğünde kasasında hiçbir şey çıkmamış, sadece Kürşat Bey’e yazdığı aşk mektupları. Kürşat Bey, ne olur ne olmaz diye, Zeki Bey yaşarken ona yazdığı tüm mektupları iade etmişti.” Dün, Müren’in 25 yıl önceki cenazesinin görüntülerini izledim. Türk bayrağına sarılı tabutunun başında bir imam mahşeri kalabalığa konuşuyordu: “İnsan ne zaman ölür? Denir ki unutulduğu gün ölür. Nice insan var ki yaşarken ölü, nice ölenler vardır ki öldükten sonra diri. Zeki Müren adının, nice eserlere konu olacağı düşüncesiyle, onun öldükten sonra da yaşayanlardan olacağına inancım tamdır.” O eserlerden birinin sahibi Radi Dikici de geçen hafta bu dünyaya veda etti. Onunla “Kürşat Bey”i de Zeki Müren’i de daha çok konuşacaktık. Olmadı. O da ardında başta Bizans tarihini inceleyenler olmak üzere unutulmaz eserler bıraktı. Yazayım ve “unutturmayayım” diye bir notla bana gönderdiği Müzeyyen Senar biyografisi hâlâ kütüphanemden bana bakıyor. “Sen beni unutmuş, içim kupkuru, benim gönlümde hâlâ o arzu...” Bizim bir salgınla, hastalıkla hatırladığımız şarkıyı, Müren “aşkın kendisi hastalık” dediği ruh haliyle söylüyordu. Jerome de “aşk, hepimizin geçirmek zorunda olduğumuz kızamık hastalığı gibi” dememiş miydi zaten? En çok akılda iz bırakan bir hastalık...",https://www.cumhuriyet.com.tr/yazarlar/baris-terkoglu/gecen-hafta-aldigim-olum-haberi-1810382
Barış Terkoğlu,Hitler’in saflarındaki sarıklı,04 Ocak 2021 Pazartesi,"İnsan yüzünün, aklın bile tarif edemediği duyguları anlatan bir dili mi var? Mutluluğu ya da acıyı önce yüz mü dışa vuruyor? Sinemaya sesin henüz girmediği yıllarda, Maria Falconetti sadece yüzüyle Jan Dark’ın çilesini anlatmıştı. Kilisenin yaktığı ateşler içindeki Aziz Jan Dark’ın sureti, insana uzanıp dokunma isteği uyandırıyordu. İlber Ortaylı’nın Hüsrev Gerede’nin anılarına yazdığı önsözü okuyunca aklıma geldi. Ortaylı, “Yarı efsane olarak anlatılan, aslında oldukça gerçeği yansıtan bir olay vardır” diye başlıyor söze. Milli Mücadele’ye karşı ayaklanmaları bastırmaya çalışan Hüsrev Gerede’nin öyküsüne devam ediyor: “Gerede’de ayaklananlar kendisini yakaladığı zaman, bu seçkin zatı, güzel sıfatlı insanı, ‘asalım mı asmayalım mı’ münakaşasını yapmışlar. Bu arada Hüsrev Bey’in yüzüne sabah güneşi vurduğunda yakışıklılığından ötürü asmaya kıyamamışlardır.” Atatürk’ün Bolu ve Düzce isyanlarının bastırılmasındaki rolü nedeniyle Gerede soyadını verdiği Hüsrev Rıdvanbegoviç, yüz güzelliğini belki de Bosnalı tarafından alıyordu. Balkan Harbi’nde 7. Tümen’de, 1. Dünya Savaşı’nda Kafkas Ordusu’nda, Mayıs 1919’da Bandırma vapurunda Atatürk’ün yanında olan Gerede’nin söz ettiğim anıları, II. Dünya Savaşı’nın ikinci gününde göreve gittiği Berlin Büyükelçiliği (1939-1942) günlerini kapsıyor. (Hitler Almanyası’nda Berlin Sefirliği Hatıralarım - İş Bankası Yayınları - Eylül 2020) Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kuşkusuz güncel politikayla bir ilgisi var. Zira başta Erdoğan olmak üzere Saray’ın önde gelenleri, Türk Dış Politikası’nın bu dönemi üzerinden, devleti yönetenlere sık sık ağır yakıştırmalarda bulunuyor. Okuyunca meselenin hiç de öyle olmadığını anlıyoruz. 740 sayfalık anı kitabının özeti Gerede’nin şu sözlerinde gizli: “Cumhurbaşkanı İsmet İnönü bana, aşağı yukarı Türkiye’nin bir savaşa girmeye henüz hazır durumda olmadığını, savunma hazırlıklarını tamamlamadan, savaş yangınına tutuşmaktan çekinmemiz gerektiğini bildirmiş, ‘Almanya ile mevcut iyi münasebetleri devam ettirmek istediğimizden, bunu kolaylaştırmaya çalışmam’ için direktif vermişti.” Gerçekten de işgalden yeni kurtulmuş, ordusunu henüz organize etmiş, yakın dönemde savaşlarda bütün birikimini yitirmiş bir devlet için savaş, yeni bir felaket demekti. Öte yandan Sevr’i yırtıp Lozan’a ulaşmış bir Türkiye için savaşın anlamlı bir nedeni de yoktu. Büyük dünya devletlerinin savaştığı koşullarda, en rasyonel politika savaşın dışında kalmaktı. Daha da önemlisi, Sovyetler Birliği dahil birçok devlet, savaşın kendi topraklarına sıçramaması için çalışıyordu. Türkiye, tarafsızlık politikasını bütün büyük başkentlere gönderdiği “tesadüfen seçilmemiş” elçiler ile kurdu. Büyükelçi Gerede, Hitler ile ilk resmi görüşmesini şöyle anlatıyor: “I. Dünya Savaşı’nda Almanya’nın müttefiki sıfatıyla dört savaş cephesinde askeri tetkik seyahati yapmış, Balkan Savaşı’ndan önce de Von der Goltz’un ülkemize gönderdiği değerli öğretmenlerle çalışma fırsatı bulmuş, Alman milleti ve ordusuna karşı samimi sevgi ve dostluk hissi taşıyan, yüksek meziyetlerini bilen eski bir asker olduğumu hatırlattım(…) Bir Akdeniz devleti olmanın ve Boğazlar çevresinde bulunmanın yarattığı nazik jeopolitik durumun zorlaması ile İngiltere ile ittifak ettiğimizi, fakat bu ittifakın sırf tamamiyet-i ülkiyemizi (bütünlüğümüzü) koruma amacına yönelik olduğunu, tarafsızlık politikası takip edeceğimizi, hangi taraftan gelirse gelsin, tecavüze karşı meşru savunmamızı yapmakta tereddüt etmeyeceğimizi…” Gerede, Türkiye’yi II. Dünya Savaşı’ndan koruyan dış politikayı Hitler’e bu şekilde özetliyordu. 3 yıllık görev süresi boyunca bütün görevini “Almanya’nın Türkiye’ye saldırmasını engellemek” olarak tarif ediyordu. İşin esası, bunu da başarıyordu. Peki ayrılık? Türkiye, savaşın yön değiştirmesiyle beraber Almanya ile denge kuran bütün politikacıları geri çekti. Gerede de bu sürecin kurbanı olarak 28 Haziran 1942’de aldığı telgrafla merkeze çağrıldı. Ortaylı durumu şöyle açıklıyor: “Savaş talihinin Almanya’nın aleyhine döndüğü zamanda, merkezi hükümet bir politik manevra yapmıştır. Bilhassa askerler arasında Mareşal Fevzi Çakmak’a olduğu gibi, birtakım askerler ve birtakım diplomatların geri hizmete çekilmesi gibi bir politika takip edilmiştir.” Gerede’nin anılarında yer alan mektuplarından okuduğumuz; Naziler, bugün Saray’ın anlattığının aksine, Türkiye’deki Alman aleyhtarlığından oldukça rahatsızdı. Gerede, Hitler’le son görüşmesini şöyle aktarıyor: “Eski savaş müttefikleri dost Türkiye’nin kararsız tutumuna üzüldüklerini belirten Hitler, ‘Türkiye ile Almanya birlikte savaşa girmiş olsalardı, savaş çoktan biterdi’ dedi.” Bu geri çekilme, Gerede için acı bir kadere dönüştü. Tam 4 yıl 7 ay devletten uzak tutuldu. Hem ekonomik sıkıntılarla boğuştu hem de 24 yaşındaki oğlunu askerde kazara patlayan bir bombayla şehit verdi. Son görevi Brezilya elçiliği gibi önemsiz bir görevdi. Türkiye’nin hamurunda suyu olan savaş ve diplomasi adamı, öldüğünde kiralık bir evde oturuyordu. Eşi, evlerindeki eşyaları satmak zorunda kalmıştı. Peki, siyasal İslamcılar? 20. yüzyılda, bir büyük devletin kucağından öbürüne savrulan siyasal İslamcılar, Nazileri de es geçmedi. Müslüman Kardeşler’in fikir babası, bir zaman İngilizler için çalışırken Yahudilere karşı Nazilerin hizmetine giren Kudüs Müftüsü Emin el-Hüseyni de Gerede’nin anılarında yer buluyor: “Hitler, Reichstag’a (Alman Meclisi) Nazilerin bir ağızdan söyledikleri şarkı sesleri arasında, 6 Ekim günü mağrur ve muzaffer bir eda ile girmişti. O gün orada, gözüme ilişen bir sarıklının kim olduğunu sormuş, Kudüs Müftüsü olduğunu öğrenmiştim.” Sakalını keserek sahte pasaportla Kudüs’ten kaçan, Hitler’in “Haydar” adında gizli bir Müslüman olduğunu savunarak Nazi saflarında savaşa çağıran Hüseyni ile Gerede daha sonra da karşılaşıyor: “Hüseyni’nin, dünyanın bu bölgesinde, politika alanında hayalperest olmaktan çok, gerçekçi bir adam olarak belirdiğini söyleyen Hitler, müftünün ince bedeni ve fare gibi haline rağmen, sarı saçlı ve mavi gözlü oluşunun, ecdadı arasında Aryen bulunduğunu gösterdiğini söylüyordu.” Hayal kırıklığı mı çile mi? Bir zaman düşmanlarının kıyamadığı Gerede’nin fotoğraflarında zaman içinde derin çizgiler belirmiş gibi. Eminim o yüz, bugünden geçmişe parmak sallayanlara çok şey anlatıyor.",https://www.cumhuriyet.com.tr/yazarlar/baris-terkoglu/hitlerin-saflarindaki-sarikli-1803440
Barış Terkoğlu,Bari terfi ettireni terfi ettiren konuşsun,15 Şubat 2021 Pazartesi,"Suyu bırakıyorsun. Tümsekten iniyor. Bilyeyi salıyorsun. Aynı yolu izliyor. Marifet ne suda ne bilyede. Yerin eğiminde. Suya bakıyor, bilyeyi inceliyoruz. Ama yolu konuşmuyoruz. On yıl önce bu saatlerde hücredeydim. Zekeriya Öz’ün talimatıyla gözaltına alınmıştım. Karanlık odada beklerken, benim aklımda Öz hakkında hazırlanan o iddianame vardı. Hayır, kastettiğim Öz’ün valizini çekerek kaçmasının ardından yazılanlar değil. Bizzat o gün, Öz daha görevdeyken, Erdoğan’ın verdiği zırhlı aracıyla gezerken, AKP iktidarının kahramanıyken… Dönemin Hava Kuvvetleri Başsavcısı Ahmet Zeki Üçok, Genelkurmay Başkanı İlker Başbuğ’un, “Kayseri soruşturmasını sonuçlandırabilseydik bugün başımıza gelen Balyoz, Askeri Casusluk benzeri davaları önleyebilirdik” dediği, TSK içerisindeki FETÖ yapılanmasına ilişkin ilk soruşturmayı başlatmıştı. FETÖ’nün yetiştirip TSK içerisine sızdırdığı üç subayı tespit etmiş ve örgütün kumpaslarını belgelemişti. Gelgelelim, FETÖ’yü kurtarmak için o gün her şey yapıldı. Meclis’e getirilen yasayla soruşturmanın TSK’den alınması mı dersiniz? Yoksa örgütün Hava Kuvvetleri imamı Adil Öksüz’ün, bizzat Gülen’in görevlendirmesiyle, Kayseri dosyasını tersine çevirmesi mi? Nihayetinde 11 yıl önce FETÖ’cü subaylar kurtulurken; Üçok, ardı ardına açılan uyduruk davalarla tutuklandı. Hakkında yüzlerce yıl hapis cezası istendi. Yıllarca tutuklu kaldı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Üçok, o yıllarda bir iddianame hazırlığındaydı. Zekeriya Öz’ün, TSK’nin üst düzey personeli dahil, birçok ismi yasadışı şekilde dinlettiğini tespit etmişti. Öz hakkında iddianame yazmaya başlamıştı. Gelgelelim o iddianame de tutuklamayla birlikte yarım kaldı. İşte ben, 2011 Şubatı’nda, gözaltına alınmadan iki gün önce, Öz hakkında yazılan o iddianameden haberdar olmuştum. Geçen hafta yazdığım, Fahrettin 451 başlıklı yazıdan sonra, aklıma Üçok geldi. Hatırlayın, Kara Kuvvetleri Komutanlığı İstihbarat Başkanlığı’na, FETÖ’cü olduğunu itiraf eden, rütbesini Gülen’in taktığını söyleyen Serdar Atasoy’un getirilmesini sorgulamıştım. Sorumlusunu arıyorduk. Hem Kara Kuvvetleri’nin hem Genelkurmay’ın Atasoy’un emekli edilmesini istediği halde, Savunma Bakanı Hulusi Akar’ın ve tabii Cumhurbaşkanı Erdoğan’ın son şeklini verdiği listeyle terfi ettiğini anlatmıştım. Geçen bir haftada, Bakan Akar kendisini, Atasoy hakkında daha önce verilmiş takipsizlik kararıyla savundu. Üçok’u hatırlamamın nedeni buydu. Acaba Akar’ın referans verdiği o karar yerinde miydi? Kara Kuvvetleri Komutanı tarafından şaibeli bulunup göreve başlatılmayan Atasoy’un, YAŞ’ta terfi etmesi gibi bir tuhaflık o takipsizlikte de var mıydı? Bir zamanlar TSK’deki FETÖ’cüleri kuyruğundan yakalamış, Savcı Öz’ü bile soruşturmuş Üçok, acaba ne düşünüyordu? Söz konusu takipsizlik kararı 1 Nisan 2019 tarihini taşıyordu. Altında savcı Alparslan Ağcakale’nin imzası vardı. Üç buçuk sayfalık metnin sonunda, Atasoy hakkında kovuşturmaya yer yok kararı veriliyordu. Üçok, o karar için “şiddetle eleştiriyorum” ifadesini kullandı. Ona göre, savcının önündeki dosya, daha çok inceleme yapılmasını gerektiriyordu. Üçok, Atasoy aleyhindeki delilleri dört maddede özetliyordu… Birincisi Serdar Atasoy, 15 Temmuz’da Dakka’da askeri ataşe olarak bulunduğu sırada, FETÖ’cü Sinan Sürer tarafından kurulmuş “Ataşeler” isimli WhatsApp grubunda yer alıyordu. Darbe gecesi bu gruptan yapılan “ordunun yönetime el koyduğu bilgisinin muhataplara iletilmesi” yönündeki talimata, “emredersiniz komutanım” karşılığını veriyordu. Devamında talimatı yerine getirerek Dakka Büyükelçisi izinde olduğundan, ikinci kâtibe ilettiği bilgisini aynı grupta paylaşıyordu. İkinci olarak; Cemil Turhan isimli, en son görevi general ve amiral şube müdürlüğü olan, FETÖ üyesi kişide bir CD ele geçmişti. İncelemede “Cumhurbaşkanı Başyaver Aday Havuzu” başlığı altında, 139 kişilik listede 10. sırada, Atasoy’un ismi yer alıyordu. Üçüncüsü; Kars Cumhuriyet Başsavcılığı’nın 26 Ekim 2018 tarihli yazısı ile yürütülen ankesörlü arama soruşturmalarında Atasoy’un izine rastlanmıştı. Kayıtlar incelendiğinde askeri personel Ruhi Bağçivan, öğretmen Neriman Saygılı ve Serdar Atasoy; FETÖ imamı tarafından ardışık aranmıştı. Dördüncü olarak; Gölbaşı Cumhuriyet Başsavcılığı’nca FETÖ şüphelisi asker şahıs İlhami Polat ile Serdar Atasoy arasında irtibat bulunmuştu. İşte bu 4 delil de savcı Ağcakale’nin önünde olduğu halde, soruşturma genişletilmemiş, Atasoy lehine kapatılmıştı. Üçok, bu sonucun normal olmadığını düşünüyordu: “Serdar Atasoy hakkında bu kadar çok FETÖ şüphesi mevcutken, Savcı Alparslan Ağcakale’nin sadece Kars Cumhuriyet Başsavcılığı’ndan gönderilen ankesör incelemesi ile yetinmesi anlaşılabilir gibi değildir. Bu durum ankesör, sabit hat soruşturmalarının başladığı ilk yıllarda olsa belki kabul edilebilir. Ancak, 2019 yılında, neredeyse tüm illerde ankesör ve sabit hat bilgileri elde edilmişken, Serdar Atasoy’un görev yaptığı tüm illerde ankesör ve sabit hat incelemesi yaptırtmamış olması, savcılık lisanında anlaşılabilir değildir. Atasoy, itirafçı olduktan sonra verdiği ifadesinde, görev yaptığı tüm birliklerde ağabeyleri tarafından arandığını söylüyor. Hatta Kıbrıs’ta görev yaparken arandığını ayrıntıları ile anlatıyor. Bu tecrübedeki bir savcının böyle bir hata yapmaması, daha geniş inceleme yapması gerekirdi. Ne kadar önemli görev yaptığının farkında olması gerekirdi. Bakın Milli Savunma Bakanı Hulusi Akar, Hürriyet gazetesinde Sedat Ergin’e verdiği röportajda, ‘Savcılıktan kovuşturmaya yer olmadığı kararı gelince terfi ettirdik’ diyor.” Kısacası FETÖ devleti ele geçirmişken dahi örgütün varlığını delillendirebilen Üçok, bu kararı normal bulmuyordu. Peki, o kararı verdikten sonra savcıya ne olmuştu? Yanıtını bulmak için HSK kararlarını taramak gerekiyor. Çok ilginç, 31 Mayıs 2019 tarihli kararnamede, savcı Alparslan Ağcakale’nin adı var. Kararnamenin 588. sırasında, Ankara Cumhuriyet Savcılığı’ndan Ankara Bölge Adliye Mahkemesi Üyeliği’ne terfi ettiği görülüyor. FETÖ itirafçısı Serdar Atasoy’un terfisine referans verilen takipsizlik kararını 1 Nisan 2019’da veren savcı Ağcakale de Mayıs 2019’da ilk kararnameyle terfi ediyor! “Anlayamadığım ve çok şaşırdığım bir durum” diyen Üçok, “eksik soruşturma” yaparak Atasoy’un terfisinin yolunu açan savcının terfisi için, “Herhalde HSK bir açıklama yapar” yorumuyla yetindi. Tesadüf demek için biraz fazla değil mi? Bir tweet’ten, bir konuşmadan, bir fikirden hapishaneye yol döşeyen düzenin, kendi yolundaki eğim bizi hep aynı yere götürmüyor mu? Kim bilir, belki yanıt o yolun sonundadır…",https://www.cumhuriyet.com.tr/yazarlar/baris-terkoglu/bari-terfi-ettireni-terfi-ettiren-konussun-1813759
Barış Terkoğlu,Yakılan kadının son sözü,31 Aralık 2020 Perşembe,"Her an yıkılacakmış gibi duran ahşap bir ev. İçeriden yükselen çığlıklar. Evimizin bitişik bahçesindeki binadan gelen sesleri çocuk yaşımda duymuştum. Bir battaniye içinde taşınan bedeni gördüğümde, “delik deşik” kelimesinin ne demek olduğunu anlamıştım. “Namus cinayeti” dediler. Babalarının annelerini öldürmesini az önce dehşetle izleyen beş çocuğu, akrabaları eşya gibi paylaştı. Oyun arkadaşlarımıza veda bile edemedik. Mühürlenmiş evin önündeki naylon ipte, henüz kurumamış elbiseleri asılı kaldı. Ne zaman baksak, “o çocuklar şimdi ne yapıyor” diye düşünürdük. Bir gün değil, her gün. Bir saniye değil, her saniye. Kadınlar öldürülüyor. Yakılan Aylin Sözer, vahşetin en ortaçağ hali sadece... Ne zaman bir kadının öldürüldüğünü duysam, aklıma kurusun diye bırakılmış o kıyafetler gelir. Cinayeti bıçakla, silahla, benzinle işleyen hapse girer; “namusunu temizledi” diye sırtını okşarlar. Ona bir soyun temizleyicisi gözüyle bakarlar. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Oysa bir kadın, dünyaya son kez bakarken dahi, gözlerinde kendinden sonra yaşasın diye yarattıkları vardır. Bir kadın ölünce, çocuk da ölür. Geride sadece nefes alan bir soyadı kalır. Gamze Erükçü Akbaş’ın “Baba Anneyi Öldürdüğünde” kitabını okuyorum. Akbaş, yapılmayanı yapmış, o son çığlığı duyan çocukları bulmuş. “Babam annemi öldürdü” diyenlerle konuşmuş. Verdiği rakamlardan öğreniyoruz. Kocası tarafından öldürülen kadınların yarısı aynı zamanda anne. Bu aileler içindeki her üç çocuktan biri “o an”a tanıklık ediyor. Emine Bulut’un “ölmek istemiyorum” sesini hatırladınız mı? Siz unutsanız da aynı anda duyduğunuz “anne lütfen ölme” sesinin sahibi o günü yaşamaya devam ediyor. Biz cinayet haberlerini okurken Akbaş, “Geride kalanlarla ilgili hiçbir akademik çalışma yoktu” diyor. Meleklerin cinsiyetini tartışan Türk üniversitelerinin eksiğini tamamlayan Akbaş’ı okuyunca anlıyoruz ki konu aslında halen bir tabu. Bu nedenle isimler gizli kalırken, katledilenlerin her birine bir nehir adı vermiş. Çocuklar ise zaten artık “baba” yerine “o adam” ifadesini kullanıyor. Nil’in kızı Yade anlatıyor: “Vurduktan sonra panikledi. Ben bağırdım, kardeşim bağırdı. Aldı götürdü annemi. Arabamız vardı, arabaya koydu. Hiç öyle bir şey yapacağını düşünmedim ama bekletmiş. Tam iki saat sonra hastaneye götürmüş. Ambulansı aramıştım ben. Ambulans gelirken onu görmüş ama o durmamış. Annem ölmüş kan kaybından.” Boğularak öldürülen Dicle’nin kızı Dilek, perşembenin gelişini hatırlıyor: “Annem izini kaybettirecekti yoksa. Ben sezmiştim zaten, biliyordum bunun olacağını... Babam tehdit ediyordu, ‘seni öldüreceğim’ diyordu anneme.” Meriç’in annesi Münevver Hanım, kızının ölümünü bekliyor gibi: “Kızımı orada bıraktım, babasının yanına. Evde bırakmayayım dedim. Ya eve gelirse... Boğarsa, vurursa... (...) Oraya gittim ki lokantada öldürmüş. Akşam kızımla oturduğumuzda ‘Anne çok korkuyorum, benim yanıma geldiği zaman Celal sinirden titriyordu’ demişti.” Göksu’nun kızı İpek, cinayet anını nasıl beklediklerini söylüyor: “Annem boşanmak istediğinde babam kabul etmedi. Öldüreceğim diye tehdit ediyordu. İkide bir geceleri geliyor, zile basıp kaçıyordu. Rahatsız ediyordu bizi. Elinde copla, silahla geliyor, öldürmekle tehdit ediyordu.” Seyhan’ın kızı Ilgın için gülmek bile aynı değil: “Sanki hiç gitmemiş, hiç öyle bir şey olmamış gibi. İnandıramadım kendimi. Halen de inanmıyor gibiyim. Bazen yüzünü hatırlamaya çalışıyorum, hatırlamıyorum... Çok zor. O zamanki gülüşüme benzemiyor şimdi gülsem bile. Hiçbir şey aynı değil! Hiçbir zaman eskisi gibi mutlu olamıyorum.” Babasının halen hapishane görüşüne giden Tuna’nın kızı sanki annesi için değil bütün cinayetler hakkında konuşuyormuş gibi: “Zaten ben biliyordum bu noktaya geleceğini, babamın annemi öldüreceğini biliyordum. Keşke daha önceden ayrılsaydılar, onların zaten geleceği yoktu.” Çocuklar babalarına karşı, annelerinin ölümünü anlatmak için mahkemeye çıkıyor. Ceyhan’ın, 14 yaşındayken annesinin cesedini kucağına alan oğlu Haluk anlatıyor: “Mahkemede ifade verdim. Son on dakikada girdim, en son ben konuştum. Babam bana baktı ters ters. Mahkemede ‘lafta babandır, şikâyetçi misin’ dediler. ‘Şikâyetçiyim’ dedim. Hatta ‘Erkeksen ben vurdum de!’ dediğini de söyledim.” Kocası Erkan tarafından yakılan Göksu’nun, kızı tarafından aktarılan son sözleri bile, kadınların çilesinin bitmezliğini anlatmaya yetiyor: “İlçedeki hastaneye gittik. Ben gördüğümde hayattaydı. İstanbul’a götürecektik tedavi için. ‘Baban izin vermez gitmeme’ dedi. ‘Anne izin verir, biz izin aldık’ dedim. Bizi mahvetti! (Babasını kastediyor). (...) O para yüzünden olmuş, vermiyor diye. Annem de ‘Bu sefer vermeyeceğim, çocuğun okul kıyafetlerini alıp alışveriş yapacağım’ demiş. Hatta yapmış alışverişi, market fişlerini gördüm. Bu iş olmadan önce gündüz markete gitmiş. Ama nasip olmadı yemek...” “O gece geçti mi geçmedi mi bilmiyorum; aslında hâlâ o geceyi yaşıyoruz” diyor 11 çocuklu Gediz’in arkasında bıraktıkları. En büyük oğlu Nedim, neden ağlayamadığını açıklıyor. Sanmayın ki “erkekler ağlamaz” sözünden: “Ağlamak için içim yanıyordu. Ama ben ağlayınca tüm kardeşlerim ağlıyordu. O yüzden sustum.” Eşinin şehit olmasının ardından yeniden evlendirilen Nilüfer’in kızı Emel, katledilen annesine kavuşmak için gün sayıyor: “Yurtta herkes sevgilisine kaçardı. Kimse ailesine gitmezdi. Ben her kaçtığımda annemin mezarına gidip intihar ediyordum. Gece yarılarına kadar mezarlıkta kalırdım, yatardım. (...) Saatlerce mezarlığın üstünde yatıyordum ki annemi hissedeyim.” Akbaş’ın kitabı bize, ölüm anının, acıklı bir hikâyenin yalnızca sonu olduğunu anlatıyor. Zira tüm örnekler, cinayet anının adım adım geldiğini gösteriyor. Komşular, akrabalar, çocuklar; bıçağın, kurşunun, ateşin sesini bekliyor sadece. Her katlin ardından “önlenebilir miydi” sorusunun yanıtı “evet” diye veriliyor. Tüm mesele; yurttaşını, bir adamın bir evde kurduğu hapishaneden kurtaramayan devlette kilitleniyor. “Namusunu temizledi” diyenler sanmayın ki ölenin, öldürülenin çocuklarına annelik babalık yapıyor. Kimi zaman “katleden babanın evladı”, kimi zaman “ölse de suçlanmaktan kurtulamayan annenin çocuğu” sayılanlar; ömrü silinmiş bir hayatın içinde tek bir günü yaşıyor. Bir kadın ölünce bir çığlık ölür. Bahçedeki çiçekler, okşanan saç ölür. Ergen bir umut, geç kalmış bir sevda ölür. On yıl önce, yirmi yıl sonra ölür. “Ben büyüyünce” ölür, “okulum bitince” ölür. “İyi ki doğdunlar”, “ya olmasaydınlar” ölür. Bir kadın ölünce ağacın dalları, tohumları, meyveleri ölür. Kadınlar ateşi en yakınlarındakilerin yaktığı cehennemden kurtulduğu gün, naylon iplerde artık unutulmuş çocuk kıyafetleri olmayacak.",https://www.cumhuriyet.com.tr/yazarlar/baris-terkoglu/yakilan-kadinin-son-sozu-1802590
Barış Terkoğlu,Faşistler uzaya uçtu da neden tutunamadı?,11 Şubat 2021 Perşembe,"“Boğaziçi Psikoloji’ye Türkiye 20.’si olarak girdim. Sinirbilim alanında uzmanlaşarak Alzheimer ve otizm alanında çalışmak istiyorum.” “Boğaziçi İktisat’a Türkiye 3.’sü olarak girdim. Türkiye’de kadın istihdamını artırmaya yönelik çalışmalar yapmak hayalimdi.” “Boğaziçi Bilgisayar Mühendisliği’ni ilk bine girerek kazandım. Bir kadın mühendis olarak kendimi yetiştirmek istememdeki en temel motivasyonum, doğduğum topraklara yazılım ve teknoloji alanlarında fayda sağlayabilmek.” Cumhurbaşkanı, Türkiye’nin uzay programını anlatırken, sosyal medyada Boğaziçili öğrencilerin yurtsever hayallerini anlattığı videosu dolaşıyordu. Hepsi kırgındı. Nasıl olmasın? Yıllarca çalışıp derece ile sınavı kazanmışlardı. Ancak üniversitenin tepesine çıkmak için çalışmak değil, “adamı olma”nın yettiğini görmüşlerdi. Sitem ediyorlardı: “Artık ülkemde dinlenmediğimi ve istenmediğimi hissediyorum.” Bu basit cümle, aslında çok tehlikeli gidişatı simgeliyor. Birçok ülkenin yaşadığı yıkım hikâyesini içinde taşıyor. Bir yandan uzay geyiklerinin öte yandan istenmiyorum videolarının paylaşıldığı o gece, elimde üstü pasaport kaplı bir kitap vardı. “Göçmek Ne Garip Şey Anne” adlı kitabı, önce göçen sonra geri dönen bir gazeteci, Filiz Yavuz yazmıştı. Son dönem artan şekilde “valizini toplayıp gitme” olayını kendi deneyimleriyle anlatıyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bir bina yıkılır, yeniden yaparsınız. Bir kamyon devrilir. Tamir edersiniz. Depremler atlatılır. Seller kurutulur. Ama bir ülkenin yetiştirmek için en az 20 yılını harcadığı birikimi kaybederseniz yerine ancak insan görünümlü karton heykeller koyarsınız. Göç elbette yeni değil. O fotoğraflar nasıl unutulur! 2. Dünya Savaşı’nın ardından yıkılmış Almanya’nın işgücü açığını, Anadolu’nun cüsseli emekçilerinin kaslı kolları karşılamıştı. Şimdiki ise biraz daha farklı. Önceki Meclis Başkanı’nın övünerek “O kadar elemanımız yetişti ki artık dünyaya beyin ihraç ediyoruz” dediği şeyi yaşıyoruz. Bu kez kafalar gidiyor. Filiz Yavuz’un kitabındaki rakamlara bakıyorum… OECD raporuna göre, 2011’de gelişmiş ülkelere göç eden yüksek eğitimli Türklerin sayısı, 10 yıl öncesiyle karşılaştırıldığında yüzde 83 artmıştı. Sadece iş değil, herkes bir yolunu buluyor. İngiliz İçişleri Bakanlığı’nın 2016 yılı haziran verilerine göre, kısa süreli öğrenci vizelerinde yüzde 28 oranında artış yaşandı. Sürpriz değil, bu artışın yüzde 40’ını Türklerin başvuruları oluşturuyordu. Elbette dil öğrenmek yeni bir hayat kurmanın ilk bahanesiydi. Türkiye’de bir şeylerin değiştiği her yerden hissediliyordu. 2016’da Türkiye’de 540 kişi beyin göçü kapsamında Hollanda’ya yerleşirken 2017’de sayı 780’e, 2018’de 1000’in üstüne çıktı. Yabancı uydurması değil. Türkiye’nin “kafaları”nın gidişini Türkiye’nin resmi rakamları da doğruluyor. TÜİK’in göç istatistiklerine göre 2017’de Türkiye’den göç eden kişi sayısı bir önceki yıla göre yüzde 42.5 artarak 253 bin 640’a ulaştı. Aynı verilere göre artış 2018’de de sürdü, 323 bin 918 insan daha ülkesine veda etti. Almanya İstatistik İdaresi 2018’de Türkiye’den Almanya’ya 40 bin 561 kişinin göç ettiğini raporladı. “Her ülke vardır” demeyin. Aynı yıla ait net göç sayısına bakılınca, Türkiye, AB üyesi olmayan Avrupa ülkeleri arasında birinci sırada. Sadece Türkler için değil. AKP’nin AB ile yaptığı en kirli anlaşmalardan biri olan “mülteci anlaşması”nı nasıl özetlersiniz? Elbette, yetişmiş insan gücünü temsil eden mültecilerin Avrupa’ya verilip “istenmeyenlerin” Türkiye’ye iade edilmesiyle. Tehlikenin aşağı yukarı devlet de farkında. Ama sorunun sinek değil, bataklık olduğunu haliyle itiraf edemiyor. Türkiye’den Batı’ya doğru akan beyin göçünü tersine çevirmek için “dolgun maaşlı teklifler” içeren resmi çalışmalar yapılıyor. Ama sorun çözülmüyor. IEFT’nin Şubat 2019’da açıkladığı verilere göre, “eğitim” gerekçesiyle yurtdışına giden gençlerin yüzde 72’si, ne olursa olsun bir daha Türkiye’ye dönmek istemiyor. “Neden dönmüyorlar” diye kızabilirsiniz. Ama Boğaziçi’ne bakın durumu anlayın. Hayır, sadece AKP’li politikacının rektör yapılması değil. Hani rektörün akademik tezi intihal çıktı da günlerce konuştuk ya. Çok değil, birkaç yıl önce, Boğaziçi Üniversitesi Eğitim Politikaları Araştırma ve Uygulama Merkezi (BEPAM), Türk eğitim sistemi için bir rapor hazırladı. Bunun için, 2007-2016 aralığında yazılmış, 470’i yüksek lisans, 130’u doktora olmak üzere 600 tezi inceledi. Tezlerin yüzde 34’ünde “ağır intihal” yani “fikri hırsızlık” tespit etti. Akademideki intihal sorununu çözmeye çalışan üniversitenin başına, intihalli taze profesör tepeden atanarak “sorun çözüldü”! Aslında bir zamanlar her şey tersi haldeydi. 1930’lu yıllarda, Almanya’da Nazilerin üniversitelerin üzerine çökmesiyle, akademisyenlerinin yüzde 20’si işlerinden oldu. Kimi intihar etti, kimi katledildi. Sağ kalanlar ise ülkelerini terk edip yeni hayatlar kurdu. Bruno Taut, Ernst Reuter, Fritz Neumark, Alexander Rüstow, Gerhard Kessler, Wilhelm Röpke ya da Ernst Praetorius… Faşizmden kaçan nice üniversite hocası, Atatürk’ün ve tabii Reşit Galip’in açtığı yol ile Türkiye’ye geldi. Türkiye’nin ihtiyacı olan üniversite reformunun parçası oldular. Geride kalanlar elbette “çöp” değildi. Dün, Sovyetler Birliği’nin Sputnik uydusunu dünya yörüngesine oturttuğu 4 Ekim 1957 tarihinde “Uzay Çağı”nın başladığı ne kadar çok söylendi. Oysa pek hatırlanmasa da Nazi idaresindeki Almanya, uzay çalışmalarında herkesten öndeydi. “Güçlü Almanya” diyerek uzaya insan yapımı araç gönderme işini onlar başlattı. Yörüngeye oturmasa da uzaya fırlatılan ilk roketler de Almanya’dan çıktı. Gelgelelim faşist ideolojiyle ülkesini çöle çeviren politika nedeniyle savaş sonrasında Wernher von Braun gibi yüzlerce uzay araştırmacısı, yollarına NASA’da devam etti. Almanya’da yetişip ABD’nin uzay yolculuğuna hizmet ettiler. Naziler, gelirken de giderken de ülkenin birikimini yıkıma götürdüler. Despot ideolojilerinin, bir ülke için “beka sorunu” olduğu uzaydan bile görüldü. Ahmed Arif, Leyla Erbil’e adadığı “Uy Havar”da ne güzel söylemişti: “Düşün, uzay çağında bir ayağımız/ Ham çarık, kıl çorapta olsa da biri”. Uzayı bir “yolculuk” değil “çağ” yapan belki de bu satırlarda gizliydi. Millet, ayak sayısından çok kafaların toplamı değil midir? Sahi, uzaydan getirdiğiniz madenleri inceleyecek, orada yaptığınız deneyleri yorumlayacak, hatta insanın göğe yükselişi üzerine şiir yazacak insanlar kalmadıktan sonra uzaya gitmek ne ifade eder ki!",https://www.cumhuriyet.com.tr/yazarlar/baris-terkoglu/fasistler-uzaya-uctu-da-neden-tutunamadi-1812824
Barış Terkoğlu,Baskına uğrayan örgütün aradığı bakan,22 Şubat 2021 Pazartesi,"Aynı kitabı iki kez okumuyoruz. Aynı filmi “ben izledim” diyor, geçiyoruz. Peki, aynı kaderi neden tekrar tekrar yaşıyoruz? 24 Temmuz 2018 günü. Sıcak bir yaz akşamıydı. OdaTV’de o gün “zor” bir haber yayımladık. Adnan Oktar Grubu’na yapılan operasyonun gözaltına alınan şüphelileri arasında, polis memuru Özdemir Uygun da vardı. Uygun’u kritik kılan ise yaptığı görevdi. Zira Uygun, İstanbul Bölge Adliye Mahkemesi Cumhuriyet Başsavcısı Hadi Salihoğlu’nun korumasıydı. Haberi teyit etmiştik. Gelgelelim, bu haberler bildiğiniz gibi başımıza hep bela açıyordu. Her şeye rağmen yayımladık. Derken telefonumuz çaldı. Adı geçen makamdan gelen telefon, haberi kaldırmamızı istiyordu. Birkaç saat süren zorlu mücadeleyle yazdığımızın arkasında durduk. “Vatansever savcımız hedef gösteriliyor” gibi ithamlara maruz kaldık. Gelgelelim gün bitmeden beklenen oldu. Salihoğlu, istifa ettiğini açıkladı. Dava dosyası bizi doğruluyordu. Aslında Uygun, Oktarcılar ile Salihoğlu arasındaki halkaydı. Adnan Oktar’a Salihoğlu ile görüşen bir müridi tarafından sunulmuş, sadece bir notu aktarayım: “Eğer bir şey olursa bana gelin dedi ve size de ‘Kardeşime selam söyleyin’ şeklinde hitabı oldu.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kısacası, devlete-millete dair ne varsa, birileri tarafından “kardeşler”in önüne seriliyordu. Dini ve milli değerler işin örtüsüydü. Biz ise bunları yazan kişiler olarak, devrin lanetlileriydik. Geçen hafta, Türkiye’nin PKK terörünün elinden yurttaşlarımızı kurtarmak için yaptığı baskını tartışırken Adnan Oktar Grubu’na yapılan operasyonun öyküsü çıktı. Gazeteci Hakan Erol’un tamamı belgelere dayanan, mahkeme ve polis dosyalarını inceleyerek yazdığı “Turnike” kitabı, meselenin görünmeyenlerini anlatıyor. Elbette, ben en çok o anı, 11 Temmuz 2018’de, sabahın ilk ışıklarında polisin baskın yaptığı dakikaları merak ediyordum. Kendilerine yapılacak operasyonu, içeriden yapılan sızıntılar sayesinde önceden öğrenen Oktarcıların ilk refleksi acaba ne oldu? Hakan Erol, takip kayıtlarını inceleyerek “operasyon sabahına” kitabında yer veriyor. Biliyorum; polisin o eve giriş görüntülerini, Oktarcıların villasından polise açılan ateşi, hatta Oktar’ın yürüyerek evden kaçışını gördünüz. Haliyle her şeyden haberdar olduğunuzu sandınız. Ama şeytan ayrıntıda gizli... Sabahın kör saati, saat 06.19... İçişleri Bakanı Süleyman Soylu’nun özel kalem müdürlüğü telefonuna dikkat çeken bir mesaj geldi. Oktarcıların önde gelen isimlerinden Hüma Babuna, “AKP Süleyman Soylu” olarak kaydettiği numaraya ulaşmaya çalışıyordu. Gönderdiği mesajda şu yazıyordu: “Süleyman Bey, bütün evlerimizde polis baskını var şu anda. Adnan Bey dahil” diye belirtiyordu. Operasyonu yapan İstanbul Cumhuriyet Başsavcılığı ve İstanbul Emniyeti’ydi. Oktarcılar, soruşturmada FETÖ bağlantılı olmakla suçlanıyordu. Ancak cemaat, kendisine FETÖ’nün operasyon yaptığını Soylu’ya anlatmaya çalışıyordu. 14 saniye sonra aynı numaraya giden ikinci mesajda şu yazıyor: “İngilizlerin derin devleti ile ilgili yaptığımız faaliyetler neticesinde FETÖ’cüler hep saldırdılar, yine saldırıyorlar. Engel olun, lütfen.” Aradan yalnızca 4 dakika geçti. Soylu’ya 3. mesaj gitti. Saat 06.23’te giden mesajdaki ifade şuydu: “Adnan Oktar Bey Kandilli’de!” Sadece Soylu mu? Elbette Oktarcıların medet umdukları ondan ibaret değildi. 06.25 civarı bu kez 25 ve 26. dönem AKP milletvekili Hüseyin Kocabıyık’a mesaj gitti. “Akp Millettv Huseyin Kocabıyık 2017” şeklinde kaydedilen numaraya giden notta şu yazıyordu: “Şu anda bütün evlerimize polis baskını var. Tayyip Bey’i ve Süleyman Bey’i haberdar eder misiniz?” Saat 07.29’u gösterdiğinde, Oktarcıların telefonu bu kez MHP Genel Başkan Yardımcısı Edip Semih Yalçın’a ulaşmak için çalıştı. “Edip semih yalçın mhp” olarak kaydedilen numaraya Hüseyin Kocabıyık’a giden mesajın benzeri gönderiliyordu. Saatler 09.15’i gösterdiğinde Soylu’nun özel kalem müdürlüğüne yeni bir SMS atıldı: “Vakıf Başkanımızı İstinye polis merkezine götürdüler. Fena muamele olmaması ve bir komplo olmaması için resmi makamlardan yardımınızı istirham ediyoruz.” Erol’un kitabında mesaj trafiği devam ediyor. Kitapta yazan ayrıntılar, her şeyin o sabah başlamadığını, Oktarcıların siyasilerle muhabbetinin eskiye dayandığını gösteriyor. Belli ki operasyon sabahı Oktarcılar, ilk olarak İçişleri Bakanı Soylu’ya ulaşarak sürece müdahale etmesini beklediler. Bu beklentinin kaynağı neydi? İki üyeleri o sabah polisle silahlı çatışmaya giren, cinsel saldırıdan casusluğa kadar binlerce yıllık suçlamalara muhatap olan, savcılığın “silahlı örgüt” olmakla itham ettiği yapı, Soylu’dan neden bu kadar beklentiye girdi? Kitabı inceledikten sonra, Oktar Grubu’na tarihin ilk operasyonunu yapan eski İçişleri Bakanı Sadettin Tantan’ı aradım. Meclis’te bir gün, genel kuruldan çıktığında, vekillerle görüşen takım elbiseli gençler gördüğünü, bunun ardından merak ederek ekibi soruşturmaya başladığını söyledi. Tantan, Oktarcılara daha önce yapılan operasyonun nasıl başarısız olduğunu ayrıntılarıyla anlattı. Oktarcıları savunan siyasiler olduğunu, onların çabalarıyla grubun kurtulduğunu söyledi. Tantan, konuşmamızda eski bir Meclis Başkanı’nın dahi grubu kurtarmak için çalışma yaptığını, kendisine ulaşarak “Bunlar iyi çocuklar, operasyonu durdurun” dediğini ifade etti. Ardından, operasyon hakkında bilgiye sahip kritik isimleri aradım. Oktar operasyonu için İstanbul Cumhuriyet Savcılığı’nın, İstanbul Emniyeti’nin ve MİT’in birlikte çalışma yürüttüğünü söylediler. Anlattıklarına göre, operasyon için düğmeye basılma aşamasında Cumhurbaşkanı Erdoğan’ın da oluru alındı. Ancak Oktar’a yapılan operasyon “bazı bakanlar”dan habersiz yürütülmüştü. O dönem İstanbul Emniyeti’nin başındaki müdür ile bir bakanın arasındaki krizden söz ettiler. Aracınızı yanlış yere park ettiğinizde ya da elektrik faturanızı kaçırdığınızda karşınızda bulduğunuz kamu görevlileri, İstanbul’un göbeğinde, bir grubun 30 yılı aşkın bir süre yaptığı faaliyetlere belli ki göz yumdu. Yetmedi; destekledi, güvence verdi. İş yol ayrımına gelince de bugün makbul sayılan öbür gün lanetlendi. Oktarcıların davası bitmiş görünürken, hâlâ bir soru havada duruyor: Siyasi ayak nerede? PKK’nin ya da DHKPC’nin siyasi ayağı denilince, akla gelen bir dizi siyasetçi sayılıyor. İş, FETÖ’ye, IŞİD’e ya da Oktarcılara geldiğinde ise görünen siyasi ilişkilere rağmen, “ayaklar” yok sayılıyor. Einstein, “aynı şeyleri tekrar tekrar yapıp farklı sonuçlar bekleme” haline delilik diyor ya… Kim bilir, belki delilik de aklın kendisinin bile farkında olmadığı bir seçimdir.",https://www.cumhuriyet.com.tr/yazarlar/baris-terkoglu/baskina-ugrayan-orgutun-aradigi-bakan-1815490
Barış Terkoğlu,FAHRETTİN 451,08 Şubat 2021 Pazartesi,"Dokuz dolar elli sent: Ray Bradbury’nin Fahrenheit 451 romanının taslağını yazmak için kiraladığı daktiloya ödediği para. Bradbury, arkadaşıyla yürüyüşe çıkmıştı. “Bir polis arabası durdu ve bir memur çıkarak ne yaptığımızı sordu” diye anlatıyor devamını. “Havayı soluyoruz, konuşuyoruz, tartışıyoruz, yürüyoruz” yanıtı aldı. Elbette yanıt, polisin pek hoşuna gitmemişti. Kısa sorgunun ardından “Pekâlâ” dedi polis memuru, “Bir daha yapmayın!” “Yürümenin yasaklandığı ve bütün yayaların suçlu sayıldığı” öyküsünü o günün siniriyle yazdı. Sonra ardı ardına öyküler ve bir sıçrama. Kitapların yakalanıp yakıldığı distopya, Fahrenheit 451, işte bu yolculukta çıktı. Kitapların yakıldığı bir dünya mı? Elbette Bradbury de o günün gelmeyeceğinin farkındaydı. Kitap; gerçeğin, hikâyenin, bir anlatının simgesiydi. Ağza, ele, göze vurulan mühür Fahrenheit 451’di. O da zaten şöyle anlatıyordu: “Eğer dünya öğrenmeyenlerle, bilgisizlerle dolmaya başlarsa, kitapları yakmak zorunda kalmazsınız, değil mi?” Bradbury’nin ömrü yetse, bugün Türkiye’de herkesin konuştuğu ama kimsenin bir şey söylemediği, gürültülü suskunluk düzenini parmağıyla gösterecek, “Fahrettin 451” diyecekti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Şipşak YAŞ’lar ne anlama geliyor? Haberlerin, mesajların, manşetlerin ortasında günlerdir aynı soruyu soruyoruz. “Nedense” yanıtı vermiyoruz. Nasıl oldu da FETÖ operasyonları başladıktan 6 yıl sonra, 15 Temmuz darbesinden 4 yıl sonra, Kara Kuvvetleri Komutanlığı İstihbarat Başkanlığı’na bir Fethullahçı getirildi. Hükümet medyası bile haklı olarak “Kim korudu” diye sordu. Öyle ya, Tuğgeneral Serdar Atasoy itirafçı olmuş, rütbesini Fethullah Gülen’in taktığını, örgüt içinde kod adının “Servet” olduğunu itiraf etmişti. Gelgelelim, bilinmeyecek iş de değildi. Atasoy, 15 Temmuz gecesi verilen talimata “Emredersiniz komutanım” yazmış, adı yakalanan örgüt belgelerinde yer almıştı. Buna rağmen hem 2016’da hem 2017’deki incelemelerden hasarsız çıkabilmişti. Gelgelelim hakkındaki soruşturmalar bir bir kapatılırken, hızlı yükselişi son YAŞ’ta (Yüksek Askeri Şûra) ordunun İstihbarat Başkanlığı ile taçlanmıştı. Yüzlerce albayın, hatta Atasoy’un koltuğuna gerçekte oturacak ismin de emekli edildiği hatırlanırsa, yükseliş tesadüf değildi. Biçim değil, “öz”… Dün, YAŞ toplantılarının sürelerine baktım. Hızla kısalmış görünüyordu. Öyle ki bir zamanlar günler süren YAŞ’lar, 15 Temmuz’un ardından 1 saat 20 dakikaya düşmüş, 2020 YAŞ’ı ise bu açıdan tarihe geçmişti. “Tarihin en kısa şûrası” haberlerine konu olan toplantı, sadece 45 dakikaydı. “Nasılsınız”, “Ne içersiniz”i bir yana bırakırsak bu, YAŞ’ta herhangi bir şeyin konuşulmadığı, tartışılmadığı anlamına geliyor. Peki, neden? Sebebi basit. Geçmişte 15 şûra üyesinden 13’ü askerdi. Darbeden 10 gün sonra, 25 Temmuz 2016’da yayımlanan KHK ile 10 hükümet üyesine karşılık 5 asker olarak değişti. 15 Temmuz 2018 tarihli kararnameyle Cumhurbaşkanı dışında YAŞ, 7 hükümet üyesi ve 4 asker üye haline geldi. Yani 8’e 4 üstünlükle YAŞ’ın hâkimi tartışmasız hükümet oldu. Böylece iktidar ne isterse o oldu. “Sevmek bir ömür sürer YAŞ 45 dakika”nın sırrı buradaydı. YAŞ’ta Akar damgası Tekrar 2020 Ağustos YAŞ’ının haberlerine, yorumlara baktım. “Hulusi Akar damgası” öne çıkıyordu. Hatırladınız mı? O kararları en çok “15 Temmuz kahramanları” olarak bilinen eski Özel Kuvvetler Komutanı Korgeneral Zekai Aksakallı ve eski 2. Ordu Komutanı Orgeneral Metin Temel’in emekli edilmesiyle konuşmuştuk. İki askerin Akar’la gergin olması nedeniyle, kararlar Akar’ın imzası olarak okunmuştu. Eski Genelkurmay Başkanı yeni Savunma Bakanı olan Akar’ın, TSK’ye şekil vermesi kimse için sürpriz de değildi. Özetle, Serdar Atasoy’un terfi ettiği şûradaki Akar damgası genel kabuldü. Peki, süreç nasıl işliyor? Elbette her kurum gibi TSK’nin de teamülleri var (ya da vardı). Bir beden, atardamarın yanı sıra toplardamar ile de işliyorsa, TSK sistemi aşağıdan yukarıya da işleyen sistemle çalışıyor. Yani önce komutanlıklarda; askerlerin FETÖ bağlantılarına, disiplin ya da sağlık gibi konulara bakılarak terfi-emeklilik listeleri hazırlanıyor. Ardından Genelkurmay Başkanlığı’nda toplanan listelere şekil verildikten sonra, Savunma Bakanı’na sunuluyor. Savunma Bakanı, Cumhurbaşkanı ile “son hali”ni veriyor. Haliyle YAŞ, fiilen Hulusi Akar ve tabii Erdoğan’ın son kararlarına el kaldırmak için toplanıyor. Komutanlık belli ki farkında Serdar Atasoy için hem bağlı olduğu Kara Kuvvetleri Komutanlığı hem Genelkurmay Başkanlığı emekli edilsin demiş olabilir mi? Buna rağmen Savunma Bakanı ve Cumhurbaşkanı arasında son hali verilen liste, terfi şeklinde çıkmış olabilir mi? Bu sorunun da yanıtı var. Şöyle anlatayım… Haberlerde Atasoy’un “MİT’in ankesör tespiti” ile fark edildiği yazdı. Yanlış da değil. Ankesörlü telefonlardan FETÖ’nün mahrem imamlarının askerleri aramasının tespitine dayanan soruşturmada, en kritik görevi MİT yapıyor. Ama yazılanlar eksik… Aslında öncesi de var. Atasoy’un bugün kullandığı numaralar incelendiğinde FETÖ emaresi bulunamadı. Ancak Kara Kuvvetleri Komutanlığı’nda, Atasoy’un FETÖ ilişkilerine dair genel bir kanaat vardı. Bunun üzerine müşterisi olduğu bankalara, elektrik ya da su aboneliğinin olduğu kurumlara bakıldı. Eskiden kullandığı telefon numaraları açığa çıkarıldı. Bu numaralar MİT’e gönderilerek inceleme yapıldığında, FETÖ bağlantıları deşifre oldu. Yani Serdar Atasoy’un tespiti, aslında Kara Kuvvetleri Komutanlığı’nın girişimiyle başladı. Öte yandan; Kara Kuvvetleri Komutanı Ümit Dündar’ın, Atasoy’un atamasının yapılmasına rağmen onu bu göreve başlatmadığı bilgisi de söylediğimizi doğruluyor. Atasoy’un emekli edilmesi kararı, Akar ve Erdoğan aşamasında terfiye dönmüş görünüyor. Skandalın baş sorumluları Kestirmeden “YAŞ kararlarının altında imzası olan herkes bu işin sorumlusudur” diyebilirsiniz. Ama Milli Eğitim Bakanı’nın ya da Adalet Bakanı’nın, YAŞ üyesi olduğu için Atasoy skandalının sorumlusu olduğunu söylemek, haksızlık olur. Onların önlerine gelen listeye el kaldırdığı malum. Bir FETÖ’cünün Türk ordusunun istihbarat sırlarının başına getirilmesinin, 2020 yılında bile örgüte devlet sırlarının anahtarının verilmesinin sorumlusunu bulmak için, büyük bir zekâya gerek yok. Bu kararın Milli Savunma Bakanı Hulusi Akar’ın ve tabii Cumhurbaşkanı Erdoğan’ın inisiyatifiyle alındığı, bu skandalın baş sorumlusunun iki isim olduğu çok açık. Yandaş ya da muhalif, sağcı ya da solcu, cahil ya da entelektüel konuşuyor, yazıyor da… “Fahrettin 451 düzeni”; günlerdir “o olmuş, bu olmuş” diye meselenin etrafından dolaşmamız ama esastan bahsetmememiz için var. İsmini kâğıdın tutuşma sıcaklığından alan romanda, kitapları ezberleyerek geleceğe bırakanlar ne diyordu: “Bize ne yaptığımızı sordukları zaman onlara, hatırladığımızı söyleyebilirsiniz. İşte uzun vadede kazançlı olacağımız nokta burası. Bir gün, o kadar çok şey hatırlayacağız ki…”",https://www.cumhuriyet.com.tr/yazarlar/baris-terkoglu/fahrettin-451-1812055
Barış Terkoğlu,"İlker Başbuğ mu anlatamıyor, onlar mı anlamıyor!",07 Ocak 2021 Perşembe,"Gök gürültüsünden korkuyoruz, üç harflilerden korkuyoruz, salondaki tıkırtıdan korkuyoruz. Kalkıp yüzleşmiyor, yorganı kafamıza çekiyoruz. Belki bu yüzden, kendi hayatımızın içinde başkalarına alanlar bırakıyoruz. Korku üretmek bir politika olabilir mi? Büyük kitlelerin aklını teslim alıyorsun. Kamuoyunu yönlendiriyorsun. Meşru fikirlerin ifadesini bile engelliyorsun. Terörist korkusunu ya da darbeci korkusunu, ilgili ilgisiz her şeyin üstüne örtüyorsun. Eski Genelkurmay Başkanı İlker Başbuğ’un, gazetemizde İpek Özbey’le yaptığı söyleşisinin ardından yaşanan tartışmalardan söz ediyorum. Soru Menderes, soru 27 Mayıs, soru 61 yıl öncesiydi. Yanıt darbenin nasıl önlenebileceğini anlatıyordu. Üstüne bir de darbe sert dille eleştiriliyordu. Buna rağmen o açıklama alındı, bugüne taşındı. “Darbeci” lafı havalarda uçuştu. Yetmedi, olay yargıya taşındı. Komplo teorileri birbirini takip etti. Acaba yanlış mı okudum dedim. Neden mi? İlker Başbuğ’un şimdi gündeme gelmesinin basit bir nedeni var. O da yeni çıkan kitabı. Başbuğ, “Güç Odaklarının Mücadelesi”ni konu aldığı tarih serisinin üçüncü kitabını çıkardı. İlk ikisini takip eden eser, 1961-1980 aralığını konu ediyor. Kitap, ilk bölümünde üç gündür tartışılan konuyu ele alıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 2019’da çıkan ikinci kitap, 1961’e kadar olan dönemi ele alıyordu. Elbette 27 Mayıs da yazılmıştı. O kitapta ihtilal için şu değerlendirmede bulunuluyordu: “27 Mayıs darbesi her şeyden önce demokrasiye zarar vermiştir. 27 Mayıs darbesi olmasaydı, Türk demokrasisinin bugün geleceği nokta, mutlaka çok farklı yerlerde olacaktı. 27 Mayıs darbesi Türk demokrasisinden sonra en büyük zararı Türk ordusuna vermiştir. Ordu içindeki emir-komuta düzeni, ast-üst ilişkisi altüst olmuştur. Türk ordusunun üst rütbeli subayları tam anlamıyla siyasetin içine bulaşmışlardır. Ordu asli görevlerinden uzaklaşmıştır.” Başbuğ, kitabın bütününde, askerin siyasete girmesine de askerin siyasetin içine çekilmesine de karşı çıkıyordu. Hem 27 Mayıs öncesinde hem 27 Mayıs sonrasında… O kitaptan sonra Odatv’nin YouTube kanalı için Başbuğ’la bir söyleşi yaptık. Orada da 27 Mayıs’ı İlker Başbuğ’a sordum. Başbuğ şöyle konuştu: “Çok güzel bir anayasa çıkardı diye 27 Mayıs darbesini aklayamayız. Bir kere 27 Mayıs Türk ordusunu siyasetin göbeğine attı. Bir ordunun siyasetin içine girmesi, bir orduya yapılacak en kötü şey.” Başbuğ, konuşmamızda sonraki darbelerin kapısını açanın da 27 Mayıs olduğunu söyleyerek eleştirilerine devam etti. Değişimin ihtilalle değil seçimle olmuş olsa, bugün yaşadığımız birçok sorunun yaşanmayacağını iddia etti. Gelelim son esere… Başbuğ 61- 80 dönemini ele alan yeni kitabının ilk bölümünde asker olarak bir özeleştiri yapıyor: “Bugün karşılaştığım, görüştüğüm ve arkadaşlık yapmakta olduğum insanların büyük bölümü, bu dönemde çeşitli nedenlerle çeşitli şekillerde haksızlığa uğramış kişilerdir. O dönemde genç bir subay olarak, onların yaşadıklarına yabancı kaldığımız da bir gerçek.” Kitabın ilk bölümü esas olarak “27 Mayıs engellenebilir miydi” sorusuna odaklanıyor. “Şayet olsaydı” diyebileceğimiz yöntemle Başbuğ, 27 Mayıs’ın önlenebileceğini savunuyor. “Erken seçim” yoluyla engelleme bir Başbuğ buluşu değil. Zira Demokrat Parti’nin ta kendisi erken seçime gitmeyi düşünüyordu. Başbuğ kitapta şöyle ele alıyor: “23 Mayıs 1960 günü yapılan DP Genel İdare Kurulu toplantısında önemli konuşmalar olmuştu. Sıtkı Yırcalı ‘Derhal seçimleri yapacağımızı açıklamalıyız’ deyince, Menderes’in cevabı ‘Derhal’ olmuştu. Adnan Menderes, siyasi risk alarak 25 Mayıs 1960’ta Eskişehir’de erken seçim tarihini açıklasaydı, 27 Mayıs askeri darbesi büyük bir olasılıkla önlenebilirdi.” Başbuğ, bu tezini şöyle temellendiriyor: “Erken seçim kararı almış bir hükümete karşı bir askeri darbenin gerçekleştirilmesi, aslında milletin siyasi iradesine vurulacak bir darbe olurdu. Darbenin arkasındaki halk desteğinin kaybedilmesi de büyük bir ihtimaldi. Bu şartlarda, darbenin yapılmasında ısrarlı olunması hem zordu hem de oldukça riskliydi.” Devamında ihtilali eleştiren Başbuğ, yaklaşımının nedenini de özetliyor: “27 Mayıs darbesi olmasaydı, Türkiye belki de bugün demokrasi sorunlarının çoğunu çözmüş olur, siyasi olarak birbirinden kesin çizgilerle ayrılmış ve bölünmüş bir toplumsal yapıya dönüşmezdi.” Okumayanlar için söyleyeyim, Başbuğ kitabın son bölümünde de “12 Eylül nasıl engellenirdi” sorusuna yanıt arıyor. Nasıl oldu da darbelere ve tabii askerin siyasete karışmasına karşı olan açık bir tutum, darbecilik ithamlarının merkezine oturdu. Bizim gördüğümüzü, okuduğumuzu, 81 ilde suç duyurusunda bulunma kararı alanlar göremiyorlar mı? Yoksa “darbe korkusu” üreterek politika yapmak yeniden siyasetin merkezine mi oturuyor? Bir de Başbuğ’un yazdıklarını, konuştuklarını 10 yıl önce kumpasları destekleyen kendileri değilmiş gibi yorumlayanlar var. Acaba “şayet olsaydı” yaklaşımını bir kez de onlar için yapmamız mümkün mü? İlker Başbuğ, Genelkurmay Başkanı olduğu gün kameralar önüne çıkıp şunları söyleseydi acaba bugün ahkâm kesenler ne derdi: “TSK’nin içine de sızmış Fethullahçı çetenin casusluk faaliyetini yakaladık. Bu örgüt adına suç işleyen asker, polis, yargı üyelerini gözaltına alıp askeri mahkemelerde yargılayacağız.” Emin olun, iktidar da onun medyası da bugün ne yapıyorsa o gün de aynısını yapardı. “Ne istediniz de vermedik” dediklerini vermemek için, Başbuğ hakkında 81 ilde yine suç duyurusunda bulunurdu. Sahi ne değişti! Kitabında “Yazmak hayatta kalmaktır. Yaşarken de ve daha sonrasında da” diyor Başbuğ. Ne mutlu bize hayattayız!",https://www.cumhuriyet.com.tr/yazarlar/baris-terkoglu/ilker-basbug-mu-anlatamiyor-onlar-mi-anlamiyor-1804184
Barış Terkoğlu,Kadir Topbaş’ın suskun cenazesi,18 Şubat 2021 Perşembe,"Güzel Salome dansını yaptı. Doğum günü kutlanan Kral Herodes, kızına hayranlıkla bakıp “dile benden ne dilersen” dedi. Salome, annesi Herodias’la fısıldaştı. Yanıtı kısa oldu: Vaftizci Yahya’nın başı! Bu nefretin bir sebebi vardı. Yahya, kralın kardeşinin karısıyla, yani yengesiyle evliliğini makbul bulmamış, lanetlemişti. İstek yerine getirildi. Yahya’nın kesilen başı altın tepsiye konuldu. Ressam Caravaggio’nun o anı anlatan resmi, “kelle alan” siyasi komploların doğasını da bize anlatıyor gibi. Kaderine razı olarak gözlerini çoktan kapatmış Yahya, öldükten sonra kendisini savunanlar sayesinde “aziz” sayılmış, figürleri kilise duvarlarını süslemişti. Öldükten sonra göğe yükseltilenlere, keşke yaşamın hikâyesini sorabilsek! Kadir Topbaş’ın pazar günkü cenazesini merakla izledim. Namazda en önde, iktidarın en tepesindekiler saf tutmuştu. Cumhurbaşkanı Erdoğan, ayrıca bir konuşma yapmış, “Yol arkadaşlığımız hemen şuracıkta, Çarşamba’da, İstanbul İmam Hatip Okulu’nda başladı” demişti. “Daha sonra davada da beraber sürdü” diye devam ediyordu. Sessiz sedasız dünyaya veda eden Topbaş’ın, son günlerini “dava”nın dışında geçirmeye zorlanmasındansa hiç bahsetmedi. Herkesin bildiği, kimsenin konuşmadığıdır... Eminim, “nasıl bilirdiniz” denildiğinde içinden “çok şey” geçiren olmuştur. Cumhurbaşkanı, Topbaş’ın ailesine teker teker taziye diledi. “Başınız sağ olsun” dediği kişiler arasında, bir zamanlar manşetlerden düşmeyen “damat” da vardı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Cenazenin ardından o günün haberlerine, başta Caner Taşpınar’ın “Damat” kitabı olmak üzere yazılmış kitaplara, hatta mektuplara baktım. Hatırlayın, FETÖ’nün, TUSKON isimli, yüzlerce üyesi olan, işadamları örgütü vardı. TUSKON davasında 55 kişi sanık oldu. Son duruşmaya gelindiğinde, tek tutuklu, Topbaş’ın damadı Ömer Faruk Kavurmacı kalmıştı. Kavurmacı, cezaevindeyken gazetecilere bir mektup yazmıştı. Şu satırlar şimdi daha ilginç görünüyordu: “Kayınpederimin Kadir Topbaş olması nedeniyle günah keçisi ilan edildim. Başka siyasilerin damatları ile karşılaştırıldım. Adeta kategorize edildim.” Elbette Kavurmacı; Erdoğan’ın, İsmail Kahraman’ın ya da Bülent Arınç’ın tartışılan damatlarına göndermede bulunuyordu. Ona göre, kayınpederi ile birlikte, dönemin bütün günahlarının kefareti onlara ödetilmişti. Kadir Topbaş; 1977’de MSP’den, 1987’de Refah Partisi’nden Artvin milletvekili adayı oldu. Erdoğan, partide il başkanı iken o da yönetim kurulundaydı. Erdoğan, İstanbul’a belediye başkanı olunca, Topbaş’ı da danışmanı yaptı. Topbaş, AKP kurulurken, İstanbul’u örgütleyen 5 kişiden biriydi. Nitekim Erdoğan, bu yol arkadaşlığının mükâfatı olarak, 3 dönem İstanbul’u Topbaş’a emanet etti. Gelgelelim... FETÖ operasyonlarının ardından AKP’de de bir değişim yaşandı. Parti içindeki bir ekip, bazı önde gelen isimleri, FETÖ bağlantılarıyla suçluyordu. Topbaş da hedefe konanların başındaydı. “Damadı” kadar sözü edilen, 15 Temmuz gecesi İBB önünde 17 kişi şehit olup 50 kişi yaralanırken, Kadir Topbaş’ın İstanbul’da değil, ABD’de olmasıydı. O da hakkındaki dedikoduların farkındaydı. TBMM’de “15 Temmuz Darbe Girişimini Araştırma Komisyonu”na şöyle konuştu: “3 Temmuz 2016 tarihinde ECOSOC Başkanlığı ve BM Ekonomik ve Sosyal İşler Dairesi UNDESA adına BM Genel Merkezi’nde yapılacak toplantıya ana konuşmacı olarak katılmak üzere davet edildim. Bu toplantı ve sonrasında foruma katılan iştirakçilerle ikili görüşme ve toplantılara katılmak için 12.7.2016 ile 20.7.2016 tarihleri arasında görevli olarak yurtdışında bulunacağımı İstanbul Valiliği’ne resmi yazı ile bildirdim. Komisyonda dile getirilen ‘dönüş tarihinin 15 Temmuz 2016 Cuma gününden önce olduğu ancak bu tarihte dönmediğim iddiası’ gerçeği yansıtmamaktadır.” Gelmesinin gecikmesine Cumhurbaşkanı’nın sitem ettiğini Posta gazetesine şöyle anlattı: “(Erdoğan) ‘Gözler seni aradı, burada olmalıydın’ dedi. Ama biliyorsunuz tüm seferler iptal edilmişti, hava sahası kapalıydı.” Darbe girişiminden 11 gün sonra, mallarına el konulan işadamları arasında Topbaş’ın damadı Kavurmacı da vardı. Nitekim 8 Eylül 2016’da tutuklandı. Topbaş’la damadını ilişkilendirenlerin sayısı artınca, Topbaş konuşmaya mecbur kaldı: “17/25 Aralık’tan sonra damadım bu ihanet şebekesi ile yollarını ayırdığını beyan etti. Eğer damadım beyanının aksine davranmışsa hak ettiği cezayı çekecektir.” AKP içinde “Topbaş’ın damadı” mevzusu bitmeyince, 19 Haziran 2017’de bir kez daha konuştu: “Esasında bu, FETÖ hareketinin bir başka hamleleridir. İleride tarih bunları yazacak. Burada olan gizli akıl bütün argümanlarını devreye sokuyor. Arzuları, beni hedefe koydular, ‘Sayın başkan görevini bıraksın, çekilsin, gitsin artık diye.’ Arkasından ne olacaktı? Onlar şöyle ince ince hesaplansın ve düşünülsün.” Dikkat çeken, Kadir Topbaş’ın çocuklarının da Ömer Faruk Kavurmacı’ya sahip çıkmasıydı. Çocuklar üzerinden iktidar içinde yürüyen diplomasiye girmiyorum... Fakat, babasının yukarıdaki konuşmasını “Müptezeller iftiralarında ve yüzsüzlüklerinde ısrar edince...” mesajıyla paylaşan oğul Mustafa Ömer Topbaş, kimleri hedef aldığını daha sonra şöyle anlattı: “Sözde dindarım diye geçinen gazetecilerin kamuoyu algısına sırtını yaslayıp alenen iftira atmaları yeni moda.. Yazık!!” Muhalefet eleştiriyordu da... Ancak Topbaş, iktidar içindeki bir grup tarafından çok sıkıştırıldı. Açıkça istifaya zorlandı. Öyle ki bazı vekillerinin artık Topbaş’la aynı belgelere imza atmadığı, Topbaş ile belediye meclisindeki AKP grubunun karşı karşıya geldiği, bazı imar dosyalarını veto eden Topbaş’ın karşı hamleler ve yeni görevlendirmeler yaptığı bilgileri ortalığa saçıldı. Son olarak, 20 Ağustos 2017’de, Cumhurbaşkanı Erdoğan, mesajı çok açık verdi: “İstanbul’un büyüklüğünü anlamayan hiç kimse, İstanbul’a ve AK Parti’ye hizmet edemez. (...) Bir yerde eksiğimiz var. Eğer metal yorgunluğu diyorsak bunları oturup düşünmemiz lazım. Kimse buna üzülmeyecek.” Beklenen bir ay sonra, 22 Eylül 2017’de oldu. Kadir Topbaş istifa etti. Açıklamasında, “Hata ile ihanetin birbirine karıştırılmaması gerekir, ihanet edenler asla affedilemez” diyen Topbaş şöyle devam etti: “40 yılı aşkın siyasette olan birisi olarak sakin, tepkisi çok az olan, iyi düşünen bir yapım var, herkesin kendine göre özellikleri vardır. Benim de özelliğim bu. Yalnız şunu söyleyeyim: Bugünkü Türkiye’nin gördüğümüz şekliyle siyaseti, geleceğini karartır.” O günden sonra çeşitli dönemeçlerde gözler Topbaş’a çevrildi. Veda ederken partisinden ayrılmadığının altını çizen Topbaş, başka oluşumlardan gelen tekliflere de kapısını kapattı. 13 yıl süre ile İstanbul’un en uzun belediye başkanı o değilmiş gibi, bir daha siyaset koridorlarında görünmedi. Belki de “başka bir yol” aramaması sayesinde tabutu AKP’liler tarafından “Kadir Abi” diyerek omuzlandı. Cenazesi belediye mezarlığına değil, hükümet kararıyla Fatih Camii Haziresi’ne defnedildi. Caravaggio mu? Papalıkla ters düşen, “kellesi istenen” ressam, Roma’ya özür dilemeye giderken, yolda hâlâ bilemediğimiz bir nedenle öldü. Papa’ya özür için hazırladığı hediye, genç Caravaggio’nun orta yaşlı Caravaggio’nun kellesini alışını resmeden, “Davut ve Golyat” tablosuydu. Kendi kellesini kendisinin aldığı kılıcın üstünde yazan, hikâyenin özetiydi: “Alçakgönüllülük gururdan üstündür.”",https://www.cumhuriyet.com.tr/yazarlar/baris-terkoglu/kadir-topbasin-suskun-cenazesi-1814543
Barış Terkoğlu,Boğaziçililerin derisiyle kaplı anayasa,04 Şubat 2021 Perşembe,"Yalnız tarih meraklılarının gittiği 16. yüzyıl mimarisi müzede, mütevazı bir salon. Paris’in geçmişindeki izlerin arasında, Fransız Devrimi’nin belgeleri de sergileniyor. Tarık Zafer Tunaya; Carnavalet Müzesi’nde geçirdiği o günün devamını, “Gözlerim salonun bir köşesine özenle yerleştirilmiş küçük bir kitaba takıldı” diye anlatıyor. Yaklaştı, baktı. Bu, Fransa’nın ilk yazılı anayasasıydı. 1791 tarihli metnin sunuşu onu dondurdu: “İnsan derisiyle kaplanmıştır”. Hürriyet için ödenen bedeller başka nasıl söylenebilir: “Bu küçücük, rengi sararmış kitap karşısında, hürriyet savaşlarının derinliğini, uzunluğunu, özgürlük denilen şeyin bedava olmadığını, insan bir kere daha anlıyor.” Sahi, anayasa neyle yazılır? Elbette kalemle değil, zorla. Tüfekler sustuktan sonra, mürekkep hokkasının içindeki kana batıp çıkan süngü, metindeki güç ilişkilerini belirler. Uçmanın da düşmenin de aynı fizik yasalarına tabi olması gibi... Devrimin de karşıdevrimin de ortak kanunları vardır. Bakmayın “toplumsal uzlaşma sözleşmesi” sanılmasına. Anayasa, güç sahiplerinin sınırlarının belirlendiği anlaşmadır. Güçlerin dayandığı toplumsal sınıflar büyüdükçe, çizgi öteden çekilir. Yurttaşa en çok hakkı veren ise iktidar sahiplerine karşı en kalın çizendir. Pazartesi akşamı Cumhurbaşkanı, kameraların önünde konuşurken ortada tuhaf bir tablo vardı. Erdoğan, sorunların kaynağı olarak “darbeciler tarafından yapılan anayasalar”ı gösteriyordu. Aynı anda, Erdoğan’ın “benim adamım” diyerek tek başına belirlediği rektöre karşı, kendi varlıklarını hatırlatan öğrenciler, 40 yıl öncenin darbe günlerindeki gibi, polis copları altında eziliyordu. Asker ya da polis... Haliyle onun sorunu, birilerinin iradesinin postallar altında ezilmesi değildi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan, 12 Eylül Anayasası’ndan şikâyet ediyordu. Oysa hedef aldığı anayasa, 1987 yılından başlayıp bugüne kadar tam 19 kez değiştirilmiş, yasalara 184 farklı müdahalede bulunulmuştu. Üstelik, başkanlık sistemine geçiş dahil, bu 19 değişikliğin tam 12 tanesi, 26 Aralık 2002’den başlayarak kendi iktidarı döneminde olmuştu. Yani kuşun kanadı koparılmış, gagası kesilmiş, tüyleri yolunmuştu. Ama o, halen uçma ihtimalinden şikâyet ediyordu. Erdoğan, “uzlaşma”dan, “katılım”dan, “mutabakat”tan bahsediyordu. 11 yıl önce “darbecilerle hesaplaşıyoruz” diyerek gerçekleştirdiği, sonra yargıyı FETÖ’ye teslim ettiği “anayasa referandumu” dönemine açıp baktım. O gün gazeteler; “12 Eylül mutabakatı”, “12 Eylül’ün izleri silinecek”, “Ruhunda uzlaştılar” manşetleriyle çıkmıştı. Uzatmayayım... Erdoğan’ın bugünüyle ve dünüyle siyasi yaşamı, kendi tariflerini yalanlıyordu. Peki, neden? Neden yeni bir anayasa istiyor? Mesela neoliberal “24 Ocak Kararları”nın dipçikle uygulanması sayılan 12 Eylül’ün kanunlarının yerine, işçi haklarını koymak için mi? “12 Eylülcülerin YÖK’ü”nün yerine üniversiteleri özgürleştirecek kurumlar kurmak için mi? Ya da darbecilerin dümdüz ettiği topluma, örgütlenme hakkını iade etmek için mi? Elbette hiçbiri! Cumhurbaşkanı’nın konuşmasının ardından; destekçilerinin, taraftarlarının başlattığı tartışmalara bakın. “Yeni anayasa yapılması”ndan, seçim düzeninin yeniden tarif edilmesini anlıyorlar. Cumhurbaşkanı için iki dönem sınırını, seçilmek için şart olan “yüzde 50 artı bir” sınırını, Erdoğan’ın ittifaklarının önündeki baraj sınırını, Cumhurbaşkanlığı yemin metnindeki tarafsızlık sınırını, şeklen de olsa hükümeti denetleyen Anayasa Mahkemesi’nin sınırını konuşuyorlar. Kısacası istenen “darbe anayasasının izlerini silmek” değil, Erdoğan’ın iktidarının geleceğindeki mayınları temizlemek. Bugünkü iktidar için daha sınırsız bir düzen kurmak. Öte yandan... 12 Eylülcülerin yargılanması gündeme geldiğinde, savunmalarını özetle şöyle kurmuşlardı: Bu anayasayı biz yaptık, bizim anayasamızla bizi yargılayamazsınız! Elbette haksızlar ama saçmalamıyorlar. Her anayasa, kurucu iradenin meşruiyet zeminini yeniden tarif eder. 19 yıllık iktidarındaki eylemleri tartışılan siyasi iktidar, yeni anayasayla kendisi için “büyük sıfırlama”, resmi “yeniden başlatma” yaratacak taze bir meşruiyet temeli istiyor. AKP-MHP ittifakının vekil sayısı toplamı, ne Meclis’te anayasa yapmaya (400) ne de referanduma taşımaya (360) yetmediğine göre; belli ki muhalefetin bir bölümüne de bu zemine alçı olması teklif edilecek. Burada da hangi muhalif partiye, ne karşılığında ne teklif edileceği, önümüzdeki dönem siyasetini de belirleyecek. Peki, Boğaziçililer? Başladığımız yere geri dönüyoruz. Öyle görünüyor ki siyasi iktidar, anayasa hokkasına girip çıkacak süngüyü Boğaziçili öğrencilerin direnişiyle bileyliyor. İlçe başkanlığına yeter vermediği üyesini, nitelikli bir üniversitenin başına koyarak; bu kavgayı bile isteye başlatan kendisi. Öğrencilere yönelik muhafazakâr öfkeyi büyütecek sembolleri bulup toplumun önüne getiren kendisi. Başkalarının cinsel yönelimleriyle kendi tercihlerini tanımlayan; bunu aşağılamaya, küfre dönüştüren kendisi. Kamunun polisiyle, kamu üniversitesindeki öğrenciyi karşı karşıya getiren kendisi. Her tanım karşısındakinin varoluşuyla maluldür. Öyle anlaşılıyor ki Erdoğan; Oğuzhan Asiltürk ya da Nedim Urhan ziyaretleriyle başlayan, eski arkadaşlarını “yeniden saflara çağıran” konuşmasıyla süren, pazartesi gecesi “ortağımızla uzlaşırsak” sözleriyle ilerleyen yeni bir zemin arayışında. Karşıtını tanımladıkça kendisini de tarif ediyor. Boğaziçililere yönelik söylem ile hem tabanını hem ittifaklarını tahkim ediyor. Öte yandan öğrencilerin başına inen coplar, kafalarından akan kan, yeni anayasanın kalemi ve mürekkebi oluyor. Elbette muhalefetin bir bölümünün rızası için de beldeki silah görünür kılınıyor. İktidarın sınırı varsa anayasa vardır. Fren patlayınca, çizgiler silinince, yok olur. Belki yapılır, belki yapılamaz. Kesin olan; Türkiye daha da anayasasızlaşmaya, anayasa tartışmasıyla gidiyor. Unutmayın... Etin, tırnağın, saçın derisi var; ne mutlu ki hürriyetle beslenen insan ruhunun derisi yok!",https://www.cumhuriyet.com.tr/yazarlar/baris-terkoglu/bogazicililerin-derisiyle-kapli-anayasa-1811151
Barış Terkoğlu,Adnan Oktar’ın siyasi ayağı var mı?,18 Ocak 2021 Pazartesi,"İstanbul sabırsız bir insan gibi. Sessizliğin gölgesinde sanki beyaz örtülerini bekliyor. Havada uçuşanlar toz taneleri değil. Birazdan yağacak olanın habercisi. Sokaklar boş. Kar, bu kez ayak izlerinden ayrı kalacak. Cumartesi günü, Adnan Oktar Davası’nda mağdur ve şikâyetçi olanların yaptığı basın açıklamasını izlemeye gittim. 11 Ocak’ta İstanbul 30. Ağır Ceza Mahkemesi’nin verdiği kararın ilk aşama olduğunu söylüyorlardı. Gelecek yeni bir davayı haber veriyorlardı. Öte yandan Oktarcıların faaliyetlerine halen devam ettiğini anlatıyorlardı. Grubun, tutuksuz ya da firari mensuplarıyla özellikle sosyal medyada çalışmalarını sürdürdüğünü söylüyorlardı. Örgütten şikâyetçi olanların özel hayatlarına yönelik, sistematik karalamalar yapıldığını aktarıyorlardı. Bu nedenle iki sosyal medya platformunun (Twitter ve Instagram) yöneticilerine dava da açmışlardı. Yol boyunca, avukat Andaç Maraşlıoğlu’na davayla ilgili sorular sordum. FETÖ’den sonra bir dini cemaat daha “silahlı örgüt”ten hüküm giymişti. Olan biten, medyada sadece Adnan Oktar’ın aldığı “1075 yıl 3 ay hapis cezası” haberiyle yer bulmuştu. Oysaki savcılık mütalaası da mahkeme kararı da bundan daha fazla şey söylüyordu. Her şeyi not aldıktan sonra son bir soru sordum: Bu kadar suç işlenirken, bunca şey olurken devleti yönetenler neredeydi? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Cevabını alamadığım tek soru bu oldu! Sonra mahkeme dosyası ve mağdurların avukatı Eser Çömlekçioğlu’nun verdiği bilgilerle her şeyin bir dökümünü yapmaya karar verdim. Size de anlatayım… Yargılama 4 bin 590 sayfalık iddianameyle başladı. Daha sonra yazılan, toplam 192 sayfalık 3 iddianame bununla birleşti. İstanbul 30. Ağır Ceza Mahkemesi’nde görülen dava sonunda, mahkemeye sunulan savcılık mütalaası 499 sayfa. Mahkemenin verdiği karar ise 766 sayfa. Her ikisi de yıllardır “Adnan Oktar Cemaati” olarak bildiğimiz grubu, “Adnan Oktar Silahlı Suç Örgütü” olarak tanımlıyor. Davada 239 sanık yargılandı. Sonuçta 3’ü beraat etti. 236 kişi hüküm giydi. Adnan Oktar’ın da aralarında olduğu 14 kişi “silahlı suç örgütü yöneticiliği”nden ceza aldı. Toplam 211 kişi ise “silahlı örgüt üyeliği”nden hüküm giydi. Bunlardan 26’sının üyelikten aldığı ceza ertelendi. 11 sanık, örgüte yardımdan cezalandırıldı. Oldukça ilginç isimler var. Mesela Oktar operasyonlarının ardından istifa etmek zorunda kalan eski İstanbul Bölge Adliye Mahkemesi Başsavcısı Hadi Salihoğlu’nun koruması Özdemir Uygur. Bir diğeri ise “kişisel verileri” tartıştığımız bugünlerde, Türkiye’nin en büyük telefon operatörünün kritik bir ismi olan ve bazı kişisel verileri kaydetmekle suçlanan Nilüfer Ayır. Kararda 380 cinsel saldırı eylemi yer aldı. 9’u çocuk, 80 mağdur kadın var. Mağdur avukatlarına göre, “şikâyetçi olmaya cesaret edemeyenler” düşünüldüğünde; bu, gerçeğin bir kısmı. Davada, gazeteciler Mine Kırıkkanat ve Ali Eyüpoğlu’nun da aralarında olduğu, 141 şikâyetçi-müşteki var. 77 kişi, “nitelikli cinsel saldırı ve çocuğun cinsel istismarı” suçlarından hüküm giydi. Hüküm giyenlerden biri ise kadın. 2 kişi şantajdan ceza aldı. 20 mağdura yönelik, “kişisel verilerin hukuka aykırı kaydedilmesi suçu”ndan, 14 yöneticiye 55’er yıl hüküm verildi. 79 tabancaya, 23 tüfeğe el konuldu. Sanıklardan Mert Sucu, operasyona katılan 2 polis memurunu öldürmeye teşebbüsten, 36 yıl (18+18) hüküm giydi. Dava dosyasına giren MASAK raporu 15 bin sayfayı buluyor. Mahkeme, bu rapora dayanarak 81 şirkete, 210 araca, onlarca taşınmaz, şirket hissesi ve paraya el koydu. El konan malların değerinin 1 milyar lira olduğu tahmin ediliyor. Bunların arasında 879 tane hayvan fosili de var. 2 sanık hakkında FETÖ’ye yardımdan 6’şar yıl hapis cezası verildi. FETÖ’nün kullandığı HERKÜL isimli uygulamanın Apple Store’a yükleme içeriği ve şifreleri, iddianameye göre sanıkların bilgisayarlarından çıkmıştı. Gruba yönelik, ABD ve İsrail bağlantılı casusluk iddiası vardı. Cumhurbaşkanı Erdoğan’ın Putin’le görüşmelerine de katılan Rus vatandaşı bir çevirmen de (Leyla İsmailova) bu nedenle suçlanıyordu. Adnan Oktar, “Siyasi ve Askeri Casusluğa Teşebbüs” suçlamasından da 8 yıl ceza aldı. Sadece örgüt ya da cinsel suçlar değil. “Eğitim ve öğretim haklarının engellemesi” suçlamasından toplam 42 yıl hapis cezası verildi. Eziyet ya da kişiyi hürriyetinden yoksun kılma gibi suçlarla da hüküm kuruldu. Mahkemenin özeti böyle. Basın açıklamasında bulunan, Adnan Oktar Grubu’nun eski isimlerinden olan ve bugün davada mağdur olarak yer alan Özkan Mamati’nin anlattığına göre, grubun halen 300 civarında üyesi, 8 bin civarında sempatizanı var. Uzatmayayım... “Oktar’a 1075 yıl ceza” haberlerinin derinlemesinde Türk yargısının vardığı sonuç böyle. “Her şeyi özetledin” demeyin! Aksine, başta sorduğum sorunun yanıtını hâlâ bilmiyorum: İstanbul’un göbeğinde bu suçlar işlenirken, 30 yıl boyunca devleti yönetenler neredeydi? Daha açık sorayım... Adnan Oktar’ın örgütünün siyasi ayağı var mı? Öyle ya, mahkeme kararının söylediği gibi her yerde olan bir örgüt, neden siyasette olmasın? Neden konu PKK ya da DHKP-C olduğunda rahatça konuşurken, iş FETÖ’ye ya da Adnan Oktar Örgütü’ne geldiğinde siyasi ayak bir anda kesiliyor? Kendi kendime sorarken, örgütün anlatıldığı savcılık mütalaasına bir daha baktım. “Siyasi” kelimesi tam 28 kez geçiyordu. Bir tanesini aktarayım: “(...)Destekledikleri kişilerin ve siyasi partilerin seçimlerde oy elde etmesini, karşı oldukları kişi ve siyasi partilerin oy kaybetmesini sağlamak için zor ve tehdit uygulamak suretiyle yıldırma, korkutma ve sindirme gücünü kullanarak…” Toplantı bitti. Yolculuk başladı. İstanbul’a kar yağıyor. Ben yerde tertemiz duran beyazlığa bakıp düşünüyorum. Karda yürüyüp de izini göremediğimiz ne çok insan var!",https://www.cumhuriyet.com.tr/yazarlar/baris-terkoglu/adnan-oktarin-siyasi-ayagi-var-mi-1806790
Barış Terkoğlu,Yargının telefonlarında dolaşan sır,10 Aralık 2020 Perşembe,"Emek, Galip, Deniz, İlk Adım, Tükenmez Kalem, Sokak Lambası... Bunlar gazetelerin arkadaşlık köşelerine mektup yazanların rumuzları değil. Bir dönem FETÖ’nün, kumpaslarında kullandığı meşhur gizli tanıkların takma adları. Savcılar; Gebze Dilovası’nda bir kooperatifte faaliyet gösteren eski sol örgüt itirafçısına, “Dilovası” adını bulmuşlardı. Kartal Aydos’ta işlediği cinayet nedeniyle, bir başkasına “Aydos” ismini koymuşlardı. Hanefi Avcı’yı da sanık yaptıkları Devrimci Karargâh kumpasında, “her şeyi bilen” gizli tanığı, “Son Tezgâh” rumuzuyla kaydettiler. Bir zamanlar mafyanın Suskunluk-Omerta yasasını kırmak için başvurulan “gizli tanık” uygulamasını, FETÖ yargısı rezalete dönüştürüp sürdürdü. Mahkemeler; her önüne gelen suçlunun, husumetlisini suçladığı bir düzene kavuştu. Yıllarca dağda Türk askerini katletmiş Şemdin Sakık’a, “Deniz” adını verip komutanların aleyhinde konuşturdular. Ablasını öldürüp, yeğenini fuhşa zorlayan Osman Yıldırım’ı, gizli tanık yapıp serbest bıraktılar. “Kıskaç” kod adlısı, bir sanığın eski eşinin sonraki kocasıydı, yani aslında “kıskanç”tı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Gizli tanık Sultan’ın öyküsü Gel zaman git zaman tablo değişti. Türkiye, engizisyon düzenini hatırlatan gizli tanık düzeninin eleştirisini yaptı. Televizyonlarda konuşuldu. Üzerine kitaplar yazıldı. Ancak eski düzeni yeni araçlarla sürdürenler alışkanlıklarını bırakamadı. Önemli davalarda yine karşımıza çıktılar. Üstelik... Devir FETÖ ile mücadele devriydi. Bu konuda iktidarın da muhalefetin de bir tereddüdü yoktu. Yöntemler, seçimler, kişiler, tutumlar eleştirilse de aşağı yukarı herkes örgüte karşı tavır alıyordu. Buna rağmen FETÖ aleyhine açıklama yapacaklar, neden halen kimliklerini gizleme ihtiyacı duyuyordu? Ne gerek vardı buna? Diyeceksiniz ki şimdi nereden çıktı bu gizli tanık bahsi? Şöyle anlatayım... Son dönemde medyada bir gizli tanık göze çarpıyor. Daha doğrusu çarpıyordu. Haberlerde görüyordum. Ona yargının verdiği isim: Sultan’dı. Sultan, FETÖ’cü polis ve yargı mensuplarının, özellikle yurtdışı ilişkilerini deşifre ediyordu. Örnek olsun, TRT’de açıklamalarını “ABD ile FETÖ işbirliğini gizli tanık belgeledi” başlığıyla okumuştum. Birçok haberin kaynağı Sabah gazetesi onu överek “Zekeriya Öz ve Celal Kara ile internet üzerinden görüntülü konuşan gizli tanık Sultan” diye tanıtıyordu. Aynı açıklamayı haberleştiren Yeni Şafak’ta “darbe girişiminin hemen ardından Ukrayna’da yapılan bir toplantının tutanağını da savcılığa verdi” satırlarını görmüştüm. Yanlış anlamayın... Hükümet medyasında okuduğum haberlerden şikâyet etmiyorum. Aksine, gerçekte kim bilmiyorum ama “gizli tanık Sultan” iyi ki konuşuyor. İyi ki ne biliyorsa anlatıyor. Keşke adıyla sanıyla çıksa, televizyonlarda konuşsa, hatta daha çok konuşsa diyorum. Çünkü ne olduysa, “gizli tanık Sultan” haberleri medyada kayboldu. FETÖ’ye sızıntı yapan başsavcı vekili Aslında konu, benden önce yargı camiasının dikkatini çekmişti. Zira çeşitli telefon mesajlarıyla, herkes birbirine “gizli tanık Sultan”ın haber olmamış ifadesini gönderiyordu. Ama gelgelelim “Sultan nasıl kaka oldu”yu anlatmak pek kolay değildi. Bana ulaştıran da aslında çok fazla bir şey söylemedi. “Oku anlayacaksın” diyordu kısacası. Aslında önümdeki ifade, Sultan’ın ifadelerinden sadece biriydi. 16 Mart 2016 tarihliydi ama “daha önce söylediklerine ek yapmak istediğini” anlatarak başlıyordu. İfadenin bütününü okuyunca Sultan’ın çok önemli isimler hakkında çok önemli iddialarda bulunduğunu anlıyorsunuz. Ancak bir bölümü var ki “işte neden bu” dedirtiyor: “Ö.O. isimli şahıs, himmet paralarının koordinesinin yanı sıra, İstanbul ili mütevellisinde de görev alan bir örgüt mensubudur. M.B. de yine himmet paralarının koordinasyonunun yanında, eski SSCB yapısındaki ülkelerde, buradaki örgüt toplantılarında ve sohbetlerde, kendisinin okul ve gençlik arkadaşı olan İstanbul Cumhuriyet Başsavcılığı’nda bir başsavcı vekilinin olduğu, kendisiyle ilgili dosyalara bu suretle ulaştığını, başına bir şey gelirse de bu şahıs tarafından da kollanacağını söylemektedir.” Yani darbe girişimden sadece 4 ay önce verilen ifadede, hükümet medyasındaki haberlerden tanıdığımız gizli tanık, İstanbul Cumhuriyet Başsavcı vekillerinden birinin FETÖ’ye bilgi sızdırdığını anlatıyor. Meselenin daha ilginç bir yanı var. Sultan, ifadesine şöyle devam ediyor: “Bu başsavcı vekilinin ismini ifademde geçmek istemiyorum. Ancak bu husus sizin tarafınızdan araştırılabilir.” Öyle anlaşılıyor ki gizli tanık, o “kudretli savcı”dan korkuyor. Herkesle ilgili rahat rahat konuşurken, en önemli bilgiye sıra gelince üstünden atlamayı seçiyor. O savcı şimdi nerede? 2015/127395 numaralı soruşturma dosyasında yer alan ifadede, gereği yapıldı mı bilmiyoruz. Yapıldıysa, o dönem İstanbul Cumhuriyet Başsavcı vekillerinden biri, FETÖ’ye dair bazı dosyaları örgüte sızdırdığı iddiasıyla soruşturuldu. Yok yapılmadıysa, eldeki istihbarata rağmen bu kritik bilgi yokmuş gibi davranıldı. Her iki durum da insanın kafasını karıştırıyor. Bir gizli tanık ifadesiyle yıllarca tutuklu kalan insanların hikâyelerine bakıyorum. Bir de aynı savcılığı yıllarca yöneten isimlerden biri hakkındaki gizli tanık ifadesine... Bir Sultan’la ilgili övgü haberlerini okuyorum. Bir de Sultan’ın verdiği en işe yarar bilginin üstünden nasıl atlandığını... Bir İstanbul Grubu’na yakın isimlerle Adalet Bakanlığı arasındaki FETÖ atışmasını hatırlıyorum. Bir de Bakan Gül’ün bazılarının geçmişine yaptığı “aynı maklubeye kaşık sallayanlar” göndermesini... Bir 2016 yılının mart ayında başsavcı vekili olanların listesini hatırlıyorum. Bir de o listedekilerden, sonradan başsavcı olanları, hatta Yargıtay’a atanıp Anayasa Mahkemesi’ne niyetlenenleri... İçimden geçiriyorum... Şu gizli tanıklar gizli tanık olalı, belki de ilk kez çok büyük bir balık tutacaktı. Ona da izin vermediniz!",https://www.cumhuriyet.com.tr/yazarlar/baris-terkoglu/yarginin-telefonlarinda-dolasan-sir-1797475
Barış Terkoğlu,Ayasofya’ya bile ‘fuhuş yuvası’ diyen İslamcı,21 Aralık 2020 Pazartesi,"Birincisine kaza diyoruz. İkincisine hata. Meşhur sözdeki gibi, üçüncüsü tercih sayılıyor. “Ben 27 senedir üniversitede çalışıyorum. Son bir iki senedir derslerin bu denli boş olduğunu görmedim. Efendim, üniversite şehirleri geliştiriyormuş da falan da filan da… Yalan, böyle bir şey yok! Üniversitelerin şehirleri geliştirdiğinin göstergesi ne olur? Laboratuvarlar, kütüphaneler, araştırma enstitüleri artar. Gidin bakın üniversitelere. Bütün Türkiye’de üniversitelerin yerleştiği yerler Nişantaşı’na döndü.” Heyecanla yaptığı konuşmasına böyle başladı. Kendinden emin görünüyordu. Ancak yakın görüşü paylaştığına inandığı programdakiler bile itiraz etti. “Üniversitelerin o yapıların gelişmesinde filan…” diyenin sözünü kesip devam etti: “Yapılar ama… Sayın Cumhurbaşkanımız da vurguladı, neredeyse fuhuş evleri.” “Yapmayın Hocam, genelleme yapmayın...” Israrlarını halen aynı üslupla sürdürdü: “Gördüğüm var, gördüğüm var, gördüğüm var…” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Sakarya Üniversitesi’nde hocalık yapan Ebubekir Sofuoğlu’nun sözleri istisna mı? Yoksa İslamcı camianın fikir yapısında bir yere mi denk düşüyor? Sofuoğlu, bir akım içindeki fay hattının üzerinde mi yürüyor? Neden mi? Dikkat ettiniz mi? Sofuoğlu konuşmasında “Cumhurbaşkanımız da vurguladı” dedi. Sahi kastettiği neydi? Tarih: 4 Kasım 2013. AKP - FETÖ ortaklığının resmi olarak bozulacağı güne (17-25 Aralık) bir buçuk ay var. FETÖ’nün yayın organı Zaman, ilginç bir habere imza attı. Haber, AKP’nin Kızılcahamam Kampı’nın son gününde Erdoğan’ın yaptığı konuşmayı ele alıyordu. Toplantının bu bölümü basına kapalıydı. Ama Zaman gazetesi, Erdoğan’ın sözlerini kelimesi kelimesine aktardı: “Denizli ilinde şahit olduk. Yurtların yetersizliği beraberinde çeşitli sıkıntılar doğuruyor. Üniversite öğrencisi genç kız, erkek öğrenci ile aynı evde kalıyor. Bunun denetimi yok. Muhafazakâr demokrat yapımıza bu ters. Vali Bey’e bunun talimatını verdik. Bunun bir şekilde denetimi yapılacak.” Türkiye’nin gündemi bir anda o sözler oldu. Politikacılardan üniversite öğrencilerine herkes aynı şeyi konuşuyordu. Önce dönemin Başbakan Yardımcısı ve Hükümet Sözcüsü Bülent Arınç, “Tamamen asparagas” yanıtını verdi. Yetmedi, dönemin Başbakan Başdanışmanı Yalçın Akdoğan da AKP Denizli Milletvekili Nihat Zeybekci de sözleri arka arkaya yalanladı. Tam ortalık sakinleşti derken, Erdoğan beklenmedik bir şey yaptı. Ertesi gün, 5 Kasım’da, grup toplantısında konuşurken, bir anda sözü oraya getirdi. “Konuştuğumu inkâr etme anlayışına sahip bir insan değilim” diye başladı. Zaman’ı işaret ederek sözünü devam ettirdi: “Bazı gazeteler şöyle yazmış. Ne yazarlarsa yazsınlar.” Erdoğan devam etti: “Bazı yerlerde yurtlar noktasında ihtiyaca cevap veremediğimiz için evlerde kalma noktasında sıkıntı yaşanıyor. Buralarda güvenlik güçlerimize gelen istihbari bilgiler var. Valiliklerimiz bu durumlara müdahale ediyorlar. (…) Buralarda nelerin olduğu belli değil. Karma karışık her şey olabiliyor. Anneler babalar feryat ediyor. Bu adımlar atılacaktır. Bunlara da kusura bakmasınlar muhafazakâr demokrat olarak müdahil olmak zorundayız.” “Hayat tarzı” tartışmaları önce alevlendi. Sonra kendi mecrasında ilerledi. Ancak “kızlı erkekli evler” meselesi AKP - FETÖ arasında yükselen tansiyonun ilginç bir örneği oldu. İşte Ebubekir Sofuoğlu’nun, “Cumhurbaşkanımız da vurguladı” dediği olay buydu. Belki bu bellekten dolayı Sofuoğlu meselesinde bu kez herkes erken davrandı. Cumhurbaşkanlığı İletişim Başkanı Fahrettin Altun da Cumhurbaşkanlığı Sözcüsü İbrahim Kalın da “Erdoğan adına” Sofuoğlu’na sert tepki gösterdi. AKP Genel Başkan Yardımcısı “özür dile” çağrısı yaptı. YÖK Başkanı kınama yayımlarken, üniversitesi Sofuoğlu hakkında soruşturma başlattığını açıkladı. Küçükçekmece Savcılığı da Sofuoğlu’na karşı harekete geçti. Şaşırtıcı ama tüm bunlar birkaç saat içinde yaşandı. Dün RTÜK’ün televizyonlara yaptığı “infial yaratan konuk uyarısı” bile isim vermeden onu hedef alıyordu. Uzatmayayım… Kimsenin beklemediği şekilde, Cumhurbaşkanlığı’ndan başlayarak devleti yönetenler, Sofuoğlu’na karşı, bugüne kadar hiçbir olayda olmadığı kadar hızlı harekete geçti. Belli ki meselenin; dil sürçmesi ya da bir meczup çıkışı değil, daha derinlikli niyeti olduğunu düşünüyordu. Olaydan sonra açıp baktım… İlginç, biz Sofuoğlu’nun adını nedense akademik çalışmalarıyla değil, sistematik olarak yaptığı provokasyonlarla anıyoruz. “Sakarya işgal edilmemiştir. Bundan dolayı kurtuluşu kutlamak anlamsızdır” diyen, Kurtuluş Savaşı’nı inkâr eden, oydu. İstanbul Sözleşmesi’ni, “Bu lanet sözleşme kan dökülecek gizli tuzaklarla dolu” diye hedef alan, AKP’li kadınları bile kızdıracak hakaret dolu sözler söyleyen de. Ayasofya camiye çevrildiğinde Sofuoğlu ortaya çıkmış, tavandaki ikonların korunacağını açıklayan devlet yetkililerini hedef almıştı: “Camide fahişe olur mu? Fakat, ikonlar ortadan kaldırılmazsa Fatih’in emaneti Ayasofya, ‘Fahişe Zoe’ ile fahişenin sergilendiği dünyadaki ilk cami olacak.” Kısacası, Sofuoğlu’na göre sadece üniversiteler değil, İmparatoriçe Zoe ikonu nedeniyle Ayasofya da “fuhuş evi”ydi. Koronavirüs nedeniyle Sağlık Bakanlığı’nın geliştirdiği HES uygulaması için “Sağlık Bakanlığı adına yapılan bu yalan, çip takmanın ön adımıdır” diyerek toplumu harekete geçmeye çağırdı. Bir ara pantolon giyen kadınları hedef alan hocaya sahip çıkıp, eleştiren ilahiyat fakültelerini dinsiz ilan etti. Uzatmayayım… Sonuncu “fuhuş evi çıkışı” dahil, Sofuoğlu’nun bugüne kadarki tüm provokatif çıkışları, adı belli bazı İslamcı cemaat, tarikat ve örgütler tarafından desteklendi. İlginçtir, her seferinde Sofuoğlu o kırmızı çizgi üzerinde yürümeye devam etti. İnatla toplumun sinir merkezlerine dokundu. AKP tabanı içindeki bazı fay hatlarının üzerinde gezindi. İslamcı kesim ile iktidarı yer yer karşı karşıya getirdi. Sanki bir el onu bu iş için destekliyordu. Devletin sistematik çıkışı da gösteriyor ki kimse Sofuoğlu meselesinin “anlık bir hata” olduğunu düşünmüyor. Ona karşı atılan adımlar, bir krizin başını erkenden ezmek olarak yorumlanıyor. İslamcı kesim içinde bazı “eller” erkenden durduruluyor. Bir kaza, iki hata, üç tercih ise dördüncüye, beşinciye ne diyelim?",https://www.cumhuriyet.com.tr/yazarlar/baris-terkoglu/ayasofyaya-bile-fuhus-yuvasi-diyen-islamci-1800177
Barış Terkoğlu,Nedir bu yargıdaki ‘İstanbul Grubu?’,23 Kasım 2020 Pazartesi,"Gece uyanıyorsun. Karnın zil çalıyor. Sessizce mutfağa yöneliyorsun. Buzdolabının kapısında simsiyah giyinmiş bir adam. “Bir dakika burası artık bizim” diyor. Bari salonda iki dakika televizyona bakayım derken, orada da başkası. Evin her yerini siyah adamlar parsellemiş. Hepsinin kendi hukuku, kendi kuralları var. En önemlisi hepsi belindeki silahın gücüne dayanıyor. Böyle bir ev artık senin olabilir mi? Timur Soykan’ın “Baronlar Savaşı” kitabını okurken, istemsizce “Devlet çöküyor mu” dedim. Üstelik en çok devlet, vatan, millet, din, iman diyenler eliyle. Kitabın içeriğindeki olaylar zinciri açıkça gösteriyor. Devlet gömleğini taşıyanlar güçlerinin bir bölümünü mafyaya devrediyor. Onlar da toplumun değerlerini kendilerine kalkan ederek her türlü kirli işi sürdürüyor. Arkadan uyuşturucu gemilerini yürütürken, ağızları kutsal şarkılarla yıkanıyor. Alan Minc, Soğuk Savaş’ın bitişinin ardından “yeni ortaçağ”ı ne kadar güzel anlatmıştı: “Örgütlü sistemlerin yokluğu, her türlü merkezin kayboluşu, kaygan ve silik dayanışmaların ortaya çıkışı, belirsizlik, raslantı, bulanıklık. Zengin toplumların mafyalar ve yolsuzluklarla kemirilmesinden Rus kargaşasına varıncaya dek, her türlü otoritenin dışında sayıları giderek artan gri alanların gelişimi. Aklın, kurucu ilke olarak, uzun zamandan beri kaybolduğu sanılan ilkel ideolojilerin ve boş inançların yararına silinip yok oluşu. Krizlerin, sarsıntıların ve spazmların sanki günlük yaşamımızın dekorları gibi geri gelişi...” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Mafyaya hizmet edenler Sürekli İrani isimli Türk mafyasıyla karşılaşıyor olmamız tesadüf değil. Uyuşturucunun üç ana güzergâhından biri, Afganistan kaynaklı İran-Türkiye-Balkanlar hattı. Avrupa’da uyuşturucu pazarının yıllık hacmi 30 milyar Avro. Afganistan’da kalan kısmı 1 milyar Avro’nun bile altında. Ulaşımı sağlayan İran-Türk mafyası aslan payını topluyor. Haliyle rant savaşını da onlar veriyor. Her yakalanan uyuşturucunun ardından üçüncü sayfaya düşen “silahlı saldırı” haberlerinin sırrı da bu. Avını kaptıran vahşi doğa canlıları gibi, mafya birbirinden güçle hesap soruyor. İşte devletin rolü de burada başlıyor. Zira her mafya, devletin içinde kendisi için çalışacak adamları çok kolay buluyor. Adları, bir hiziple anılır hale geliyor. Timur Soykan, şehrin göbeğinde birer birer öldürülen insanların hikâyelerini birbirine bağlıyor. Bu sırada kimi polislerin ellerindeki dinleme aletlerini mafya için kullandığını, kimi hâkimlerin ve savcıların mafyanın işini kolaylaştırmak için karar verdiğini, devletin “gizli” soruşturma dosyalarının gün gün mafyaya rapor edildiğini okuyoruz. Muz cumhuriyeti mi? Şaşıracaksınız ama son günlerde konuştuğumuz “yargı reformu” kavgasının ipucu bile kitapta var. Nasıl mı? “Uyuşturucu baronu” olarak anılan, bir dizi cinayetle suçlanan, yargının isteksizce tutuklamasının ardından Burhan Kuzu’nun bir telefonuyla bırakılan Zindaşti’yi hatırladınız mı? Onu bir dönem FETÖ’cü Zekeriya Öz Ergenekon davasında gizli tanık yapmıştı. FETÖ karşıtı hâkimler onun ifadeleriyle tasfiye edilmişti. Devlet el değiştirdi. Ama yenileri eskileri aratmadı. Timur Soykan’ın kitabından, mafya hesaplaşmasında kızı ve yeğeni katledilen Zindaşti’nin intikamı için devletin tüm olanaklarının seferber edildiğini okuyoruz. Gazeteci tutuklarken dakikalarla yarışan kimi savcılar, iş Zindaşti’ye geldi mi yıllarca dosyayı süründürüp sonunda cinayetlerin faili meçhul kalmasından pek de rahatsız olmuyorlar. Zindaşti ile birlik olup, rakip mafya grubundan Orhan Ünğan’ı tutuklatabiliyorlar. Kitapta akılalmaz bir ayrıntı var. Ünğan’ın yargılamasında öyle şeyler oluyor ki “Burası muz cumhuriyeti mi” diyorsunuz. Avukatı duruşmada kalkıp “Beni yakında öldürecekler” diyor, öldürülüyor. Mahkeme, Zindaşti’nin dosyasını savcılıktan ısrarla istediği halde “gizli, gönderemeyiz” denilince, Ünğan “Durun ben size vereyim” deyip, mahkemeye veriyor. Bu acayip davada Ünğan öyle şeyler söylüyor ki ne oluyorsa duruşmanın kayıtları adliyenin koridorlarında kaybediliyor. Haliyle merak ettim. Savcının “Suç duyurusunda bulunulsun” dediği o sözler neydi acaba? Timur Soykan, o “kaybedilen” konuşmayı bulup yayımlamış: “Yargı içerisinde FETÖ gibi bir çete vardır (...) R.K. (Eski Adalet Komisyonu Başkanı), hakkımdaki tahliye kararlarını kaldıran 13. Ağır Ceza Mahkemesi Başkanı M.Y’ye emeklilik kartını almaya geldiğinde neden tahliye kararlarını kaldırdığını sormuş. Hâkim M.Y., İstanbul Grubu’nun kendisine baskı yaptığını, Burhan Kuzu’nun defalarca aradığını söylemiş. R.K. avukatlarıma ‘Ben mahkemeye kesinlikle müvekkilinizin aleyhinde baskı yapmadım. Müvekkilinizin tutuklu kalması için mahkemeye her türlü baskıyı yapan, yargı camiası içinde ayyuka çıkmış İstanbul Grubu. Yargı içinde bu grup, HSK’ye atama, terfilere dayatma, müdahale etmek ve özellikle İstanbul’daki önemli davaların tamamına müdahale ve etki etmektedirler’.” ‘Yeni bir tasfiye başlayacak’ “İstanbul Grubu” denilen ve adı son dönem iktidar içindeki bir hiziple anılan yapılanmayı işaret eden konuşmanın “sakıncalı” olması sürpriz değil. Bakan Berat Albayrak’ın istifasıyla neredeyse eşzamanlı konuştuğumuz “yargı reformu”nun ipucu ise Ünğan’ın bir sonraki duruşmadaki sözlerinde: “Bana haber gönderiyorlar. Aman şöyle konuşmasın da hesabını düreriz. (...) Eğer adamsan o cübbeyi çıkaracaksın, sokağa çıkacaksın o zaman benle hesaplaşacaksın. (...) Bunlarla ilgili devlet büyüklerimiz gerekli çalışmaları yapıyorlar. Adalette yeni bir tasfiye süreci başlayacaktır, bunu not edin sayın başkanım. Geçen duruşmada söylediğim ‘İstanbul Grubu’yla ilgili adalette yeni bir tasfiye süreci başlayacak.” Yargı içinde son dönemde okuduğumuz kavgayı, bizim “yargı reformu” diye tartıştığımız şeyin arka planındaki hesaplaşmayı, bir mafya babası duruşmada böyle anlatıyor. Devletin yerine mafyanın gücü İktidara yakın siyasetçilerin mafya babalarına kadın ayarlaması, kadınlar yetişmeyince kendilerinin ilişkiye girmesi, marifetmiş gibi mafya babalarının kucağına oturduğu pozları sosyal medyada paylaşması, iki mafya grubunun İstanbul’un göbeğinde gündüz vakti bu fotoğraf için çatışması... En kötüsü tüm bunların üstünün; dinle, vatanla, milletle ya da Cumhurbaşkanı’nın posteriyle örtülmeye çalışılması... Bir tanım değil. Ama kesin olan bir şey var ki devlet kendi gücünü, kendi sınırları içinde başka gruplara devrettiğinde artık devlet olmaktan çıkıyor. Kutsalların ardına saklanarak kendi gücünü kuranlar, 20 yaşındaki çocukların ellerine verdikleri silahlarla kendi hesaplarını görenler, savcıhâkim-polis üniformasını mafyanın önüne serenler aslında sadece hukuku, adaleti değil, devleti de bitiriyor. İdeolojisi “akıldışılık” olan “yeni ortaçağ” düzeni bu. Mutfağımızı, banyomuzu, salonumuzu siyah kıyafetli adamlara terk edecek miyiz? Unutmayın, bu ev bizim! Not: Maalesef virüsün pençesine ben de düştüm. Göğsündeki sıcaklığı yollayanlar sağ olsun.",https://www.cumhuriyet.com.tr/yazarlar/baris-terkoglu/nedir-bu-yargidaki-istanbul-grubu-1793030
Barış Terkoğlu,"Bülent Arınç’ı bırak, Fatih Ürek’e bak",26 Kasım 2020 Perşembe,"“Eğer ben, yasak meyve konusunda meleklerle istişare etseydim, musibete maruz kalmazdım”. Rivayete göre insanın ilk günahının sorumlusu, şeytan kandırığı ısırık değil, konuşmamaktı. Bir kişinin, ""her şeyin en iyisini bildiği"" suskun düzenlerin akıbeti hep kötü oldu. Bülent Arınç’ın istifa ettiği sırada, gazeteci İsmail Küçükkaya’nın yeni kitabı “Fikri Hür Vicdanı Hür”ü okuyordum. (Nemesis Kitap) Bir yanlışlık olmasın. Arınç, AKP’den ayrılmadı. “Helalleşerek ayrıldım” dediği, Cumhurbaşkanlığı Yüksek İstişare Kurulu (YİK) üyeliği. Kurul, 15 Mayıs 2019 tarihli kararnameyle kuruldu. Gerekçesine göre, “millete ve devlete hizmeti geçmiş, bilgi ve birikim sahibi kişilerin bu kazanımlarından istifade edilebilme” amacı taşıyor. Haliyle Erdoğan için, -yaşanan bütün zikzaklara rağmen- Arınç bu özellikleri sağlıyor. Birçok kişiye göre YİK; AKP’nin vitrinden indirilmiş ağır toplarını, Erdoğan’a yakın tutmak için tasarlandı. Yine de Küçükkaya’nın kitabını okuduğumda sormadan edemedim: Erdoğan sahiden hiç istişare ediyor mu? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Öyle ya, biz “istişare”yi Arapçadan aldık. Bir başkasına görüş sormayı, danışmayı anlatıyor. Haliyle farklı fikirdekileri dinlemeyi gerektiriyor. Ancak Küçükkaya’nın kişisel hikâyesi gösteriyor ki Erdoğan başka görüşleri dinlemek bir yana, onların yaşamaması için elinden geleni yapıyor. Üstelik... Küçükkaya’nın, minibüs parası yetişmediği için gazete kanepesinde uyuyacak kadar aşkla başladığı meslekteki derdi, “muhalif gazeteci olmak” da değildi. Kendisinin ifadesiyle o, iyiye iyi, kötüye kötü demeyi istiyordu. Merkez medyada kalarak, iktidarla mesafeli ama çatışmasız bir ilişki kurmaya çalışıyordu. Ancak ne zaman hoşa gitmeyen bir şey söylese karşılığını “susturulmak” ile ödedi. ‘GAZETENİ KAPATACAKSIN’ En meşhuru, 2008 yılında olanlar... Yönettiği Akşam gazetesi, 20 Aralık’ta “Doğalgazı kıstık, seçim kömürüne yüklendik: Bedava Zehir” manşetiyle çıkmıştı. Aslında haberin mantığı basitti. Bir yıl içinde doğalgaza yüzde 80 zam gelmişti. Buna karşın yoksul halkın geliri artmamıştı. Kömür yardımlarına dayanan halk, kombiyi kapatmıştı. Doğalgaz aboneliğinin sayısı yüzde 300 arttığı halde, doğalgaz kullanımı yüzde 35 azalmıştı. Tabii ki yanan kömür, büyükşehirlere hava kirliliği olarak geri döndü. Haber, ölçüm sonuçlarını da veriyordu. Peki Erdoğan, kendi yönetimini uyaran, açıkçası Türkiye’nin fotoğrafını çeken bu haber karşısında ne yaptı? Aynı gün kürsüye çıktı. Küçükkaya’yı patronu Karamehmet’e şikâyet etti. “Ya gazeteni kapatacaksın ya da yalan yazmayacaksın” diye bağırdı. Erdoğan’a göre kömür dağıtılan bölgede doğalgaz yoktu. “Mehmet Emin Bey ilk defa o gün arayarak kibar bir şekilde yanıt vermememi rica etti” diyor Küçükkaya, “imkânsızdı” diye de ekliyor. Erdoğan, “Eğer iddialıysan gel seninle o eve ben gideyim” diye sesleniyordu. Küçükkaya, aynı gün onu beklemeden gitmişti. Ertesi günkü yazısı şöyle bitiyordu: “Sayın Başbakan, biri sizi yanıltmış. Üzgünüm. O eve biz bir daha gittik. Gelin beraber de gidelim”. Fotoğraflar da Küçükkaya’yı doğruluyordu. Gazetenin manşetindeki evin duvarında, doğalgaz dönüşümünü yapan firmanın adı dahi yazıyordu. NASIL ‘SAKINCALI’ OLDU? Yayın yönetmeniyken Erdoğan’ın gezilerine katılabilen Küçükkaya, sık sık sakıncalı oluşunun öykülerini anlatıyor. Örnek mi? Erdoğan’ın değil, Gül’ün Cumhurbaşkanı adayı olacağını Türkiye’ye duyuran Küçükkaya, sonrasını şöyle aktarıyor: “Erdoğan’ın bir danışmanı, ‘Beyefendi çok sinirli’ demişti ve bu manşetten sonra uzun süre seyahatlere davet edilmedim.” Ya da Erdoğan’ın katıldığı programın reytingiyle Kılıçdaroğlu’nunkini karşılaştırınca neler yaşadığını: “Ertesi gün başbakanın ekibinden ve ona en yakın isimlerden olan biri beni davet etti. Başbakanın bu manşete çok sinirlendiğini söyleyip böyle bir mukayeseye neden gerek duyduğumuzu sordu.” Erdoğan’ın müdahaleciliği öyle hale geliyor ki Küçükkaya trajikomik durumu aktarıyor: “Mehmet Nazif Günal’ın TV8’in sahibi olduğu dönemdi. Erdoğan, Günal’a ‘Benim ulusa seslenişimi neden yayımlamıyorsun’ diye çıkışmıştı. ‘Yayımlıyoruz efendim’ diye yanıtladı Günal. Erdoğan’ın yanıtı ilginçti: Hayır, gecenin bir yarısında yayımlamışsın.” FATİH ÜREK’İ BİLE SUSTURAN DÜZEN Türkiye “istişaresiz” bir topluma dönüşürken bundan herkes nasibini alıyor: “Şaşıracaksınız ama 2020 Eylülü’nde Ankara’dan gelen bir telefonla büyük bir televizyon kanalı, Fatih Ürek’in sunduğu bir televizyon programına müdahale etmiş ve sunucuyu değiştirtmiştir. Fatih Ürek’le birlikte 9-10 yedek program çeken kanal bunların hiçbirini yayımlayamamıştır.” Erdoğan’ın bu “her şeyi bilen” düzeni yılların gazetecilerine bile nizam veriyor, susturuyor: “Bir yurtdışı seyahatinde diğer gazetecilerle birlikte Erdoğan’a eşlik ederken, Erdoğan’ın bir haberi kullanma biçimi konusunda Enis Berberoğlu’na çıkıştığına şahit olduk. Berberoğlu haberi kullandıklarını, ama iç sayfada olduğunu söyleyince Erdoğan, ‘İnsanlar içeriye bakmazlar, birinci sayfada kullanmalıydınız!’ diyerek yanıtladı onu. Gazeteciler ve patronlar, Erdoğan’ın bu tutumunu bildikleri için şu an Türkiye’de birinci sayfa mühendisliği yapılıyor. İktidar medyası, Erdoğan’ın hoşuna gidecek bütün haberleri birinci sayfadan verirken, Erdoğan’ın hoşuna gitmeyecek veya onu kızdıracak haberleri de küçülterek iç sayfalarda kullanıyor.” Medyanın yüzde 90’ını kontrol eden Erdoğan’ın, buna rağmen hâlâ neden FOX TV’ye takıntılı olduğunu İsmail Küçükkaya’nın anılarından okuyoruz: “Erdoğan’ın yanında kendimizi neden anlatamıyoruz konusu açılmış. Biri, ‘efendim bizim evde hanımlar sabahları FOX’u izliyor.’ Bir başkası ise ‘Sayın Cumhurbaşkanım, çocuklar bizim partiye ilgi duymuyor, oy vermiyorlar’ demiş.” POLİS MÜDÜRÜ MÜ, PARTİ ÇALIŞANI MI? Yerel seçimde, Ekrem İmamoğlu-Binali Yıldırım tartışması öncesine ait, The Marmara görüntülerinin nasıl servis edildiğini Küçükkaya şöyle anlatıyor: “Ankara’dan ve İstanbul’dan benim de bildiğim üst düzey yöneticiler devreye girince otel yönetimi, ‘Bir soruşturma olmadan ve biz bu soruşturma yazısını görmeden görüntüleri veremeyiz’ diye karşı çıkıyor. Ancak ismini yine bizim bildiğimiz bir emniyet yetkilisi, bir ilçe emniyet müdürüne telefon açıp otele böyle bir yazı göndertiyor. Otel bunu dayanak yaparak, o tarihe ait 24 saatlik kamera görüntülerini polise veriyor. Sonra da Sabah grubu yayınlara başlıyor. Ve akabinde acımasız bir algı operasyonu...” Devletin gömleği kullanılarak Türkiye, “istişaresiz bir toplum”a dönüştürülüyor. Demokrasi, konuşma düzenidir. Meclislidir. Bir insanın dostlarıyla karar alması gibi, anayasaya dayalı sistemlerde kurumlar ve toplum birbiriyle konuşur. Bu yüzden düzen yavaş ama emin adımlarla ilerler. Otoriter düzen ise konuşmayı lüks kılar. Hızlı ilerleyen sistemde, bir kişinin arzusuna göre her gün her şey yıkılıp kurulur. Bugün en tepede olan yarın tepetaklak olurken vasat, biadının mükâfatını hızlı yükselişle alır. İsmail Küçükkaya’nın “Fikri Hür Vicdanı Hür”deki anıları bize aslında kendi hikâyemizi anlatıyor. “İstişare”yi öldüren düzen, Bülent Arınç’ın “istişare öyküsü”nü film gibi izletiyor. Boş verin. İstifa etmiş ya da etmemiş. Hepimizin kurtuluşu, her şeyi baştan oturup konuştuğumuz gün olacak.",https://www.cumhuriyet.com.tr/yazarlar/baris-terkoglu/bulent-arinci-birak-fatih-ureke-bak-1793850
Barış Terkoğlu,"‘Berat Bey’ gitti, peki adamları ne olacak?",12 Kasım 2020 Perşembe,"Zil çaldı. Ah ne heyecan! Bayrama gider gibi giydirdiğin çocuğunu okula götürüyorsun. Avcuna “kafan çalışsın” diye kuru üzümü boşaltıyorsun. Çantasına terler diye yedeklerini koyuyorsun. Koşarak gidiyor. Dönüp de ardına bakmıyor. Haliyle senin dolan gözlerini göremiyor. Yıl sonu geliyor. Merakla karnesini eline alıyorsun. Matematik bir, Türkçe bir, Fen bir... “Oğlum müziği nasıl bir getirdin” diye söyleniyorsun. O sana cevap veriyor: “Muhterem, din kültürünü üç getirmişim ya”. Öğretmeni kişisel becerilerine de kırık vermiş ama biri öne çıkıyor: Arkadaşlarını organize etme yeteneği! ‘Berat Bey’in adamları Atina’da çalışan bir arkadaşım var. Büyükelçilikte işi gücü oluyor. Bir gün bana sordu: Basın müşaviri bana çok tanıdık geliyor, sürekli de “Berat Bey” diye konuşuyor, kim acaba? “Allah, Allah, Dışişleri’nde de mi” dedim haliyle. Merak edip baktım. “Yok artık” dedim. A Haber’de sürekli muhalefete, liderlerine, partilerine söven meşhur sunucu, devletin büyükelçiliğinde basın müşaviri olmuş. Üstelik neredeyse savaşa giden bir kriz yaşadığımız Yunanistan’da. Bir iş bulacağız diye yıllarca okul okuyan çocuklara acıyıp söyleniyorum: Devlet mi, Berat Bey’in telefon fihristi mi? Başsavcıya bakıyorum onun, Varlık Fonu’na bakıyorum onun, medya imparatorluğuna bakıyorum onun. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 21 Haziran’da “amiral gemisi” denilen gazeteyi okudunuz mu? Ne Cumhurbaşkanı ne Meclis Başkanı... Babalar günü vesilesiyle “Berat Bey’in babası”yla özel röportaj yapılıyor. Oysa yıllardır yazdıkları, çizdikleriyle İslamcı kesimin saygı duyduğu Sadık Albayrak’ın buna ihtiyacı yok. Yapanların derdi belli, “Berat Bey” sevinsin. Cumhuriyetten bile daha eski Hazine’nin çalışanlarıyla konuşuyorum. Artık devletin bürokratları yok, “Berat Bey’in danışmanları, Berat Bey’in yardımcıları, bir de Berat Bey’in danışmanlık aldığı şirketler var” diyerek isim isim sıralıyorlar. Futbol kavgalarına bakıyorum. Tribünlerden hakem tartışmalarına kadar “Berat Bey” işin içinde. Ekonomi neydi, ne oldu? Organizasyon iyi ama hepimizin ekmeğini ilgilendiren Hazine ve Maliye Bakanlığı’nda karne bir bile değil! Daha önce birkaç kez yaptım. Yine karşılaştıralım. 10 Temmuz 2018 günü Hazine ve Maliye Bakanı oldu. 8 Kasım 2020 günü istifa etti. 2 yıl 3 ay 28 gün, yani hepsi toplamda 852 gün ekonomiyi yönetti. Göreve başladığı gün dolar 4 lira 53 kuruştu. Görevi bıraktığı gün 8 lira 58 kuruş. Neredeyse iki katına çıktı. Yani Türk parası değerinin yüzde 47’sini kaybetti. Artık aynı parayla 2 dolar yerine 1 dolar alabiliyorsunuz. Başladığı gün Avro 5 lira 34 kuruştu. Görevi bıraktığı gün 10 lira 19 kuruş. O da neredeyse iki katına çıktı. Bakan olduğunda borsa 99 bin 252 puanda idi. Görevi bıraktığında ise 124 bin 300. Pek az şey değişti gibi duruyor. Ancak dolar bazında incelerseniz durumu anlayabilirsiniz. Başladığı gün 19.39 dolar olan borsa, görevi bıraktığı gün 14.48 dolar seviyesindeydi. Bir ülke çalışırsa üretir. Berat Albayrak ülkenin çalışmasını zorlaştırdı. Göreve geldiği ay işsizlik oranı devletin resmi rakamlarına göre yüzde 10.8’di. İki gün önce açıklanan TÜİK rakamlarına inanırsanız işsizlik yüzde 13.2. Kafanızı kaldırıp bakarsanız geniş tanımlı işsizlik yüzde 29.3. En çok gençler, genel olarak işgücüne katılmaya hazır yurttaşlar iş bulamıyor. Berat Albayrak göreve geldiği gün açıklanan 2017 büyümesi yüzde 7.4’tü. 2018 büyümesi yüzde 2.6, 2019 büyümesi yüzde 0.9. Koronadan sonra olanı biliyorsunuz. Sadece 2020’nin ikinci çeyreğinde ekonomi yüzde 9.9 daraldı. Ekonominin korona öncesindeki büyümesinin bile nüfus artış hızının altında kaldığı hatırlanırsa Türkiye, koronalı da koronasız da her durumda yoksullaştı. Türk insanı köle oldu Sürpriz değil... Albayrak göreve gelmeden, 2017 yılında dolar bazında kişi başına düşen milli gelir (GSYİH) 10 bin 597 dolardı. 2019 yılında daha da azalarak 9 bin 127 dolara kadar indi. Rakam, Erdoğan’ın yıllardır övündüğü 10 bin doların altında kaldı. Bir ara 9 bin doların altına düşse de Albayrak giderken son verilen rakam 9 bin 193 dolar. Berat Albayrak göreve başladığında asgari ücretli net 1603 lira alıyordu. Görevi bıraktığında 2 bin 324 lira. Rakamın hayatın gerçeklerinde nasıl ezildiğini şöyle anlatalım: Asgari ücret 340 dolardan 274 dolara düştü. Türk insanı 300 doların altındaki ücretle bir ay çalışan kölelere dönüştü. İstifasında etkili olduğu söylenen Merkez Bankası rezervleri, yani ülkenin kasasındaki para, trajik şekilde azaldı. Göreve geldiğinde bankanın net rezervi 36 milyar dolardı. Bugün kimse açıkça söyleyemese de eksi 40-50 milyar dolar bandında olduğu sanılıyor. Örneğin Mahfi Eğilmez kasanın net durumunun eksi 39.6 milyar dolar olduğunu yazarken, bazı ekonomistler 50 milyar doları aşan eksi rakamlardan söz ediyor. Eski bürokrat olan CHP’li Aykut Erdoğdu, dün yaptığı açıklamada Albayrak döneminin yarattığı borç krizini şöyle anlattı: “Merkezi yönetim dış borcunu 700 milyar lira, iç borcu 200 milyar lira, faiz giderlerini yıllık 60 milyar lira artırdı, Merkez Bankası borcunu 10 katına çıkardı”. Kendisini ülkeye taşıttı Uzatmayayım... Normal şartlarda bir ekonomi bakanının Türkiye’yi taşıması gerekiyordu. Berat Albayrak kendisini Türkiye’ye taşıttı. Ülke yoksullaşırken, işsizleşirken, üretimsizleşirken, borçlanırken, parası değersizleşirken o kendi kadrolarını, gücünü, etkisini büyüttü. İktisatçı olmak gerekmez. Ekonomiyi genel kültür düzeyinde bilen biri bile enerjisiyle, ara mallarıyla ithalata bağlı bir ekonomide döviz artışının halkın cebine yansıyacağını bilir. Simit fiyatı dahi dövizle bağlantılıdır. Albayrak gülerek “size ne döviz artışından” diyerek ekonomiyle bağlarının koptuğunu da gösterdi. Cumhurbaşkanı’nın dünkü açıklamaları Berat Albayrak döneminin en azından bir süre bittiğini gösteriyor. Asıl konuşacağımız ise yeni başlıyor. Cumhuriyet döneminin belki de en başarısız Maliye Bakanı Berat Albayrak’ın, Cumhurbaşkanı’nın damadı olma avantajını da kullanarak medyadan diplomasiye, adliyeden bürokrasiye kadar yarattığı yönetim şeklini nasıl bitireceğiz? Devlet bürokratı yerine “Albayrak’ın adamı” olarak ülkeye saçılmış unsurlardan devleti nasıl arındıracağız? Dersler bitti. Karneler dağıtıldı. “Okul benim” diyen cüsseli çocuk sınıfta kaldı. Onun gidecek yeri çok. Geride kalanlar için ise meselenin bir kişi değil, bir düzen olduğunu anlama zamanı.",https://www.cumhuriyet.com.tr/yazarlar/baris-terkoglu/berat-bey-gitti-peki-adamlari-ne-olacak-1790325
Barış Terkoğlu,Müyesser Yıldız’ın öğrendiği ‘devlet sırrı’ ne,09 Kasım 2020 Pazartesi,"Televizyonu açıyorum. Haritalar var. Ellerindeki çubuklarla “şuradan şuraya” diye gösterenler eski asker. Ordunun sınırı nasıl geçtiğini, hangi birliğin nereye gönderildiğini, hangi silahlarla nasıl operasyon yapıldığını anlatıyorlar. Ara ara önlerindeki telefona bakıp, “çok özel” bilgiler veriyorlar. Sahadaki eski silah arkadaşlarının yaşadıklarını kendileri yaşamış gibi hikâyeleştiriyorlar. Kravatlı emeklilerin olduğu stüdyodan zaman zaman “bölge”ye bağlanılıyor. Başında kask, üstünde koruyucu yelek olan gazetecinin bir silahı eksik. O anlatırken harbe gidenler film şeridi gibi geçiyor. Yüzü görünmedik asker, fotoğrafı çekilmedik arazi aracı kalmamış gibi. Bir zamanlar Zafer Bayramı’nda bile askeri tören yapılmasını “sivil iradeye saygısızlık” sayan medya, şimdi uzaktan eğitimle kısa dönem askerlik yayınına dönmüş! Sahi ne bu devlet sırrı? Bugün, aylardır tutuklu olan gazeteci Müyesser Yıldız’ın ilk duruşması var. Yolda bir daha okuyorum. Telefon konuşmalarına dayalı iddianamede, Müyesser Abla’nın ele geçirdiği “devlet sırları”nı merak ediyorum. 17 Aralık 2019 günü saat 18.22’de Müyesser Abla’nın telefonu çalıyor. Arayan davanın tek asker sanığı Astsubay Erdal Baran. Müyesser Abla, “Efendim birader” diye açıyor. Baran alışveriş yapmış, elinde poşetler. Nefes nefese konuşuyor. Müyesser Abla, “Yoksa Suriye’ye mi geçtin” diyor. Baran, “Yok” deyip başlıyor anlatmaya: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Suriye’den gelen elemanım vardı da…” Suriye’den gelmiş asker, arkadaşı olan asker Erdal’a, o da elinde poşetle yürürken Müyesser Abla’ya anlatıyor: “Bu televizyonlarda izlediğimiz, Ruslarla yaptığımız devriyelerin çoğu ‘çakma’ diyor. Yani ‘10-12 kilometrelik devriye güzergâhı belirleniyor, ikinci kilometrede bizim Kirpiler ya çamura batıyor ya arıza yapıyor ya aks kırıyor, çekerek geri getiriyoruz, hiçbirisi gerçek anlamda tamamlanmıyor’ diyor.” Herhalde anladınız. Türk ordusunun Suriye’de Rus askerleriyle yaptığı devriyeler kastediliyor. Okuyunca, “kandırıyor” diyorsunuz. “Çakma olamaz” diye itiraz ediyorsunuz. Uğruna tank palet fabrikasını feda ettiğimiz Katar-Sancak ortaklı BMC’nin ürettiği Kirpiler taş gibidir, öyle zırt pırt çamura batmaz, aks filan kırmaz, arıza yapmaz diye iç geçiriyorsunuz. Herkesin gözü önündeki ‘gizli’ Fakat Ankara Cumhuriyet Savcılığı benim gibi düşünmüyor. 18 Haziran 2020’de Milli Savunma Bakanlığı’na yazı yazıyor. “Doğru mu bunlar” diye soruyor. İşini ciddiye alarak “aks kırılması”, “çamura batma” gibi detayları dahi yazıyor. Elbette “gizli mi” diye de ekliyor. Bakanlık 11 Eylül 2020’de yanıt veriyor. Savcılığın özetinden aktaralım: “(…) Vermiş olduğu bilgilerin doğru olduğu, söz konusu bilgilerin gizlilik derecesinin ‘GİZLİ (1), GİZLİ (2)’ olduğu…” Bakanlık televizyonda herkesin her şeyi konuştuğu günlerde ekliyor: “(…) Bu bilgilerin kamuoyunda paylaşılmadığının bildirildiği…” Geçen yazıda eski Emniyet Müdürü Hanefi Avcı’nın uzman görüşünden bahsetmiştim. Yıllarca gizli belgelerle uğraşmış Avcı, görevdeki askerlerin bu devriyeleri raporlamasını ve her askeri dokümana yaptıkları gibi “gizli” notu düşmelerini normal buluyor. Ancak bunun söz konusu belgedeki bilgileri “devlet sırrı” yapmak için yeterli olmadığını da ifade ediyor. Örnek olsun, bütün güvenlik kurumlarında olduğu gibi TSK’de de düzenli “basın özetleri” hazırlanıyor, bunlara da “gizli” damgası vuruluyor. Bu, herkesin gazetelerde okuduğu içerikleri “devlet sırrı” haline getirmiyor. Avcı raporunda şöyle anlatmış: “Suriye’de rejim güçleri ile muhalif kesimler arasında, Rusya ile yapılan müşterek devriye işlemlerinin devlet gizliliği ile ilgili bir konu olmadığı, devriye olayının uluslararası bir anlaşma/ mutabakata dayanarak yapıldığı, dünya kamuoyuna açıklanmış bir konu olduğu, araç arızası vs. sebeple tam yapılamaması, aksaması, Türk zırhlı araçlarının aks kırması vs. arızaların devlet güvenliğini sarsacak bir konu olmadığı çok açıktır. Müşterek devriyelerin yapıldığı, bazen karşı taraflardan kaynaklanan sebeple devriyenin olmadığı da sık sık verilen haberlerdendir. Söz konusu devriye Suriye’de, rejim güçleri ile muhalif güçlerin gözlerinin önünde Rusya ile birlikte yapılmaktadır. Eğer TSK’ye ait araçların arızalandığı için devriye faaliyetlerinin aksadığı gizli sayılıyorsa, bu olay doğru ise Suriye devleti, muhalif güçler, Rusların gördüğü, bildiği bir olaydır. Herkes görmektedir. Bu olay nasıl devletin gizliliğini ihlal olmuş olur.” Bunların hepsi yalan! İddianameyi kapattıktan sonra arama motoruna “Türk-Rus devriye” yazıyorum. Sahiden de medyada geniş yer bulduğu görülüyor. İddianamenin “doğruladığı” kadar açık söylenmese de arıza bilgileriyle de karşılaşıyoruz. Örneğin PYD’nin “ele geçirdik propagandası” yaptığı bir Kirpi videosunun açıklamasını öğreniyoruz. Operasyon sırasında arızalanan Kirpi’yi, askerlerimizin terk etmek zorunda kalması nedeniyle bu üzücü görüntünün oluştuğunu okuyoruz. Ağır silahlardan zırhları sayesinde askerimizi koruyan “Kirpi”nin yanına, “devrildi” yazarsanız sayısız haber görebiliyorsunuz. Kısacası Müyesser Abla’nın duyduğu, Bakanlığın doğruladığı bilgiler belki içimizi acıtıyor. Belki “Askerlerimize yazık değil mi” dedirtiyor. Belki “sürekli arıza yapan araçlara milletin milyonları ödenerek kimler zengin ediliyor” diye düşündürüyor. Belki “çakma devriye” ifade edilenle kim kandırılıyor, diye isyan ettiriyor. Ama açık ki bunların “gizli” sayılması ve “doğru” kabul edilmesi başka bir sorun yaratıyor. Öyleyse Mehmetçiği göz göre göre bozuk araçlara bindirenden, arızalı araç satışını gördüğü halde susanlardan, içeride bu bilgileri gizlerken dünyaya “TSK bir devriye yapamıyor” izlenimi yaratanlardan, dahası milletin milyonlarını, bu araçlar iyileştirmeden harcamaya devam edenlerden hesap sorulması gerekmiyor mu? Vatanseverlik bu değil mi? “Doğru” denen bilginin içeriği, Müyesser Yıldız’a yapılan “gizli bilgiyi öğrenmek” ithamından daha ağır bir suç değil mi! Üstelik… Müyesser Yıldız, “çakma devriyeler”i ya da “durmadan arızalanan Kirpiler”i yazmış mı? Böyle bir yazı da yok. Nitekim Hanefi Avcı şöyle not etmiş: “TSK birliklerinin veya diğer kamu kurumlarını rencide edecek haber, anlatım ve olayları Müyesser Yıldız’ın yazmadığı, açıklamadığı, başka yerlerde yayımlansın diye hiçbir yere vermediği anlaşılmaktadır. Kendince devletini ve Türk ordusunu zora sokacak hiçbir konuya girmediği görülmektedir. Bu durum iddia makamınca hiç dikkate alınmamıştır.” Müyesser Abla yazmamış, ama savcı iddianameyle bütün dünyaya açıklamış. Haliyle, iddianame taşıyla başka kuşlar da mı vuruluyor diye düşünüyorum! İçimden tekrar ediyorum: İddianamede anlatılanlar yalan! Devriyelerin “çakma” olduğu yalan! Mehmetçiğin araçlarının sürekli bozulduğu yalan! Hiçbir kamu görevlisi vatanına bunun hesabını sormayacak ihaneti yapmaz! Her şey televizyon stüdyosundaki ak saçlı, emekli maaşlı, kravatlı askerin, cephedeki kasklı gazetecinin anlattığı gibi! Gerisi yalan, yalan, yalan!",https://www.cumhuriyet.com.tr/yazarlar/baris-terkoglu/muyesser-yildizin-ogrendigi-devlet-sirri-ne-1789567
Barış Terkoğlu,İsrail’le nikâh nereden çıktı şimdi?,28 Aralık 2020 Pazartesi,"Tankın içinden kafasını çıkarmış bir asker. Miğferini gevşetmiş, sakalı çıkmış. “Adın ne” sorusuna “Albert” yanıtını veriyor. Kökeni sorulunca Yahudi olduğunu ekliyor. Gazeteci, “Yahudileri Azerbaycan toprağını korumaya ne mecbur ediyor” diye sorunca, tankçı Albert, Azeri aksanıyla devam ediyor: “Doğmuşam burada, yaşayıram burada, ayrı heç ne mecbur eylemir.” Şalom’da yazan Denis Ojalvo kısa belgeselini göndermeseydi, Albert Aqarunov’un hikâyesini bilmeyecektim. Azerbaycan Türkleri onu “Milli Kahramanımız” diye tanıtıyordu. 1967 doğumlu Albert, gönüllü gittiği Karabağ Savaşı’nda, 1992 yılında şehit olmuştu. Ermeni ordusuna o kadar zarar vermişti ki hikâyeleri dilden dile konuşuluyordu. Başına ödül konduğu söylenen tankçı Albert’in, iki tankı tek atışla vuran tekniğine, Azerbaycan Türkçesiyle “Yahudi Buterbrodu taktikası” deniliyordu. Şehit arkadaşlarını almak için tanktan inince, keskin nişancı kurşunuyla vurulmuştu. 25 yıllık kısa hayatı kitaplara girmiş, heykelleri dikilmişti. Bakû’daki Türk şehitliğinde, Albert için hem imam hem haham dua ediyordu. Cumhurbaşkanı Erdoğan, cuma namazı sonrası, takipçilerini şaşırtan açıklamayı yaptı. İsrail’le ayrıştıkları noktaları hatırlattıktan sonra, “İsrail’le istihbari münasebetlerimiz zaten kesilmiş değil” dedi. Asıl önemlisi sözlerinin devamındaydı: “Gönlümüz arzu eder ki onlarla da münasebetlerimizi daha iyi bir noktaya taşıyalım.” İlginçtir; Erdoğan’ın sözleri, yandaşlar tarafından derin bir sessizlikle karşılandı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kimileri de Arapların İsrail’le barışma rüzgârına denk gelmiş olmasını hatırlattı. Öyle ya, Mısır, Ürdün, Birleşik Arap Emirlikleri, Bahreyn ve Sudan’dan sonra Fas da İsrail ile “normalleşme” kararı almıştı. BAE’de yıllar sonra Yahudi düğünü, Bahreyn’i yönetenlerin yaktığı Hanuka mumları, Fas’taki Adalet ve Kalkınma Partisi’nin İsrail ile dostluk açıklamaları, Arap pazarlarına gelen İsrail meyveleriyle çizilen bayraklar… Sanki yıllara yayılan kavga hiç olmamış gibiydi. Daha da önemlisi, bu kadarla kalmayacağı; Suudi Arabistan, Umman, Katar, Nijer gibi diğer Arap ülkelerinin de sırada olduğu konuşuluyordu. Arap dünyası için, ümmetin hissiyatı için İsrail’e “one minute” diyen Erdoğan ise ters köşede kalmıştı. İşte bu sırada İsrail’le arası bozulan, daha doğrusu “daha da bozulan” başka bir ülke var. Hangisi mi? Elbette Ermenistan. Bunun nedeni sadece Kafkas Yahudileri sanmayın. Evet, Ermenistan’da sadece 500 kadar Yahudi yaşarken, Azerbaycan’da 30 bin Yahudi yaşıyor. Evet, Azerbaycan, İsrail ve New York hariç tamamı Yahudilerin yaşadığı bir kente (Krasnaya Sloboda-Kırmızı Kasaba) sahip tek ülke. Evet, pandemide kapalı olan Azerbaycan sinagogları, Karabağ Savaşı başlayınca Azerbaycan zafer duası için kapılarını açtı. Evet, İsrail’de halihazırda 70 bin civarında Azerbaycan Yahudisinin yaşadığı sanılıyor. Evet, dünyada “Ben Yahudiyim” kelimesinin en rahat kullanılabildiği ülke, İsrail’den sonra Azerbaycan. Hepsi doğru ama asıl mesele, Bakû ile Tel Aviv arasında yıllara varan ve hiç bozulmayan dostluk. İki ülkenin derin ekonomik bağlarını, Azerbaycan ordusunun İsrail silahlarıyla donanması tamamlıyor. İsrail’in Kafkas siyasetinde ya da İran politikasında, Bakû kritik bir role sahip. İki ülke liderleri yakın ilişki kuruyor. Müslüman ülkeler yok sayarken, Hocalı katliamı İsrail Cumhurbaşkanı tarafından Birleşmiş Milletler kürsüsünde anlatılıyor. İşte bu köklü ilişkiler içinde büyük kopuş, İsrail’in Azerbaycan’a sattığı savaş araçlarıyla, Ermenistan karargâhlarının vurulmasıyla oldu. Türkiye ile İsrail arasında soğuk rüzgârlar eserken, Türk ve Yahudi silahları, Azerbaycan ordusu tarafından birlikte ateşlendi. Buna tepki olarak Ermenistan, sokaklarında Azerbaycan’a destek mitingleri yapılan İsrail’den büyükelçisini geri çağırdı. Ermenistan Dışişleri Bakanlığı İsrail’e sert tepki gösterdi. İşte Erdoğan’ın açıklamalarının Karabağ zaferinin ardından gelmesi tesadüf değil. Kimine göre Joe Biden yönetimine verilen bir uyum mesajı, kimine göre cenderedeki dış politikayı yeniden tarif arayışı, kimine göre Doğu Akdeniz’de Türk çıkarlarını savunmak için atılan rasyonel bir adım… Ortada bir gerçek var ki Karabağ Savaşı, son 10 yılda dibe vuran Türk-İsrail ilişkilerini, yeniden aynı çizgiye oturttu. Buna diğer faktörler de eklenince, hükümetin İsrail’le yeni yol arayışı başladı. İddia o ki bu ilişkiyi kurmak için aktif rol oynayan da Azerbaycan Cumhurbaşkanı Aliyev’in ta kendisi. ABD’nin Suriye Özel Temsilcisi James Jeffrey’in, İsrail-Türkiye anlaşması için “Türkiye tarafında bazı işaretler gördük, Joe Biden yönetimi de bunu destekler” demesi… Türkiye’nin İsrail’e yeni büyükelçi göndereceği sızıntısı… Emekli Tümamiral Cihat Yaycı’nın İsrail’de yayımlanan, Türk-İsrail deniz anlaşmasının kazanımlarını anlatan makalesi… Cumhurbaşkanlığı Güvenlik ve Dış Politikalar Kurulu üyesi Mesut Hakkı Caşın’ın “Eğer yeşil ışık görürsek, Türkiye büyükelçiliğimizi tekrar açacağız ve büyükelçimizi göndereceğiz. Belki mart ayında, tüm diplomatik ilişkilerimizi yeniden restore edebiliriz” sözleri… Erdoğan’ın Karabağ zafer kutlamalarında okuduğu, İran’ı kızdıran Aras şiiri… İran’la savaşın kıyısından dönen bir başka ülkeye, Suudi Arabistan’a verilen “normalleşme” mesajı… Hepsi yeni bir başlangıcın taşları gibi görünüyor. İsrail’den resmi bir yanıt gelmedi. Ama dün basına konuşan İsrailli üst düzey yetkili, iki ülkenin ana meselesinin Hamas’a destek krizinde kilitlendiğini söyledi. Bu da bir zamanlar İsrail’le en iyi ilişkilere sahip Müslüman lider olan Erdoğan’ın, aklındaki adımı atmak için, yapması gereken “feda”yı da gösteriyor. Erdoğan çözüm sürecinde de “PKK ile görüşen hükümet değil, devlet” diyerek sürecin sorumluluğunu üzerinden atmıştı. Bu kez de “istihbarat görüşüyor” diyerek benzer bir adım attı. İki ülkenin kapı ardı ilişkisi için İsrail’in kurucusu Ben Gurion “metres” benzetmesi yapmıştı. Hafta sonu, “Neler oluyor” diye sorduğum İsrailli gazeteci, bana bir Yahudi atasözünü hatırlattı: “Dünürlük etmek istemeyen çok drahoma ister”. Kim bilir, belki o drahoma ödenir. Belki o evlilik yapılır. Kuşkusuz “tankçı Albert”in şimdilerde yeniden hatırlanan ruhu da tazelenen nikâhın görünmeyen şahidi olur.",https://www.cumhuriyet.com.tr/yazarlar/baris-terkoglu/israille-nik%C3%A2h-nereden-cikti-simdi-1801883
Barış Terkoğlu,İstanbul nasıl yıkılacak?,02 Kasım 2020 Pazartesi,"Yağmur yağıyor, aman dikkatli yürü! Salyangozlar bir anda dışarı çıkıyor. Evini sırtında taşıyan zavallıyı ezersin. Sen basmamak için çabalıyorsun da kara böcekler çoktan yemeye başlamış bile. İşte buna “düzen” diyoruz. Kendini tekrar eden bir döngü. Öğreniyoruz. Hem nedeni hem sonucu değişmiyor. Çoğu zaman tesadüfen gerçekleştiğini düşündüğümüz olayların aslında bir düzeni var. Bütün belirleyenleri ve etkilerini bilsek belki de geleceği okuyacağız. Elbette yapamıyoruz. Yine de ihtimalleri öngörebiliyoruz. İzmir’de canlarımız hâlâ beton altında. Göz göre göre çürük binalarda oturmaya zorlandılar. Göz göre göre beklediler. Göz göre göre öldüler. Ölenlerin binler olmamasına “çok şükür” derken sanki bizim değil de bir başkasının hayatıymış gibi İstanbul’da olacakları bekliyoruz. 14 bin mezar bina Peki, İstanbul’da ne olacak? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Belki bu soruya “kim bilir” demeden geçen yıl hazırlanan bir raporla yanıt verebiliriz. Hikâyesini şöyle anlatalım... İstanbul Büyükşehir Belediyesi ile Boğaziçi Üniversitesi bir deprem tahmin protokolü imzaladı. Amaç, bir deprem senaryosunda hasar olasılığını hesaplamaktı. İstanbul’daki binaların envanteri çıkarıldı. Nüfusun güncel verilerine bakıldı. 7.5 büyüklüğündeki deprem beklentisine dayanarak 15 farklı senaryo yazıldı. 305 sayfalık raporu şöyle özetleyebiliriz: 7.5 büyüklüğündeki bir depremde İstanbul’daki binaların ortalama yüzde 57.5’inin hasar görmeyeceği tahmin ediliyor. Binaların ortalama yüzde 25.9’u ise hafif hasarla kurtulacak. Buna karşın yüzde 12.6’sının orta, yüzde 2.9’unun ağır ve yüzde 1.2’sinin çok ağır hasar görmesi bekleniyor. Bu şu demek... İstanbul’da analiz edilen toplam bina sayısı 1 milyon 166 bin 330. Bu binaların yüzde 16.7’si orta ve üstü zarar görecek şekilde deprem riski taşıyor. Yaklaşık 195 bin bina ediyor. Üstelik yaklaşık 48 bini depremde ağır ya da çok ağır zarar görecek. 14 bin civarında ağır hasar görecek bina ise içindekiler için tam anlamıyla mezar olma riski taşıyor. Gözünüzün önüne facianın boyutunu getirebiliyor musunuz? Hesaplamalara göre 25 milyon ton ağırlığında enkaz ortaya çıkacak. Bir kamyonun kapasitesini iyimser tahminle 25 ton kabul edersek, enkazın kaldırılması için 1 milyon hafriyat seferi gerekecek. Kısacası şehir, depremden sonra aylarca belki yıllarca sadece enkazını kaldırmakla uğraşacak. Binlerce insan ölecek Deprem gece mi, gündüz mü olacak? Elbette bilmiyoruz. 7 buçuk şiddeti olasılığı için rapor şunu söylüyor: “İstanbul’da ortalama 14 bin 150 civarında can kaybı meydana gelebileceği tahmin edilmiştir. Depremin gündüz saatlerinde (hesaplama saat 14.00’e göre) olması durumunda beklenen can kaybı ortalama 12 bin 400 civarındadır. Gece depreminde yaklaşık 8 bin 100, gündüz depreminde ise 7 bin 450 kişinin ağır yaralanması beklenmektedir. Buna ek olarak hastane şartlarında tedavi görmesi gereken yaralı sayısı tahminleri gece depremi için 39 bin 650, gündüz depremi için 37 bin 500’dür.” Tabii ki depremin şiddetinin artması bu sayıları da değiştirebilir. Rapor, bir buçuk katına kadar çıkma ihtimalini de öngörüyor. Ya depremden, yıkımdan, ölümden sonra kalanlar? Herkes evine girip yaşamaya devam etmeyecek. 640 bin hanelik acil barınma ihtiyacı ortaya çıkacak. 2 milyon civarında insan depremin ardından İstanbul’da sokakta günlerini geçirecek. Ekonomi çökecek Giden sadece can olmayacak... Geçen yılki rakamlara göre böyle bir depremin yaratacağı mali kayıp 120 milyar lira. Bir yılda ekonomideki değişime bakarak bunun şimdi 200 milyar lira olacağını öngörebiliriz. Üretimin durmasından işgücü kaybına, altyapı yıkımlarından talep azalmasına kadar ülke ekonomisine etkisi Türk ekonomisinin çöküşüne sebep olacak. Boğaziçi Üniversitesi’nin hazırladığı rapor öyle ayrıntılı ki... Şu satırlar bize İstanbul’da depremden sonra yardıma gitmenin bile kolay olmayacağını söylüyor: “Özellikle tek ve çift şeritli yolların bulunduğu tarihi yarımadada, Fatih ilçesine komşu ilçelerde, Beyoğlu, Şişli, Alibeyköy, Zeytinburnu, Bayrampaşa, Esenler gibi ilçelerde, tek ve çift şeritli yolların, hücre başına 30’a kadar varan noktada bina hasarına bağlı olarak kapanabileceği öngörülmektedir.” Kaç doğalgaz hattında gaz sızıntısı ya da boru kırılması, kaç noktada şebeke ya da atık su sızıntısı yaşanacağını, elektrik hatlarının ya da trafoların ne kadarının zarar görebileceği dahi hesaplanmış. Örneğin doğalgaz noktasında 355, içme suyu şebekesinde 463, atık su şebekesinde ise 1045 noktada onarım ihtiyacının oluşacağı tahmin ediliyor. Yani İstanbul depremden sonra su, elektrik, doğalgaz sorunları yaşayacak. Ölmeden kalanlar için hayat kolay olmayacak. Üstelik tüm bu hesaplamalar sadece İstanbul sınırları için. Muhtemeldir ki herkesin konuştuğu İstanbul depreminde Tekirdağ, Kocaeli ve Yalova da zarar görecek. Tüm bunlara onlar da katılacak. İnşaat lobisine teslim Biliyorum, İzmir halkının yaşadığı trajediyi birkaç gün konuşacak, sonra hep olduğu gibi unutup yolumuza devam edeceğiz. Oysa yapılacak şey belli. İstanbul’da 48 bini acil 195 bin binayı yıkıp yeniden yapmak. Şehri her şeyiyle o birkaç saniyeye hazırlamak. Buna da hepimizin ezberlediği gibi “kentsel dönüşüm” diyoruz. Peki, neden yapamıyoruz? Yağmurlar başladı. Salyangozlara basmamaya dikkat ederek sallanarak yıkılması beklenen bir semtte yürüyün. Kafanızı kaldırdığınızda yenilenmiş binaların önünde hep aynı inşaat şirketlerinin tabelalarını göreceksiniz. Sebebi açık. Partileri değiştiriyoruz, idarecileri değiştiriyoruz ama düzeni değiştiremiyoruz. Bu nedenle insanın başını soktuğu yuvayı mezar olmaktan çıkaracak kentsel dönüşümü birkaç müteahhidin insafına terk ediyoruz. Kutsal ve dokunulmaz saydığımız piyasaya müdahale etmediğimiz için şirketlerin kent rantını çaresiz vatandaş karşısında istediği gibi istediği kadar yönetmesine müsaade ediyoruz. Paralı yollarda ya da dev hastanelerdeki gibi inşaat lobisinin gücüne teslim oluyoruz. Planlamıyor, Türkiye’yi sosyal, ekonomik hatta askeri olarak çökertecek günü alışarak bekliyoruz. Unutmayın, yağmur dindiğinde değil, yuvası sırtında salyangozları kara böceklerden kurtardığımız gün düzen değişecek.",https://www.cumhuriyet.com.tr/yazarlar/baris-terkoglu/istanbul-nasil-yikilacak-1787727
Barış Terkoğlu,"Ne BİM ne A101 ne ŞOK, burası başka market",29 Ekim 2020 Perşembe,"Çocukluğumun geçtiği mahallede yürüyorum. Evlerin penceresinden Türk bayrakları sarkıyor. Belli ki çoğunluk Cumhuriyeti kutluyor. “Çocukluğumun geçtiği” dedim. Zira biz aslında aşağı mahallede oturuyorduk. Oynayacağımız zaman topumuzu alır giderdik. Okuduğumuz okullar da oradaydı. Derken her şey zamanla değişti. “Dedeme zamanında bedava parasına vermişler de ‘kim gider oraya’ demiş de almamış” diye anlatılan hikâyelerin arasından lüks binalar yükseldi. Biz oyun oynayacak arsayı artık o kadar bulamıyorduk. Şişman Chevrolet dolmuşlar da çağdışı sayıldıkları mahalleye bizim gibi uğramaz olmuştu. Mahallenin ortasındaki olaylı bina AKP iktidarı, en çok okulların kaderini değiştirdi. Kâh binaları alınarak kâh adları değiştirilerek imam hatip yapıldı. Geçen yıllarda eski semtime bir söyleşi için gittiğimde tanıdık bir amca ayağa kalktı. “Bizim mahallede laiklik parayla satılıyor” dedi. “Nasıl” dedim. Çocuklarını imam hatibe göndermek istemeyen ailelerin paraları yoksa kilometrelerce ötedeki okullara çocuklarını götürdüğünü anlattıktan sonra devam etti. “Ama paranız varsa bedelini öder ‘alternatif eğitim’ veren şu okula gönderirsiniz” dedi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yürürken bambaşka bir bina gözüme çarptı. “Meşhur bina işte burası” dedim. Eskiden orası apartmanların arasında nefes alınacak bir yeşil araziden ibaretti. TİBAŞ Vakfı Parkı diye biliyorduk. İş Bankası emeklileri için kurulan vakıf, bölgeye bir site yapmış, araziyi de park olarak kullanılmak şartıyla belediyeye terk etmişti. Üsküdar Belediyesi önce 2003 yılında bir imar değişikliği yaptı. Plan, parkın bir bölümünde inşaata izin veriyordu. Mahallelinin itirazlarının ardından proje mahkemeden dönünce park bir süre daha inşaattan korundu. Ancak 2017 yılında AKP’li belediye parka yeniden el attı. Ruhsatlar sökülerek, “yapmayın” diye sokağa çıkan vatandaşlar ezilerek, mahkeme kararları hiçe sayılarak koca bir bina dikildi. Öyle ki bir ara “yeni İBB” ile Üsküdar Belediyesi zabıtaları inşaat için karşı karşıya geldi. İşte karşımda duran, 400 metrekare diye başlayıp 1500 metrekare biten dev yapı, parkını korumaya çalışan mahallelinin eylemleriyle sık sık haber olan o binaydı. Adı solcudan gelen mescit Peki, bu beton yığını kimindi? “Sahibi” demeyelim. Kendi sitesinde de yazdığı gibi Aziz Mahmud Hüdayi Vakfı, bu araziyi 49 yıllığına kiralamıştı. Vakıf, Erenköy cemaati olarak bilinen tarikata aitti. “Sosyal kültürel tesis” olarak görünen bölgeye yapılan binayı, “kültür ve gençlik merkezi, mescit ve öğrenci yurdu” yapacağını söyleyerek inşa etmiş, işi böylece kitabına uydurmuştu. Sahiden de gördüğüm binanın mütevazı girişinde “Şehit Mete Sertbaş Mescidi” yazıyordu. Mete Sertbaş, 15 Temmuz gecesi darbecilerin karşısına dikilerek şehit edilen, Acıbadem Mahallesi’nin solcu muhtarıydı. Belli ki adı binaya verilerek yasaların, ahlakın, vicdanın kabul etmediği işe dokunulmazlık kazandırılmıştı. Market hangi cemaatin? Bütün bunları düşünerek yürürken gözüme başka bir şey takıldı. Binanın en değerli, caddeye bakan kısmında bölgenin en büyük marketi vardı. Eğer cemaatleri biraz tanıyorsam bu market tahmin ettiğim gibi olmalıydı. İçeri girdim. A101, BİM, ŞOK gibi ucuzluk marketlerini pek de andırmıyordu. Jumbo karidesin seçildiği reyonun yanından geçerek glutensiz beslenme ürünlerine ulaşılabiliyordu. Belli ki orta sınıf mahalleli, önünde otomobil parkı da bulunan bu markette, aradığı her şeyi bulabiliyordu. “Tahmin ettiğim”in peşine düşerek birkaç öteberi alıp kasaya gittim. Hak ettiğinden daha az maaş aldığına emin olduğum kasiyerin elinden fişi alıp cebime koydum. Kapıya çıkınca elimdeki telefona üzerindeki bilgileri yazdım. Tam da tahmin ettiği gibiydi... “Üst segmente hitap ediyor” denen marketin yönetim kurulu başkanı Latif Topbaş’tı. Market, BİM’in de sahibi olan Topbaş ailesine aitti. Daha yüksek gelir grubuna hitap etmeye karar verdiğinde, BİM’den başka bir markalaşmaya gitmeye karar vermişti. Evet, Türkiye’nin en zenginler listesindeki Topbaşlar, Erenköy cemaatinin ana finansörüydü. Hatta adını Erenköy semtinden alan cemaati kuran da Topbaş ailesinin önceki kuşağıydı. Vakfın kondurduğu binanın altında ilgisiz görünen market cemaatindi. Cemaatin market oyunu Kısacası... Mahalleli park alanına yapılan cemaat yurdunu tartışıyordu, solcu muhtarın adının verildiği mescidi konuşuyordu, park alanı olsun diye mahalleliye terk edilen bölgeye cemaatin etkinlik düzenleyeceği merkez yapılmasını eleştiriyordu. Ancak görmediğimiz asıl mesele binanın öbür tarafındaydı. Orada, cemaatin üst tüketime hizmet veren koca süpermarketi şıkır şıkır kasayı dolduruyordu. Belli ki bu kadar kavganın, bunca ısrarın, “kültür merkezi ve yurt” sevdasının altında Acıbadem Caddesi’nde altın yumurtlayan marketi 49 yıl boyunca yok pahasına elde tutmak vardı. Öyle ya birçok camisi olan Acıbadem’de ne göstermelik bir mescide ne bir öğrenci yurduna ne de cemaat etkinliklerinin yapılacağı merkeze talep vardı. Belediyeye park olsun diye verilen arazide en değerli alan kültür merkezine ayrılmış, orasına görüntüde bir kültür merkezi yapılırken en kritik bölgesine de çok kıymetli bir market yerleştirilmişti. 15 Temmuz şehidinin adı da bu işe alet edilmişti. Eminim, tanıyanların da söylediği gibi, Mete Sertbaş yaşasaydı ticaret-siyaset-din sömürüsü üçgeninde dikilen bu menfaat binasına ilk itiraz eden kişi olurdu. Halk için yeniden Cumhuriyet Ay yıldızlı güzel bayrağımıza bakarak yürürken, marketteki elleri nasırlı emekçiler aklıma geldi. Vardiya bittiğinde, tüm gün beyaz ışıklarla aydınlatılan o kapalı dünyadan kaçarak evlerine dönüyorlardı. “97 yaşındaki Cumhuriyetimizi delik deşik eden sembol mü arıyoruz, işte bu bina” dedim. Elleri nasırlı emekçileri sömürmek için dini kullanan, siyaseti millet için değil, cemaatler için yapan, çıkarlarına her türlü değeri örtü eden anlayış sanki bu yapıya harç olmuştu. Bugün değil ama yarın yeniden yaparız... Cumhuriyetimiz de bayrağımız da milletimiz de daha hür, daha eşit, daha kardeş olur. O gün çocuklarımız da basacağı toprağı binaların arasında aramaktan kurtulur.",https://www.cumhuriyet.com.tr/yazarlar/baris-terkoglu/ne-bim-ne-a101-ne-sok-burasi-baska-market-1786792
Barış Terkoğlu,Askerlerin çıplak fotoğrafının öyküsü,24 Aralık 2020 Perşembe,"BirGün’de de gördüm Cumhuriyet’te de. Basın İlan Kurumu’nun kısıtlamasına karşı yayımlanmıştı. Kimi ilanların altında eski harp okulu öğrencilerinin numaraları vardı. Arkadaşlarım gösterince “Bazılarını tanıyorum” dedim. Anlatayım... Jandarma baskına hazırlandı. Metris Cezaevi’nde ansızın girecekleri koğuşun bir farkı vardı. İçeride yatanların çoğu eski silah arkadaşlarıydı. 14 Ocak 1984’te, topluca girdikleri odada, yasaklı madde aramıyorlardı. 3 gün sonra mahkemeye çıkacak tutukluların kıyafetlerinin peşindeydiler. Pantolon, gömlek, ceket hepsine el kondu. Neden mi? Çünkü “Mustafa Kemal’in askerine tek tip giydiremezsiniz” diyen THKP/C Üçüncü Yol davası sanıkları, tek tip kıyafeti reddediyordu. Düşünüldü, taşınıldı. Sıkıyönetim komutanları bir formül buldu. “Giyecek başka elbiseleri olmazsa...” denildi. 17 Ocak 1984: Sıkıyönetim Komutanlığı 2 No’lu Askeri Mahkemesi’ndeki duruşmanın günü. 3 gün koğuşta don-atlet gezen askerler kararlıydı. Bu kez döve döve giymeye zorlandılar. Onların da bir B planı vardı. Tek tipler giyildi. 123 sanık salona girdi. Kelepçeler çözüldü. Basın içeri alındı. Hesap belliydi. Ertesi gün gazeteleri açanlar, üniforması çıkarılan askerleri tulum içinde görecekti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ama kimsenin beklemediği bir şey oldu. Saniyeler içinde hepsi tek tipleri parçaladı. Çıplak kalmışlardı. O anın fotoğrafını Cumhuriyet muhabiri Deniz Teztel çekti. Askerler salondan çıkarıldı. Tarihi fotoğrafa da o gün yayın yasağı geldi. 31 Ocak’ta görülen bir sonraki duruşmada, salon yine atlet-külotlu adamlarla dolunca, mahkeme karar aldı: “Duruşma inzibatını bozdukları gerekçesiyle yargılamanın sanıkların yokluğunda yapılmasına...” Yalan söylemeyeyim. “Darbe mağduruyuz” dediklerinde aklıma başkaları gelmişti. Buluştuğumuzda anladım. 12 Eylül’ün ve 12 Mart’ın ardından tutuklanan, yargılanan, işkence gören ve nihayetinde üniformaları üzerlerinden sökülen askerlerdi. Masaya oturduğumuzda ilk sorum şuydu: “Yetmez Ama Evetçi” misiniz? “Nereden çıktı” demeyin. Çok değil, 10 yıl önceki 12 Eylül referandumunda, onlar konuşulmuştu. Asıl niyet; yargıyı, AKP desteğiyle FETÖ’ye teslim etmekti. Mezardakiler kalkıp oy kullanacaktı. Vitrine ise 12 Eylül-12 Mart mağdurları konmuştu. Karşı çıkanlara “darbeci” deniliyor, “darbelerle hesaplaşıyoruz” masalı anlatılıyordu. Öyle ya, FETÖ’cü savcılar bu sırada yurtsever askerleri Silivri’ye tıkmıştı. Sanki Türkiye’nin tüm günahlarının kefaretini onlara ödeteceklerdi. İşte o referandumda, darbe mağduru askerlerin de gündeme geldiğini, içlerinden bazılarının ekranlara, gazetelere çıkarıldığını hatırlıyordum. Üstelik... Buluşmamızda bana 50 yıllık mağduriyet hikâyelerini ve mücadelelerini anlatan “Kışlada Sol Kırım” başlıklı bir kitap verdiler. Arka kapağında, bugün Sabah gazetesinde yazan iki gazetecinin satırlarının olması dikkatimi çekmişti. 12 Mart’ın ve 12 Eylül’ün ardından yapılan yargılamaları konuştuk. Darbecilerin kendi hukuklarıyla yarattıkları sıkıyönetim mahkemelerinde yaşadıklarını sıraladılar. İşkenceleri yeniden yaşar gibi anlattılar. Kurtulmak için bileklerini kesenlerden, camdan atlamaya çalışanlardan bahsettiler. 11981-18 sicil numaralı Harbiyeli Ahmet Reşit Erdoğdu’nun kayıtlara “intihar” diye geçen hikâyesini de konuştuk. Peki, bugün? Bugün neden yaşadıklarını yeniden gündeme getiriyorlardı? İmza kampanyası başlatmış, milletvekillerine mektuplar göndermişlerdi? Gazetecileri teker teker dolaşıp ne istiyorlardı? Sebebi; geçen haziranda Meclis’ten geçen, 1 Temmuz 2020’de Resmi Gazete’de yayımlanarak yürürlüğe giren, 7248 sayılı yasayla ilgiliydi. Yasa, Adnan Menderes ve arkadaşlarını idam cezasına çarptıran Yüksek Adalet Divanı kararlarını hükümsüz hale getirmişti. Doğan zararları da devletin tazmin etmesine karar vermişti. Karşılar sanmayın! Tam tersine, destekliyorlar. Ama basit bir şey söylüyorlar: 27 Mayıs’ın ardından kurulan “özel mahkeme” kararlarını gayri meşru ilan ediyorsunuz da 12 Mart’ın ve 12 Eylül’ün sıkıyönetim mahkemeleri için neden aynısını yapmıyorsunuz? Üstelik sadece mağdur askerler için bunu söylüyorlar sanmayın! Örneğin Deniz Gezmiş ve arkadaşlarının idam kararını veren General Ali Elverdi, sonrasında Adalet Partisi’ne katılmıştı. “Sadece askeri görevi yerine getirmedim, üzerime düşen politik görevi de yerine getirdim” demişti. Yani niyeti adaletten başka bir şeydi! 16 Mart 1971 tarihinde yakalanan Gezmiş’i yargılayan sıkıyönetim mahkemesi, 2 ay sonra, 13 Mayıs 1971 tarihinde çıkarılan Sıkıyönetim Kanunu ile kurulmuştu. Yani sıkıyönetim mahkemeleri; Yassıada yargılamalarında olduğu gibi, yargılamaya konu eylemlerin gerçekleştiği tarihten sonra kurulmuştu. Doğal mahkeme ilkesine aykırıydı. Darbecilerin isteğiyle kurulmuş, bağımsız olmayan, üyeleri kimi zaman hâkim bile olmayan askerlerdi. Kenan Evren’in “Asmayalım da besleyelim mi?”, “Adalet yerini bulsun diye bir sağdan bir soldan asıyorduk. Eğer sağdan 2 asmışsak ertesi gün 2 de soldan asıyorduk” gibi sözleri de mahkemelerin çalışma ilkelerini yeterince anlatıyordu. Peki, 27 Mayıs’tan sonraki mahkeme kararlarını tanımayanlar, bu mahkemelerin kararlarını neden hâlâ tanımaya devam ediyorlardı? Konuştuğum mağdurlar, “Bu, darbeler arasında ayrımcılıktır” dediler. “Darbeler ve mağdurlar arasında ayrımcılık da darbe virüsü kadar tehlikeli ve zararlıdır” diye tamamladılar. Gerçekten de anlattıklarına göre muhafazakâr iktidarlar, 27 Mayıs’a “darbe” değerlendirmesi yaparken, 12 Mart’a ve 12 Eylül’e geldik mi ayak sürüyordu. Bunun en büyük delili, “27 Mayıs mağdurları”na özel 4 ayrı yasa yapılmasıydı. Örneğin 12 Aralık 1992 tarihli 3854 sayılı yasa, 27 Mayıs’ta emekli edilenlerin “göreve devam etmiş olsalardı elde edecekleri mali hakları”nı tanıyordu. Geçen haziranda Meclis’ten geçen ise 27 Mayıs ile yüzleşme defterini tamamen kapatıyordu. Görüştüğüm eski askerler, 12 Mart ve 12 Eylül’den sonra sıkıyönetim mahkemelerinin verdiği kararların da ilgasını, mağdurların haklarının iadesini, bütün idam kararlarının iptalini istiyorlar. Bunların hepsi 10 yıl önce olacak sanıyorduk. Meğer olmamış. Belli ki sürekli kandırılanlar, kandırmayı da öğrenmiş! Beyaz, mavi ya da yeşil. Hürriyet belki de mahkemelerde ya da yasalarda değil, içimizdeki dondadır!",https://www.cumhuriyet.com.tr/yazarlar/baris-terkoglu/askerlerin-ciplak-fotografinin-oykusu-1800974
Barış Terkoğlu,‘Yeni paraleller’ kuyruğundan yakalandı,05 Kasım 2020 Perşembe,"Yerin yedi kat altından salona çıkardık. Her arada eksi yedinci kata tekrar inerdik. Çünkü adına “saray” denen adalet merkezinin en dibinde hapishaneden getirilenlerin zindanları olur. 9 yıl önce ilk duruşmalardan biriydi. Biz yedi katlı yolculuğa yönelirken hâkimlerden biri jandarmaların arasındaki Soner Yalçın’a seslendi. Samizdat kitabını uzatıp “İmzalar mısınız” dedi. Yalçın, “Yanlış anlaşılır” deyip reddetti. Ancak hepimiz şaşırmış, “böyle hâkimler de varmış” diye söylenmiştik. Hiç tanışmadığımız ama birlikte örgüt kurmakla suçlandığımız Hanefi Avcı’nın nasıl bir polis olduğunu o an anladık: “Öyle düşünmeyin, aksine Fethullahçı olmasaydı herkesin içinde bunu yapmaya cesaret edemezdi”. Sahiden de sona yaklaşırken Yalçın’ın tahliyesine tek itiraz eden Avcı’nın ilk şüphelendiği hâkimdi. FETÖ operasyonlarının ardından tutuklandı. Şimdi hangi cezaevinde bilmiyorum. Filmlerde, dizilerde hırsız kovalayan, ceset inceleyen, mermi toplayan polisleri görürüz. Oysa cinayetler, hırsızlıklar, saldırılar düşünce ile çözülür. İyi polis, delilleri birbirine bağlayan boşluğu zekâsıyla dolduran kişidir. Derdim polislik değil, önümde duran “uzman mütalaası”nın hikâyesini anlatmak. Altında Hanefi Avcı’nın imzası var. Konusu ise “devlet içinde iş tutan kimilerini ürküttüğü için” Sincan Cezaevi’nde tutuklu bulunan gazeteci Müyesser Yıldız. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet FETÖ’nün mirasçıları Hanefi Avcı, yıllarca Emniyet’in en tepesinde yer almış bir müdürken 2010 yılında kimsenin beklemediği bir iş yaptı. “Haliç’te Yaşayan Simonlar” adıyla bir kitap yazdı. Polisin içindeki FETÖ yapılanmasını deşifre etti. Ardından “kumpas fabrikası” onun için çalıştı. Muhafazakâr bir polis olduğu halde Devrimci Karargâh örgütüne üyelikten tutuklandı. TİKKO ve PKK propagandasıyla suçlandı. Bir de OdaTV davasında hapse atıldı. Yıllarca içerde kaldı. Ama sonunda haklı çıktı. Türkiye, “eski paralel devlet” ile hesaplaşma kararını verdi. Gelin görün ki yeni ellerin bazıları pek de temiz değildi. Avcı ile Yıldız’ın 9 yıl önce aynı davada sanık olduğunu hatırlayınca, mütalaaya farklı bir gözle baktım. Hanefi Avcı iki şey yapmıştı. Birincisi; Müyesser Yıldız’ın bir astsubayla telefon konuşmalarının “devletin gizli bilgileri” olup olmadığı sorusuna yanıt aramıştı. Davanın esası tabii buydu. Avcı, tek tek görüşmeleri incelemiş, içeriğindeki bilgilerin konuşmalardan önce hangi gazete ve televizyonlarda yer aldığını bulmuştu. Anadolu Ajansı’ndan TRT’ye, Cumhurbaşkanı’nın açıklamalarından uluslararası ajanslara kadar birçok yerde yer alan bilgilerin, sırf Müyesser Yıldız’ı tutuklamak için dosyaya “devlet sırrı” olarak yazıldığını ortaya koymuştu. Elbette bu FETÖ mirasını yeni yöntemlerle sürdüren yargının alıştığımız bir pratiğiydi. Ancak... Hanefi Avcı, ikinci bir şey daha yapıyordu. Ne olduğunu anladığımda tüylerim diken diken oldu. “İşte yeni paralel devlet” dedim. Avcı, yıllarca bir polis olarak yürüttüğü soruşturmalardaki tecrübeyle dosyayı incelemişti. Devlet içinde örgütlü bir grubun Yıldız’ı tutuklamak için tezgâh kurduğunu delilleriyle ortaya koymuştu. Önceden sonucu biliyorlar Şöyle anlatayım... Erdal Baran isimli astsubay, gazeteci Müyesser Yıldız’ı telefonla “çok gizli bilgileri” vermekle suçlanıyor. Peki, bu soruşturma nasıl başladı? Dosyaya bakarsanız, adı “Durmuş Özkan” olan bir ihbarcı, 17 Ekim 2019’da Erdal Baran’ın gizli bilgileri sızdırdığını Ankara Savcılığı’na ihbar eden bir mektup yazdı. Nedense 17 gün bekleyip 4 Kasım 2019’da Ankara’da bir postaneden savcılığa gönderdi. Mektup 13 Kasım’da savcılık tarafından alındı. Orada da tam 16 gün işleme konmadan bekledi. Ve 29 Kasım’da soruşturma açıldı. Peki, sonra ne olmalıydı? Avcı diyor ki “Erdal Baran’ın İstanbul’da kışlada görevli olması, İstanbul’da ikamet etmesi, işlediği iddia edilen suçu İstanbul’da işlediğinin belirtilmesi” nedeniyle savcılığın soruşturmayı İstanbul’a göndermesi gerekirdi. Öyle olmadı. Avcı’ya göre soruşturmayı yürütenler “meselenin bir yerinden Ankara’ya bağlanacağını” başından biliyorlardı! Devam edelim... Avcı’ya göre 3 satırlık ihbar mektubunu gönderen kişinin ifadeye çağrılıp, ayrıntılı bilgiler alınması gerekiyordu. Öyle ya bir casusluk şebekesi belki de açığa çıkarılabilirdi. Avcı diyor ki “sanki ihbarcının uydurma olduğu biliniyor gibi” bu da yapılmadı. Dahası... Dünyanın en aptal casusları dahi sırlarını telefonda konuşmayacağı için astsubay hakkında fiziki takip kararı alınması gerekiyordu. Çok tuhaf! Savcılık buna da gerek duymamış, sadece telefon dinleme kararı almıştı. Üstelik... Avcı’nın ifadesiyle “casusluk suçlamasında şüphelilerin yakalanıncaya kadar takip, izleme ve dinlemesinin devam etmesi gerektiği halde” Yıldız ve Baran’ın telefon dinlemeleri gözaltına alınmadan 3 ay önce sonlandırılmıştı. İşin ilginci, telefonda her konuyu konuşan Erdal Baran, başkalarına da Yıldız’a anlattıklarını söylediği halde, soruşturmanın neredeyse tek hedefi Müyesser Yıldız’dı. Bütün yazışmalar onun için yapılmış, bütün dosya onun üzerine kurulmuştu. Yasadışı dinlemeler yeniden Fakat daha da önemli bir detay var. Avcı, soruşturmaya giren bazı unsurların yasal telefon dinleme tarihleri dışında elde edilen bilgilerden geldiğini yakalamış. Şu yorumu yapıyor: “Müyesser Yıldız’ın adli soruşturma öncesi telefonlarının sahte isimler veya İMEİ, İMSİ vb. sadece GSM sisteminin bildiği numaralar üzerinden dinlendiği ve delillerinin bulunacağı kanaatindeyim.” Benim yorumum sanmayın. Avcı açık açık tabloyu da anlatıyor: “Asıl hedefin Müyesser Yıldız olduğu, adli soruşturma öncesi önce onun telefon ilişkileri incelenip, dinlenerek Erdal Baran ile ilişkilerinin içeriği belirlendiği, elde edilen bilgilerde Erdal Baran’da başlayan bir soruşturma yaratmak için suni bir ihbar yapıldığı, bu ihbar üzerine başlatılan soruşturmada önce Erdal Baran’ın dinlendiğinde, buradan Müyesser Yıldız’a ulaşılacağının baştan hesaplandığı...” Yeni paralel yapı Hanefi Avcı, “yeni paralel devleti” işaret ediyor. Hedef aldığı kişinin telefonlarını yasadışı yöntemlerle dinleyen, tezgâh kurmak için sahte ihbar mektubu yazan, suni soruşturmalarla hedef kişiyi tutuklatan yapının failleri bugün farklı olabilir. Ama hem yöntemleri hem araçları 9 yıl öncenin neredeyse aynısı. Pazartesi Müyesser Yıldız için yaratılmış davanın duruşması var. İyimserlik, aptallık değildir. Yıldız’ı elinde tutan “yeni paralel yapı” Yıldız’a yıllarca hapis cezası verebilir. Hatta ben dahil başka yurttaşlara da tezgâh kurmaya devam edebilir. Ancak unutmayın; FETÖ, kurduğu kumpaslar sayesinde görünür olmuştu. Kendine en güvendiği anda attığı adımların pervasızlığı, kanıtlanabilirliğini sağladı.",https://www.cumhuriyet.com.tr/yazarlar/baris-terkoglu/yeni-paraleller-kuyrugundan-yakalandi-1788540
Barış Terkoğlu,Sadık Albayrak neden istifa etmedi?,16 Kasım 2020 Pazartesi,"“Valizimde boş yer vardı, saman dolduruyorum oraya. Yaşam valizimiz de öyledir işte; içinde boş yer kalmaması için eline ne geçerse dolduracaksın.” Turgenyev, gelenekçi babalarla yenilikçi oğullar arasındaki kuşak çatışmasını anlattığı Babalar ve Oğulları’nda böyle söylüyordu. Berat Albayrak’ın istifasının ardından babası Sadık Albayrak’ın da AKP’den ayrıldığı asparagasını duyunca aklıma geldi. “Bu zaten mümkün değildi” dedim. Yakınları Trabzon’da gözlerden uzak bir yaşamı tercih ettiğini, bahçeyle hayvanlarla ilgilendiğini anlatıyordu. Sabah namazından sonra öğlene kadar uyuyor, siyasi kavgaların uzağında sakin bir hayat sürüyordu. Ama sadece bu inziva yaşamı değil… Turgenyev’in yolundan gidersek “hep babalar oğullarını doğurur sanırız, oysa oğullar da babaları yeniden yaratır” dedim. Nasıl mı? İkisi de İslamcı hareketten gelmekle, yakın dost ve tabii dünür olmakla birlikte Erdoğan ve Sadık Albayrak tartışmasız iki farklı eğilimi, iki farklı yolu, iki farklı kaderi temsil ediyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İlk akla gelen malum… Sadık Albayrak, bütün siyasi denemelerinde başarısız oldu. 1977 yılında MSP’nin Trabzon, 1991 ve 1995 seçimlerinde ise Refah Partisi’nin İstanbul adayı olsa da kazanamadı. 1999’da Fazilet Partisi’nden aday oldu ama partisine kızıp çekildi. Öte yandan Erdoğan ise onun aksine bir siyasetçinin ulaşabileceği tartışmasız en yüksek noktalara ulaştı. Buna karşın Sadık Albayrak, fikir hayatına Erdoğan’dan çok daha derin izler bıraktı. Geçen yıl çıkan “41 Belge Işığında Eski İstanbul’da Sosyal Hayat ve Çevre” 46. kitabıydı. Erdoğan ise kitap yazmak bir yana, zamansızlıktan ancak kitap özetleri okuyabildiğini söylemişti. Sadık Albayrak, 22 yaşında Sultanahmet Camii’nde vaaz veriyordu. Osmanlı arşivlerinde ya da sahaflarda belge karıştırıyordu. Tayyip Erdoğan ise okuldan arta kalan zamanda ya futbolla ya da teşkilatçılıkla vaktini geçiriyordu. Sadık Albayrak uzun yıllar kendisini yalnız “İslamcı” olarak konumlandırdı. 1971’de çıkan ilk kitabının adı “Sömürüye karşı İslam”dı. Erdoğan ise aktif siyasetin içinde İslamcılıktan muhafazakâr demokratlığa, milliyetçilikten küreselciliğe kadar değişik tonlar taşıdı. Silivri cezaevinde yattı Ortak noktaları da var. İkisi de hapis yattı. Ama farklı nedenlerden, farklı şekillerde. Sadık Albayrak “Hilafet ve Halifesiz Müslümanlar” kitabında şeriat propagandası yaptığı gerekçesiyle 1981 yılında 163. Madde'den ceza aldı. Darbe sonrasıydı ama o dönem fikir suçları bugünkü kadar uzun değildi. Silivri Cezaevi’nde 9 ay kaldı. Erdoğan onu yalnız bırakmadı. “Tayyip Bey her gelişinde mutlaka birkaç paket Silahlı Kuvvetler sigarası getirirdi” diye anlatıyor Albayrak o günleri. Erdoğan ise 1997’deki miting konuşması nedeniyle “halkı kin ve tahrik” suçundan Pınarhisar Cezaevi’ne girdi. O dönem de siyasi suçlar da uzun değildi, 4 ay kaldı. Koşulları da farklıydı. Erdoğan’ın koltuk takımından beyaz eşyasına, mektuplarını yazan sekreterinden işlerini gören yardımcısına kadar her şeyi vardı. Sadık Albayrak ise iki küçük çocuğu dışarıda, eşi üzüntüden tüberküloz, ekonomik olarak zor şartlarda altında hapis yattı. Sadık Albayrak Milli Gazete’ye kökten bağlıydı. 1979’dan başlayan köşe yazarlığı, uzun yıllar, yöneticilik dahil sürdü. Erdoğan ise Milli Gazete’yi dağıtıyordu. Ama aklındaki projenin Milli Gazete ile olmayacağını biliyordu. İki isim iki eğilimi temsil etti Erdoğan’la farklı yollar, farklı yöntemler izledi. Yazı yazmayı, fikir kavgası vermeyi, doktrin savunmayı, kürsüde bağırmayı biliyordu. Ama pragmatizmi bilmiyordu. Bu nedenle iki isim Erdoğan’ı iktidara götüren 90’lı yıllarda karşı karşıya geldi. İstanbul’da Belediye Başkanlığı’na hazırlanan Erdoğan, “Yenilikçiler” adıyla anılan hareketin tohumlarını atar şekilde partinin vitrinine Gülay Pınarbaşı gibi mankenleri ya da Filiz Ergun gibi magazinel isimleri koymuştu. Sadık Albayrak, 1994’te Ruşen Çakır’a verdiği röportajda, “Televizyondaki öpüşme sahnelerinden bile rahatsız olan aile yapımız nedeniyle bu kişilerin geçmişleri toplumu rahatsız eder” dedi, “Tabanın bütün beklentisi İslamdır, bunların bu görüntüsü İslam değil ki” sözleriyle Erdoğan’ın açılımına tepkisini dile getirdi. Öyle ya, Şule Yüksel Şenler gibi genç kızlara tesettür modeli olmuş radikal bir ismi, İsmailağa Cemaati şeyhi Mahmut Hoca’dan izin alarak gazeteye getiren oydu. “Sarı papatyalar”la verilen fotoğraf ona göre değildi. Erdoğan ona küsmedi. Aksine alttan alan, yumuşak bir üslupla yanıt verdi. Orada kalmadı… Bu Yenilikçi-Gelenekçi gerilimi Erdoğan-Gül-Arınç’ın Milli Görüş’ü böldüğü dönemde de sürdü. Albayrak, Yenilikçileri zaman zaman “davanın şuurunda olmamakla” eleştiriyordu. “Gelenekçi kanatta” denilen Albayrak’ın köktenciliği Erbakan’a göre bile arkaikti. Hayatın gerçekleri ile örtüşmüyordu. Belki de bu yüzden fikir adamı olarak hep önde, siyaset adamı olarak hep arkada tutuldu. Ancak Erdoğan bütün fikir ayrılıklarına rağmen Albayrak’ı hep yanına aldı. Erdoğan, “Kendisinin Mercan’da cuma cemaatindendim. Onun çabaları, onun araştırmaları, onun eserleri sayesinde, geçmişin aslını, geleceğin tasavvurunu idrak ettik” diye anlatıyordu Albayrak’ın hayatındaki yerini. Elbette İmar Müdürü yapamaz, İSKİ’nin başına getiremezdi. Albayrak’ı İBB’de kültür danışmanı yaptı. Söylemini, yöntemini, tarzını farklı kıldığı ama hiç kopmadığı Sadık Albayrak ile 2004 yılında nihayetinde dünür oldu. Dünür olunca çekildi Peki Sadık Albayrak’ın “çekilmesi” nasıl oldu? Onu oğlunun yönettiği Sabah’ta yayımlanan biyografisi aktarsın: “Sadık Albayrak, oğlu Berat Albayrak'ın Başbakan Erdoğan'ın kızı Esra Erdoğan'la evlenmesinin öncesinde Milli Gazete'deki yazılarına son vererek yalnızca Yeni Şafak'ta yazmaya başladı.” Milli Gazete muhalif, Yeni Şafak iktidar yanlısıydı. Milli Gazete’nin lideri Erbakan, Erdoğan’ın lideri olduğu hareketin ne siyonistliğini ne işbirlikçiliğini bırakıyordu. Yeni Şafak ise Erdoğan’ın girdiği yola erkenden uyum sağlamıştı. İki gazeteye de yazan Albayrak, Yeni Şafak’ı seçmişti. Devamını yine Sabah’tan aktarayım: “Albayrak, ‘Başbakan dünürü’ olmasının ardından çok kısa bir süre daha köşe yazarlığını sürdürdükten sonra Yeni Şafak'tan da istifa etti. Albayrak, köşe yazarlığının yanı sıra dünürü olan Başbakan Tayyip Erdoğan'ın başkanı olduğu dönemde başladığı İstanbul Büyükşehir Belediyesi'ndeki danışmanlık görevini de bıraktı. Usta kalem, istifaların ardından köşesine çekilerek zamanını kitap yazmaya ayırdı.” Sadık Albayrak’ın ""çekilme"" hikayesi böyle. Elbette zaman zaman onu yine kavga ederken gördük. 2010’da polis tarafından durdurulup tartaklandığında Sözcü’ye konuşmuş, Türkiye’de baskı ortamı oluştuğunu, telefonlarının dinlendiğini söylemişti. Sözcü muhabiri “AKP dönemi deyince” “Ne dönemi,  herkes araziye yatmış durumda” diye mevcut yönetime de giydirmişti. Balyoz kumpasında Erdoğan, yandaş-liberal-FETÖ’cü yazarlara “bizi gaza getirmeyin” derken, o bir ekiple birlikte gaza basıp, kumpasa uğrayan askerlerden şikayetçi oldu. Oğlunun kanalına 2013’te verdiği söyleşide 28 Şubat süreci için “Sadece asker kabahatli değil, sivillerde de kabahat var. Hele dindarlarda daha kabahat var” demiş, tartışma yaratmıştı. 2017’de Trabzonspor Divan Kurulu’nda kürsüye çıkıp “oğlum olmasa sizi boğarlar” diye Trabzonspor yöneticilerine bağırdı. 40 yıl önce olsa Uzatmayayım… 40 yıl önceki radikal Sadık Albayrak olsa kalemi eline alır, önce oğullarının medyasını kadın programlarından, dizilerinden başlayıp yerden yere vurur, ardından iktidarın gittiği yolla kavga ederdi. Ama o, 2004’ten beri başka bir yolu seçti. 23 Kasım 1982’de, Silivri Cezaevi’nde, yatsı namazından sonra iki oğluna şöyle yazmıştı: “Kiradan kurtulamayacak, el-alem yanınızdan gazlayıp, geçerken, sizler çamurlu yollardan ıslak ayakkabılarla eve koşacaksınız.” Tam tersi oldu. Dev medyasıyla, bankalarıyla, o zenginliği yönetmek, belki de Sadık Albayrak’ın “çekilmesinin” sonucuydu. O gün belki sözlerinin ne manaya geldiğini anlamayan çocuklarına hapiste oluşunu anlatmaya çalışmıştı: “Okumanın, kitap yazmanın ve fikir çilesi çekmenin babanızı zindana tıkadığına aldırmayınız. İnsanlar hapisten korkarlar. ‘Babamız hapiste’ demenin zor olduğunu biliyorum. Amma siz bunun ne büyük bir şeref, ne yüce bir hizmet olduğunu büyüyünce daha iyi anlayacaksınız.” Babalarının yaşadıklarının aksine, çocukları, yıllar sonra önce ellerindeki medyayla karalayan, ardından ellerinin altındaki yargı üyeleriyle tutuklayan dev bir mekanizma yarattı. Kuşkusuz bu da onun “çekilmesi”nin bedeliydi. Sadık Albayrak’ın, Sabah’ın tabiriyle “dünürlüğün ardından” çizdiği yol, “istifa” kelimesini bile anlamsız kılıyordu. Turgenyev’in romanda söylediği gibi: ""Zaman bazen kuş gibi uçar gider, bazen sümüklü böcek gibi ilerler; ama insanın en çok hoşlandığı, onun çabuk mu yavaş mı geçtiğini fark etmemesidir."" Zaman; yavaş ya da hızlı, çoktan geçti, gitti.",https://www.cumhuriyet.com.tr/yazarlar/baris-terkoglu/sadik-albayrak-neden-istifa-etmedi-1791257
Barış Terkoğlu,Yasaklanan kitapta neler var?,26 Ekim 2020 Pazartesi,"Başkalarının günahlarını konuşmak ne güzel değil mi? Kendi ayıplarımıza sırtımızı dönüp başkalarını ayıplamak... Ah şu sohbet “sen de...” diye başlayan noktaya gelmese! Günlerdir Enver Altaylı’dan İYİ Parti’ye, Soğuk Savaş Gladyosu’ndan FETÖ’ye, Ümit Özdağ’dan Buğra Kavuncu’ya tartışıp duruyoruz. İyi mi oluyor? Elbette. Madem Türkiye arınacak, öyleyse topuk nasırından tırnak batmasına her şeyi konuşalım. Çok değil, 80 yıl önce Nazilerin saflarında savaşacak kadar gözünü karartmış sözde milliyetçileri emperyalist operasyonlar için kullanan, sözde solculardan çeşitli sıfatlarla en radikal Sovyet karşıtı yaratan, sözde İslamcılardan Müslüman toplumları sömürecek projeler üreten düzen, 50 yıl sonra tek boyutlu olabilir mi? Her kurumu, her partiyi, her cemaati, toplum adına karar veren her kişiyi konuşalım. İyi de bütün bunları söyledikten sonra bir gelişme oluyor, “O iş o kadar kolay değil” diyorum. CHP’nin toplatılan kitabı Neden mi? Önümde cuma günü verilmiş bir mahkeme kararı var. Ankara 5. Sulh Ceza Hâkimliği imzasını taşıyor. “Bu çağda olur mu” diyorsunuz ama bu, bir kitap hakkında verilen toplatma kararı. CHP’nin hazırladığı “21 soruda FETÖ’nün Siyasi Ayağı” kitabına basım, dağıtım, satış yasağı getirilirken, eldeki kitaplara da devlet tarafından el konuluyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kararı kim talep etmiş diye bakıyorum. Ankara Cumhuriyet Savcılığı’nın isteğiyle gerçekleştiğini anlıyorum. Meğer CHP’nin kitabına “halkı kin ve düşmanlığa tahrik”ten soruşturma başlatılmış. Toplatma da üstüne gelmiş. FETÖ’nün siyasi ayağının anlatıldığı bir kitap nasıl olur da halkı tahrik edebilir diye eminim siz de soruyorsunuz. Karar şöyle yanıt vermiş: “Kitap içeriğinde yer alan yazı, yorum ve görsellerin bir siyasi partinin başkanının anlatımları olarak ortaya konulmak suretiyle diğer bir siyasi partiye mensup kişileri, kamu görevlilerini ve Cumhurbaşkanı’nı silahlı bir terör örgütü olan FETÖ/PDY ile ilişkilendirmesi şeklindeki eylemin farklı seçmen kitlesi bulunan iki ayrı partinin temsilcilerini ve seçmenlerini kin ve düşmanlığa tahrik edebilecek nitelik taşıması...” Yani mahkeme diyor ki: CHP’nin AKP’nin FETÖ bağlantılarından bahsetmesi suçtur! Akıl almaz kararın özeti böyle. Kitapta yazanlar uydurma mı? Toplatma kararıyla birlikte daha çok merak ettiğim yaklaşık 50 sayfalık kitapçığa bakıyorum. Kapağında Erdoğan’la Gülen’in sohbet ederken çekilmiş meşhur fotoğrafı var. Montaj mı? Hayır, değil. İçinde “FETÖ’nün amacı, 1- Devletin tüm kılcal damarlarına sızmak. 2- Devletin tüm kamu kurumlarını, sonra da devleti ele geçirmek” diyor. Doğru mu? Evet, doğru. Devamında şöyle tanım yapıyor: “Bir esnaf; devlete FETÖ’cü vali tayin edebilir mi? Hayır! Bir çiftçi; devlete FETÖ’cü müsteşar tayin edebilir mi? Hayır! (...) Atayamaz! Yetkisi yoktur! O halde FETÖ’nün önünü açan siyasi otorite, FETÖ’nün siyasi ayağıdır.” Eksik diyebilirsiniz, ama yanlış mı? Hayır. “FETÖ’nün faaliyetleri devlet tarafından izleniyor muydu” sorusunu soruyor. Yanıtını da veriyor. Mesela 3 Nisan 1991 tarihli MİT’in “Fethullah Gülen’in CIA bağlantıları” olduğunu anlatan raporundan bahsediyor. Mesela eski MİT Müsteşarı Şenkal Atasagun’un 1 Ekim 1999’da yaptığı “Milli Eğitim’le gençlik, İçişleri’yle devlet içinde kadrolaşmayı, adaletle kendilerine yönelik bir durum olursa bunu önlemeyi, sanayi ile de parayı kontrol etmeyi hedefliyorlar” açıklamasını hatırlatıyor. FETÖ ile ilgili her şeyin konuşulduğu 2004 MGK’sini anlatıyor. Dönemin Başbakanlık Müsteşarı Ömer Dinçer’in “Gelen yazıyı dosyasına kaldırmaya karar verdik” sözlerini alıntılıyor. Bunlar gerçek mi? Gerçek. 6110 sayılı yasa değişikliğiyle Yargıtay’a 160, Danıştay’a 51 FETÖ’cü atanmasından; TSK’ye yapılan yasal ve siyasi müdahalelerle FETÖ’cülerin hızla yükselmesinden, 12 Eylül 2010 referandumuyla örgütün vurduğu darbeden, FETÖ TSK’de kuyruğundan yakalanmışken 26 Haziran 2009’da kurtaran yasa değişikliğinden; Kozmik Oda açılırken siyasi iktidarın verdiği destekten bahsediyor. Bunların hepsi yaşandı mı? Yaşandı. Kitap, 17 Aralık’tan sonra bile Fehmi Koru’nun Pensilvanya’ya gönderilerek barışılmaya çalışılmasının hikâyesini anlatıyor. Uyduruyor mu? Hayır. 15 Temmuz darbe girişimine kadar hükümete defalarca uyarı yapıldığını, buna rağmen darbeci generallerin taltif edildiğini söylüyor. Doğru mu? Kesinlikle. Tayyip Erdoğan’dan Berat Albayrak’a, Süleyman Soylu’dan Binali Yıldırım’a AKP’nin önde gelen isimlerinin 17-25 Aralık öncesinde FETÖ’ye ve lideri Gülen’e övgü konuşmalarına yer veriyor. Bakıyorum, hepsi hatta daha fazlası var mı? Var. Eski savcılar ne yazmıştı? Kısacası... Mahkeme “AKP’lileri tahrik edebilir” diyerek 2014 öncesine ait FETÖ hafızasını silen tarihi bir karar aldı. Siyasi helvadan yapılmış 17-25 Aralık putunu her şeyin önüne koydu. Böylece sadece siyasi iktidarı memnun etmekle kalmadı, örgütün 30 yıllık eylemlerini de aklamak için büyük bir adım attı. Üstelik... Bizzat Cumhurbaşkanı çıkıp “Bu yapıya destek olduk, bunlara yardımcı oldum, hem Rabbimize hem de milletimize verecek hesabımız olduğunu biliyorum, Rabbim de milletim de bizi affetsin” diye özeleştiri yaptığı halde, savcılık “yok böyle bir şey” diyor. Üstelik... Bir zamanlar bizzat Ankara Başsavcılığı’nda yazılmış FETÖ Çatı İddianamesi’nde şu satırlar hâlâ duruyorken: “Örgüt ayrıca TSK kademesinin tamamını mümkün olan en kısa sürede ele geçirmek maksadıyla, generalliğe terfi için albaylıkta bekleme süresini 4 yıla indirerek henüz şûra sırası gelmeyen mensuplarını terfi havuzuna dahil etmiştir. Son olarak, kendisine müzahir elemanların en az bulunduğu 1988 ve daha önceki yıllarda mezun olmuş subayları TSK’den tasfiye etmek için üç devreyi birden toplu olarak emekli edecek ve hizmet süresini 28 yıla indirecek kanuni düzenlemeleri siyasi otoriteye yaptırabilmiştir.” Daha fazlası anlamına gelebilecek şunlar yazıyorken: “Türkiye, sırf Fethullah Gülen cemaatinden olmanın kamuda atama ve yükselmede yeterli tek kriter olduğu bir dönemi yaşamıştır. Bu örgütlenme dini bir cemaat sanılarak devletin bütün sistemi ve siyasal iktidarlar tarafından kuruluşundan beri korunup kollanmıştır.” Bunları yazan savcıların artık yerlerinde olmadığını, yerlerine “yenileri”nin geldiğini ve “fazla ileri giden kitaplar”ı yasaklattıklarını söylersek bence her şeyi daha iyi anlarsınız! Bir gece Ümit Özdağ’ın yaptığı konuşma sayesinde İYİ Parti’den açılan bahis bizi Enver Altaylı’nın Fethullah Gülen’e yazdığı mektuba, Altaylı’nın 15 Temmuz gecesi görüştüğü halihazırdaki AKP’lilere kadar götürmüştü. Savcılık talebiyle mahkeme “FETÖ o kadar da değil!” demiş oldu. AKP Genel Başkan Yardımcısı’nın dediği noktaya döndük: “Emniyet’e sızdılar, yargıya sızdılar; siyasete ise sızmayı hiçbir zaman düşünmediler!” Şu suç ortaklığı ne güçlü bir duygu. Aşkı bile yaya bırakır. Baksanıza, kendini kendine sığınak yapıp kendini kendinde bile kaybettirebiliyor.",https://www.cumhuriyet.com.tr/yazarlar/baris-terkoglu/yasaklanan-kitapta-neler-var-1776063
Barış Terkoğlu,Tecavüzcüsüyle evlendirilen çeşme,30 Kasım 2020 Pazartesi,"Çocuktuk, kan ter içinde köşe başına koşar, ağzımızı dayar kana kana içerdik. Evde musluktan bir damla akmaz, konu komşu bidonlarla sıraya girerdik. İnsan gibi bizimle yaşayan çeşmeler, nasıl hayatımızdan çekip gitti? Masumiyetimizle birlikte onları da mı kaybettik? O çeşmeyi ne çok konuştuk. Hayır, suyundan değil. Fatih’te 1748’de I. Mahmut tarafından yaptırılmıştı. İstanbul’un betona, demire, ranta yenilmesinin kaderini o da yaşadı. 2018’de eski yerinde değil, hemen ötesinde yeniden yapıldı. Bir farkla. “Parasını biz verdik” diyen AKP milletvekili Ahmet Hamdi Çamlı, çeşmenin tarihi kitabesine, babası Ahmet Zeki Çamlı’nın adını ekletmişti. “Ne var bunda” diyen Çamlı, “Babam da sağlığında yaptırmak için uzun süre çok uğraştı ama yaptıramadı, bize nasip oldu” diye savunuyordu kendisini. Biraz daha konuşsa sanki “parayı veren çeşmeyi çalar” diyecekti. Neyse ki bu kez ses, sadece bir küçük muhalif gruptan çıkmadı. Her zaman iktidara verdiği destekle bilinen bazı isimler de bu densizliğe isyan etti. Evet, nasıl olur da babasının adını yazdırır? Konuşup bitirdik de bana sorarsanız halen meselenin aslını konuşamadık. İskenderpaşa mahzun Niye mi? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Sizi 2 buçuk yıl önceye, 24 Haziran seçimlerinin arifesine götüreyim. Malum, tartıştığımız çeşme Fatih’te, İskenderpaşa Camii’nin yanı başında bulunuyor. Cami, İskenderpaşa cemaatinin manevi merkezi. Erbakan’dan Özal’a hatta Erdoğan’a kadar, devleti yönetenlerin yakın olduğu cemaatin resmi internet sitesine 2018 Mayısı’nda bir video yüklendi. 4 dakika 43 saniyelik video, “İskenderpaşa mahzun” sözüyle açılıyordu. İktidarın makbul cemaati İskenderpaşa, AKP döneminde nasıl “mahzun” olabilirdi? Sırrı videodaki sesteydi. Cemaatin tarihi lideri Mehmet Zahit Kotku, eski bir hutbesinde “Yalnız cami yapmak kâfi değil” diyordu. Osmanlı’da camilerin yanı başındaki medreseleri hatırlatan Kotku, “Bize imamlık edecek, hutbe okuyacak, bize nasihat edecek, bize irşad edecek insana ihtiyaç var, bu olmazsa cami hiçbir işe yaramaz” ifadelerini kullanıyordu. Sadece o değil, Kotku’nun ardından cemaatin başına geçen damadı Esad Coşan’ın da videoda bir konuşması vardı. “Herhangi bir eser vakfedildi mi onu değiştirene Allah lanet eder” diyen Coşan, İskenderpaşa’da yıkılan ve artık kimsenin hatırlamadığı medreseden bahsediyordu. Video bir yazı ile bitiyordu: “20 Eylül 2017 tarihinden beri durdurulmuş olan okul inşaatımızın yeniden başlaması, tamamlanması ve mağduriyetimizin izale edilmesi duası ile…” Sahiden de yarım kalmış bir inşaatın görüntüleri, dini motifli bir müzik eşliğinde görünüyordu. Altından “Yeliz” çıktı O günlerde İskenderpaşa kaynaklarını arayıp “Neden mahzunsunuz” dedim. Meğer konu, sosyal medyada kullandığı takma isim nedeniyle “Yeliz” lakabıyla anılan, Ahmet Hamdi Çamlı ile doğrudan ilgiliydi. Cemaatin Hak-Yol Vakfı’nın caminin yanında bir arazisi vardı. Kotku’nun ve Coşan’ın tavsiyelerinden hareketle, cemaat eski defterleri karıştırmış, burada geçmişte medresenin olduğunu bulmuştu. Yeniden inşa edebilmek için, 2015 yılında Anıtlar Kurulu’ndan izin almışlardı. 2016 yılında alınan ruhsatla inşaat resmen başladı. Cemaat, medresesine kavuşacağını sanırken, 2017 Eylülü’nde, inşaat 3. kattayken durduruldu. Alanın “yeşil alan olarak kullanılacağı” yönünde değişiklik yapılmıştı. Cemaat, bütün çabasına rağmen inşaata devam edemeyince, engelleyenlerin iktidarın içinden olduğunu anladı. Sonunda “İskenderpaşa mahzun” videosuyla yaşadıklarını ilan etti. Diyeceksiniz ki kim yapmış olabilir? Cemaat bu soruya “Yeliz” yanıtını veriyor. Hatırlatayım… Ahmet Hamdi Çamlı’nın babası Ahmet Zeki Çamlı da eski bir İskenderpaşa mensubuydu. 1958 yılında Kotku ile tanışan baba Çamlı, İskenderpaşa Camii’nin hemen yakınına taşınmıştı. Ahmet Hamdi Çamlı ile İskenderpaşacıların kavgası bir süre sonra sosyal medyaya taştı. Çamlı, “mahzun serzeniş” nedeniyle cemaati işaret ederek bir dua yayımladı. Dua, “Seçimi şantajla münasip zemin olarak gören eski model menfaatperest akıllara ve merak edenlere…” diye başlıyordu. Peki, cemaat onu ne diye suçluyordu? Onu da mensuplarından birinin paylaştığı mesaj anlatsın: “Vakfın hemen yanı başındaki oturduğunuz bina, vakıf arazisi üzerinde olup (tarihi bir çeşme) ve bina girişini markete kiraladığınız, alt katta ise otopark işlettiğiniz, söz konusu otopark arazisini de otopark olarak işlettiğiniz doğru mu?” İçinizden “Yoksa o çeşme bu çeşme mi?” diyorsanız doğru yoldasınız! Cemaatin inşa etmek istediği medrese, Çamlı’nın rantının ucuna dokunmuştu. O rantın kaynağı olan bina, Çamlı’ya babasından kalan, çeşmenin asıl olduğu yere kondurulmuş binadan başkası değildi. Babası rant için çeşmeyi yıktı Peki, “ecdad yadigârı” çeşme nasıl yok oldu? Onu da “İstanbul’un hafızası” olarak bilinen, muhafazakâr camianın da güzel andığı Prof. Dr. Semavi Eyice, “Eski İstanbul’dan Notlar” kitabında anlatıyor: “(…) Buraya sahip olan kişi, vakıflar ile bir anlaşma yaparak çeşmeyi söküp parçalayarak kaldırmış, yerine de bir apartman inşa etmiştir. Kırık dökük parçalar İskenderpaşa Camii avlu duvarı dibinde yaya kaldırımı üzerine yığılarak öylece bırakılmıştı. Yıllarca çeşmenin nerede yeniden kurulacağı tartışması yapıldı. Ve neticede hiçbir şey yapılamadı ve parçalar da Fatih Camii çevresinde bir arsaya gelişigüzel atıldı. Böylece İstanbul’un değerli bir eseri de büyük bir sorumsuzluk içinde yok olup gitti.” Cumhurbaşkanlığı Kültür ve Sanat Büyük Ödülü sahibi Prof. Dr. Semavi Eyice, özetle “Çeşmeyi Ahmet Hamdi Çamlı’nın babası yıktı, yerine de apartman yaptı, cami arsasına attığı tarihi parçalar ise yok olup gitti” diyor. Gerçekten de ortaya çıkan fotoğraflarda, Ahmet Zeki Çamlı söz konusu araziyi aldığında, çeşmenin gerçek yerinde sağlam bir şekilde durduğu görülüyor. Nitekim araziyi aldıktan sonra, 24 Mart 1981’de Anıtlar Yüksek Kurulu’na bir dilekçe yazan Ahmet Zeki Çamlı, her şeyi itiraf ediyor: “Eski eser çeşme tarafımdan kurul kararına uygun olarak söktürülmüş, halen İskenderpaşa Camii duvarı yanında muhafaza edilmektedir.” Üstüne apartman dikti Anıtlar Kurulu’na “çeşmeyi söktüm, parçalarını cami duvarına bıraktım” diyen Çamlı, Anıtlar Kurulu’ndan çeşmenin buraya yeniden inşa edilmesini istiyordu: “İskenderpaşa Camii duvarı bu işlem için gayet müsaittir.” AKP’li Çamlı’nın “babam uğraştı” dediği olay, çeşmeyi yıkması, yerine apartman yaptırması, çeşme parçalarını karşıdaki cami duvarına bırakması, sonra da “oraya çeşmeyi yeniden yapın” diye devlete yazı yazmasıydı. Nitekim İBB Genel Sekreter Yardımcısı Mahir Polat da resmi belgeleri koyarak açıklıyor: “1978 yılında içinde çeşmenin olduğu arsa, Zeki Rıza Çamlı tarafından alınıp ardından çeşme sökülerek arsası boşaltılıp sonraki yıllarda Çamlı ailesinin bugün hâlâ yerinde olan apartmanı yapılmıştır.” Güzelim çeşme, canım çeşme… Anadolu’nun masum kadınlarının, ırzlarına tasallut edenlerle evlendirildiği acımasız kaderi, sanki insan gibi yaşıyor. İBB’nin aynı yere bir plaka dikip, “babamın çeşmesi” utancını anlatması ne iyi olur! Geçmişte FETÖ övgülerini okuduğumuz, şimdi sürekli Cumhuriyet’e ve onun kurucularına hakaretleriyle hatırladığımız Çamlı, her devirde olduğu gibi bu dönemde de küpünü dolduruyor. Yer sofrasında çorbasını bitirip “çok şükür” diyen yoksullar; asıl dini rant, asıl ibadeti müteahhitlik olan münafıklardan inançlarını kurtardıkları gün, o küp çoktan kırılmış olacak.",https://www.cumhuriyet.com.tr/yazarlar/baris-terkoglu/tecavuzcusuyle-evlendirilen-cesme-1794880
Barış Terkoğlu,İslamcı Nazizmin boğduğu Müslüman,07 Aralık 2020 Pazartesi,"Tarih: 4 Mart 2001. Taliban, dünyaya duyurdu. İnsanlığın ortak mirası, Bamiyan’daki dev Buda heykellerini yıktılar. Denizden 2 bin 500 metre yüksekte inşa edilmiş, 53 ve 36 metrelik iki heykel, 6. yüzyıldan beri ayaktaydı. Tarih: Mayıs 2015. Suriye’de Palmira’yı ele geçiren IŞİD, 2 bin yıllık tarihi eserleri kameraların önünde parçaladı. Hayatını antik kente adayan arkeolog Halid el Esad’ı başını keserek idam etti. Uzatmayayım... Geçen hafta bu köşede, AKP’li vekil Ahmet Hamdi Çamlı’nın babasının yıktığı, yerine apartman diktiği I. Mahmut Çeşmesi’nin hikâyesini belgeleriyle okudunuz. Çeşmenin aslı nerede sorusuna yanıt veremeyen Çamlı, “çeşmeyi çalan kılıfını hazırlar” misali, musluğunun çalındığı haberiyle milleti oyalıyordu. Açık konuşmamız lazım... Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Dinin siyasete alet edilmesini tarif etmek için kullandığımız İslamcılık; insanlığın tarihini, birikimini, varlığını tehdit ediyor. İktidarı, ekonomiyi, gücü eline aldığında; her türlü medeniyeti yerle bir ediyor. Üstelik buna, üstüne oturduğunu iddia ettiği “İslam medeniyeti” dahil. ‘İki kadın eşittir bir erkek’ Son kurbanı mı? Bu kez heykel, anıt ya da çeşme değil, bir insan, ilahiyatçı Profesör Mustafa Öztürk. “Tarihselci” diyorlar, Kuran’ı tarihle ve akılla yorumluyor. Haliyle inancını hikâyelerle değil, mana ile tarif ediyor. Peygamberin etrafındaki Mekke toplumunun 6. yüzyıl insanları olduğunu hatırlayarak; dini, zamanın ve mekânın ötesinde tanımlamaya çalışıyor. Ancak bizim İslamcıların bu yorum pek de hoşuna gitmiyor. Sakalla, bıyıkla, saçla uğraşanlar; felsefi derinliği olan bu yorumu “kâfirlik” sayıyor. Çoğu zaman söylediklerini cımbızlayarak Mustafa Öztürk’ün üzerine çullanıyor. Yakınındakilere göre, Mustafa Öztürk gibi düşünenlerin kendisini halka anlatması çok zor. Zira İslamcılığın kuşattığı inanç dünyası, o derinlikte bir tartışmaya izin vermiyor. Bazı konferanslarını dinledim. Bana sorarsanız imkânsız değil... Örnek mi? Yüzyıllar önceki sosyolojide, 2 kadının şahitliğinin 1 erkeğinkine eşit olduğunu hatırlatan Öztürk, 15 asır sonra İslamcıların yorumuna karşı çıkıyor: “Sen bunu kalkıyorsun, mutlaklaştırıp sosyolojiyi ontoloji yapıyor, 2 kadın eşittir 1 erkek denklemini kuruyorsun. Allah’ın sana verdiği akılla dalga geçer gibi Mülkiye’den Maliye Bölümü’nden mezun olan kadın yarım ediyor, sokaktaki maraba erkek tam ediyor.” Kısacası Mustafa Öztürk, bir Müslüman olarak inancını çağının içinde yeniden yaratıyor. Peki, bu kadar anlaşılır bir fikri savunan Öztürk’ü bizim İslamcılar nasıl karşıladı? Hepsinin özeti, bir cemaatin Öztürk’ü “zındık” ilan eden ünlü hocası şöyle yanıt verdi: “Bir erkek şahit karşılığında iki kadın şahit getirilmesi, Allah’ın emri olmakla haktır ve dindendir. Bu emrin ve hükmün sayısız illet, sebep ve hikmetleri bulunabilir.” Öztürk, dünyaya siyah-beyaz bakanlara gök mavisini anlatmaya devam etti: “El, Orion Takımyıldızı’na bakarak Allah’ı görüyor, sen ‘bizim 2 karıdan bir erkek eder mi’yi din zannediyorsun.” İslamcıları neden kızdırıyor? Bana sorarsanız, Mustafa Öztürk’ün en büyük hatası, halen kendisini “bizim mahalle” dediği İslamcı kesim içinde tarif etmeye devam etmesi. Halen çözümü oradan çıkarmaya çalışması. Halen doğru bir yorumla İslamcılığı düzeltebileceğine inanması. Peki, kendi ifadesiyle “öbür mahalle”nin içindeki Öztürk ne diyor? Ne söylüyor da bizim İslamcıları bu kadar kızdırıyor? Özetleyelim: “Bizde din, insanın aynaya bakıp kendisiyle muhasebesini yapmayı gerektiren bir ilahi mesaj değil, başkalarına dikte edilmesi, bir kötek olarak kullanılıp başkalarının kafasının kırılması gereken bir ideoloji olarak bugün kullanılıyor.” “Ben bazen empati kuruyorum. Laikçi seküler kesimden, söz-gelimi Bebek’ten, Etiler’den, Caddebostan’dan, Moda’dan baktığımda ‘bizim mahalle nasıl görünüyor’ diye, kıs kıs gülüyorum; ‘şunların rezilliğine bak’ diye.” “Dünya görüşü bizim gibi değil, Kuran’ı okumuyorlar, eşleri, hanımları kapalı gezmiyor. Ama şehre, çevreye hayvan haklarına falan bakışlarına baktığınızda bizden kat be kat daha duyarlılar.” Mustafa Öztürk, Halidi Bağdadi tasavvuf geleneğinden gelen bütün cemaatleri eleştirerek: “Şimdi bu geleneğe bakarsanız, birinin bir sanatla estetikle meşgul olması, boş işler olarak görünür. Peki, dolu olarak uğraştığınız işler nedir sizin? Ben söyleyeyim, boş kaldığınızda dedikodu, haset, gıybet... Ürettiğimiz ne var Allah aşkına!” “Türkiye’de istismar edilen ne yok ki başta din edilmiyor mu? Laiklik en azından bir kesim tarafından istismar ediliyor. Dini; paraleli ediyor, öteki ediyor, beriki ediyor. Yahu bu ülkede şeyhlik namıyla gezen, cinsel uzvunu öptüren adam var. Siz ne diyorsunuz?” “Modernitenin dibine kadar emerek yaşıyoruz, modernitenin sunduğu bütün imkânları telef edercesine silip süpürüyoruz, ama iş retoriğe gelince gelenek retoriği üretiyoruz.” “Arap bedevisisiniz. Hâlâ da bedevisiniz. Eğer bu İslam size kalsaydı çoktan Hicaz coğrafyasına gömülmüştü.” Dinleyicilerine, “Ankara’da Ulus’ta köle pazarı olsun ister misiniz” diye soran Öztürk, köle pazarlarının Cumhuriyet ile birlikte ortadan kalktığını söyleyerek: “Kusura bakmayın, bütün sevaplarına, günahlarına, hatalarına rağmen ben Atatürk’e minnet ve şükran borçluyum. İster beğenin ister beğenmeyin.” ‘Katli vaciptir’ fetvası Yıllardır “mağduruz” diye ağlayan İslamcılar, kendi içlerinden bir çuvaldıza dayanamadı. “Kâfir”, “zındık” sözlerini, “susturun şunu” takip etti. YÖK’e “atın üniversiteden” yazıları yazıldı. Verdiği konferanslar bin bir yöntemle durduruldu. Hedef gösterildi. Hakaretlere uğradı. Yaşadığı ruh halini şöyle anlatıyordu: “Siz bunu yaşıyor musunuz, ben yaşıyorum. Benim çocuğum akşama geldiğinde ‘Twitter’da birisi babama kâfir demiş’ diye yaralanıyor. Kâfir diyenin de Ehl-i Sünnet diye başladığını görüyor, çenesinde sakalı var. Babasının 6 ay içinde 60 adet civarında CİMER’e ‘bu adamı kamu görevinden ihraç edin’ diye şikâyet dilekçelerine cevap yazmakla meşgul olduğunu, benim çocuğum görüyor. Ve şöyle diyor: ‘Müslümanlar birbirlerine bunu yaptırıyorsa, adı batsın öyle Müslümanlığın, dinin.’ Siz hiçbir şey söylemeden, sizin dünyanızdan uzayıp gidiyor.” Sonunda iş Mustafa Öztürk’e “katli vaciptir” fetvalarına kadar geldi. Öyle gizli saklı da değil. Açık açık “Ulema sorgulasın. Tövbe etmezse katledilmeli” yazıldı. Mustafa Öztürk, geldiği noktayı özetliyordu: “Ben laik biri değilim, ben seküler biri değilim. Ben sosyal demokrat biri değilim. Ben İslamcı bir dünyanın içine gözlerini açmışım, duvarlara, Tek yol İslam, diye yazı yazmışım. Ben artık kendi Müslüman camiamın içinde nefes alamıyorum.” Sonunda “pes” etti. Üniversitesine emeklilik dilekçesini verdi. Gazetesine, son mu bilmiyorum ama bir veda yazısı yazdı. “Artık balık tutup, fındık toplayacağım” açıklaması yaptı. “İslamcı engizisyon” dediği, “İslamcı Nazizm” dediği düzen onu boğmuştu. Sahneden çekildi. Mustafa Öztürk’ün hikâyesi; dini, kendi vicdanındaki gibi yaşamak isteyenleri aslında kimin engellediğini gösteriyor. “Din ve vicdan hürriyeti”nin düşmanlarını anlatıyor. Tarikatların ve cemaatlerin kontrolündeki İslamcılığın, Türkiye’yi Arap çöllerine çevirme stratejisine ayna tutuyor. Hangi renkten, hangi inançtan, hangi ideolojiden olursak olalım sorunumuz ortaklaşıyor. Lüks arabalarla gezen, beton ve demir kuleli adamların, medeniyetimizi yıkmasına izin verecek miyiz? Vermeyeceğiz!",https://www.cumhuriyet.com.tr/yazarlar/baris-terkoglu/islamci-nazizmin-bogdugu-musluman-1796700
Barış Terkoğlu,"Erdoğan kaybetti, Bekir Coşkun kazandı",22 Ekim 2020 Perşembe,"İnsan kendi yurdunda, kendi aşkında, kendi yaşamında sürgün edilir mi? Bir ağaca tutunup bırakmasa bile altındaki toprak, yüreğindeki duygu, hayatındaki insanlar çekilip başka bir ömür yaşamak zorunda bırakılabilir mi? Cumhurbaşkanı’nın “medyamız en modern altyapıya sahip ama bizim sesimizi ve nefesimizi yansıtmıyor” sözleri, Bekir Coşkun’un ölüm haberinin tam üstüne geldi. Tabutuna bırakılmış Sözcü gazetesine bakıp “sürgündü” diye iç geçirdim. Hayır, memleketinden ayrı ölmedi. Daha doğrusu, her şey yapıldı da o gitmedi. O günü hatırladım. 2007’de Abdullah Gül’ün Cumhurbaşkanlığı’na çıkışının ardından Hürriyet’te “O benim ‘cumhurbaşkanım’ olmayacak...” başlıklı yazısını yazmış, Erdoğan çok kızmıştı. “Önce vatandaşlıktan çıkması lazım” demiş ve “çek git” kampanyasını başlatmıştı. Devamını Bekir Ağabey şöyle anlatıyordu: “Dinci medyada ağır hakaretler... Benim ve eşim Andree’nin boy boy fotoğraflarını yayımlıyorlardı. Evimizin adresi-yeri verilerek hedef gösteriliyorduk. Hemen peşinden bilgisayarıma gelen maillerde ‘Cuma günü akşam ezanına kadar ölmüş olacaksınız’ diyenlerden, kafamın kesileceğine kadar akıl almaz tehditler vardı...” “Çek git” işi faşist bir kalkışmaya dönüşmüştü. Bekir Ağabey nereye vardırdıklarını haber veriyordu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “O sırada marinaya birisinin telefon açtığını bildirdiler. İktidara yakın memurlardan birisi marina personeline ‘Teknesini alıp bu sulardan götürsün’ demişti. Yunanistan’a götürmemi ima ediyorlardı, karşı sahil Midilli Adası’ydı çünkü. Teknemi seviyordum, biraz eski, 1986 model, 11 metre boyunda; adı Pako... Onu batırmasınlar diye koşup evin önündeki kıyıya getirdim.” Gitse, neden gitti diyebilir miydik? Gitmedi, aksine “git” diyene az ve öz cevabını verdi: “Ben bu ülkeyi severim. Amerika’da okuyan kızlarım yok. Oğluma Washington’da iş vermediler. Kimse benim için yabancılara gidip ‘Delikten aşağı süpüreceğinize kullanın’ da demedi, dedirtmedim. (...) Ama Başbakan ‘Çek git’ diyor. Gidemem. Benim gidecek başka yerim yok...” Perdelerini kapattığı evi, kıyıdan birkaç metre açıldığı teknesi, beşinci kattaki çalışma odası onun sürgünüydü. Boğaza dolanan tel Sonra sansür başladı. Bekir Ağabey aldığı telefonu anılarında hâlâ yaşar gibi aktardı: “2009 yazı... Ağustos ayı... O gün öğleden sonra (dönemin Hürriyet Ankara Temsilcisi) Enis Berberoğlu telefonla aradı. ‘Sana bir şey söyleyeceğim, Kayseriliye bir süre dokunma...’ dedi. (...) ‘Geçenlerde de bana Manisalıya dokunma (AKP’nin üçüncü adamı Bülent Arınç’a) demiştin… Manisalı, Kayserili, Rizeli... İyi de bu Urfalı ne yapacak bu gidişle devamlı kedileri mi yazacak?” O telefonu aldığı gün protesto edip yazı yazmadı. Ama Kayseriliye, Manisalıya, Rizeliye dokunmaya devam etti Urfalı Bekir Abi. Kaleminin ucundaki sivrilik onun daimi sürgünüydü. “Yazılması gerekeni yazma saplantısı” dediği şeyi her yazısında “şapka hatası” bulan babası kafasına koymuştu. Hürriyet’ten sürgün edildi. İktidarın elindeki tel, patronun boğazına dolanmıştı: “Aydın Doğan sıkıntılı ve üzgündü. Çok kötü şeyler olduğunu hemen anladım. Sigarayı bırakmıştı, bana ‘Kendine bir sigara yak’ dedi. Tüm bunlar kötü işaretlerdi. (…) Siyasi iktidarın baskısından bıkmış ve bezmişti. Aydın Bey’e bir ara ‘Size tasfiye edileceklerin listesi geldi mi?’ diye sordum. ‘Geldi’ dedi. Listede ikinci sırada ben vardım, üçüncü sırada Oktay Ekşi... Anladım ki Cumhuriyetin tüm kurumlarını yerle bir etmek isteyen iktidar ‘boğma telini boynuna dolamıştı’ patronun.” Referanduma kadar yazma Bu kez Habertürk onun sürgün yeri oldu. Sözleşme günü Fatih Altaylı’ya tek sorusu vardı: “Ya Tayyip Erdoğan ve adamları telefon açıp ‘Susturun şunu’ derlerse...” Demeseler sürpriz olurdu. AKP-FETÖ ittifakının yargıyı ele geçirmek için gittiği 12 Eylül referandumuna sayılı günler kalmıştı. En “hayır”lı yazıları Bekir Ağabey yazıyordu. Beklediği telefon geldi: “İstanbul’dan Doğan Satmış aradı. Sesi kötüydü eski arkadaşımın. ‘Sana bir şey söyleyeceğim, aramızda kalsın’ dedi. Kötü bir şey olduğunu anladım. ‘Ne oldu?..’ ‘Referanduma kadar yazı yazma istersen...’” Duyacaklarını telefon çalmadan biliyordu. Nereden mi? Öncesinde aldığı başka bir telefondan: “Sebebini bilmiyorum ama patronunuz Turgay Bey Ankara’ya giderek Başbakan ile görüşmüş perşembe günü. O görüşmede senden söz edilmiş. Başbakan ‘Senin gazetenden bana devamlı küfür ediliyor’ demiş. Daha sonra ne konuşuldu bilmiyorum. Ama Ciner ona seni göndereceğini söylemiş. Bunu birinci ağızdan ama tamı tamına birinci ağızdan aktarıyorum...” Habertürk’e imza attığı gün Fatih Altaylı sevinç gözyaşı dökmüştü. “Başaramadım, engellemeye, durdurmaya çalıştım ama olmadı, üzgünüm” diye patronun kararını haber verdiğinde yaşlar bu kez üzüntüden akıyordu. “Mezarlardakilerin kalkıp oy kullandığı referandum”da çıkan “evet”, Bekir Ağabey’i yine sürgüne göndermişti. Zaten o Habertürk günlerini “buranın bir ‘saçak altı’ olduğunu yazdığımı fark ettim... İçeriye girememiştim, bir geçici sığınak...” diye anlatıyordu. Kovulduğunu yolda, Eskişehir-İnegöl arasında, otobüsteyken öğrendi. Hemen aramıştık. “Her yerde kovulmuştum ama Eskişehir-İnegöl arasında ilk kez kovuluyorum...” demiş, gülmüştü. Kovulmak sözcüğü kabaydı ama “bu rezil kavram, baskı rejiminin utanç verici medya politikasını anlatan en iyi kelime” diyordu. Bekir Coşkun kazandı Sonrasını biliyorsunuz... “Bir muhabir maaşı versinler, bir sandalye, bir masa yeter” dediği Cumhuriyet sürgünü, birer birer kovulan arkadaşlarının gittiği Sözcü sürgünü... Sessiz sedasız gitti Bekir Ağabey. Tam kendisini anlattığı gibi: “Urfa’da düğün evinin avlusunun dört bir yanına, örtüler, yastıklarla süslenmiş tahtadan ‘taht’lar kurulurdu. Davulcu ile zurnacı ortada dolanırlar, halaylar çekilir, lorkeler oynanır, havaya atılan şekerler ve bozuk bahşiş paraları etrafa saçılırdı. Çevrede deliler gibi koşuşturan biz çocuklar o avluya girdiğimizde, arkadaşlarım tahtlarda oturmuş ailelerinin yanına koşardı. Ben hemen tahtların altına girerdim... Ben böyleydim... Ortaya atılmak, öne çıkmak bana göre değildi...” Şimdi çocukluğunda gizlendiği tahtların yakınında, Urfa’daki baba evinin biraz uzağında, toprak altında. Hep “git” dediler, gitmedi. Yurdunda, evinde, gazetesinde, bir kuş gibi saçak altlarında sürgün yaşamayı seçti. “Sürgün”ü uğurluyorduk. Medyanın yarısını damadının ailesine, yarısını ihale dağıttığı şirketlere veren Cumhurbaşkanı ise “fikri iktidarımızı hâlâ tesis edemedik” diye sitem ediyordu. Eminim dalkavukluktan başka bir şey bilmeyen, purosunu, saatini, arabasını yarıştıran adamlarla gidilecek yolun sonunu o da görüyordu. Sahip olmak istediği bütün oyuncakları önündeyken oynayacak oyun bulamayanlara özgü bu ruh hali sebepsiz değildi. Kâh ateşte yanarken kâh sürgüne giderken kâh eziyet çekerken... İnancını göğsündeki sıcak ekmek gibi yağmurdan koruyarak taşıyanları düşündüm. Sen kazandın Bekir Ağabey, sen kazandın...",https://www.cumhuriyet.com.tr/yazarlar/baris-terkoglu/erdogan-kaybetti-bekir-coskun-kazandi-1775161
Barış Terkoğlu,Başkalarının hayatını izlemeyi neden seviyoruz?,24 Eylül 2020 Perşembe,"“Başkasının ekmeğinin ne denli tuzlu, başkasının merdiveninden çıkmanın ne denli zor olduğunu göreceksin” diye anlatıyordu Dante. Ölmemek için 20 yıllık sürgün hayatı yaşamanın tadını, kendi doğduğu topraklarda ölenlere hissettirmeye çalışıyordu. Müge Anlı’nın gündeminde dün yine Aleyna Çakır’ın ölümü vardı. Anlı, Çakır’ın hatta Çakır’ın ölümü nedeniyle suçlanan Ümitcan Uygun’un annesinin ölümünün yeterince soruşturulamadığını anlatıyordu. Çakır ve Uygun’un ölümlerinde cinayeti düşündüren delilleri sıralayan Anlı, iki elini açıp “daha ne yapayım” dedi. Uygun ailesinin konuştuğum avukatı ise ölümlerde bir şüphe olmadığını, iki kadının da intihar ettiğini anlatıyordu. “Medya terörü” ile suçladığı Anlı’yı RTÜK’e şikâyet ederken, hakkında dava açacağını da söylüyordu. Cumhurbaşkanı’nın damadının medyasının takip ettiği, Süleyman Soylu’ya “sizi destekledik” diyen ailenin suçlandığı, Adalet Bakanı’nın ise “televizyon programcısı savcı değildir” diye defalarca uyardığı, şüpheli ölümlerin birbirini takip ettiği bu hikâyede ortada iki tez var. Ya kadınlar, kirine dayanamadıkları dünyadan birer birer intihar ederek çekiliyor. Ya da kadınları kirli bir dünyaya sürükleyen çeteler, intihar süsünü kurbanlarını susturmak için giydiriyor. Her iki halde de yargının kendi alanına giren konulardaki kayıtsızlığı göze batıyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ‘Güçlü adamlar’a sunulan anne Türkiye’de iktidar savaşları bu kadar kızışmış olmasaydı, yine aynı şiddetle konuşacak mıydık? İnanın bilmiyorum. Bildiğim, tartıştığımızın yıllardır halının altına süpürdüklerimiz olduğu. Neden mi? Dün, herkes bir hukukçunun sosyal medya mesajlarını paylaşıyordu. “Belki görmemişsindir” diyerek birçok kişi de telefonuma göndermişti. Oysa, ben onunla Cumhuriyet muhabiri Leyla Kılıç aracılığıyla birkaç ay önce tanışmış, hayatını dinlemiştim. Bir yazı değil, bir roman olmayı hak eden koca bir öyküsü vardı. Dilek Ekmekçi’den söz ediyorum... Yaşamı 11 yaşında değişmişti. O gün, yıllardır anne dediği kişinin gerçek annesi olmadığını “kızım seninle konuşmamız lazım” diye başlayan sözler sayesinde öğrenmişti. Anne dediği kişi, onu yetiştirme yurdundan almış, sevgiyle büyütmüştü. Ekmekçi, üniversite yıllarının ardından bir merakla gerçek ailesinin kimliğini sürmeye karar verdi. Bilmediği hayatını öğreneceğini düşünüyordu. Kısmen başarmıştı da... Bulgularına göre, annesi bir hayat kadınıydı. Türkiye’nin güçlü adamlarına, bir eşya gibi sunuluyordu. Bir de kendisinden 3 yaş büyük ablası vardı. Dilek Ekmekçi doğar doğmaz, ablası da onunla birlikte terk edilmişti. Bunun için paravan bir ailenin kimlik bilgileri kullanılmıştı. Elbette herkes suça ortak olmanın karşılığını almıştı. Ekmekçi, önce paravan aileye, ardından gerçek annesine ulaştı. Kars’ta bir mezardan alınan örnekle, annesinin 2009 yılında ölen Pamuk Deniz olduğu kesinleşti. Ablası eskort çetesinin ağında Fakat bir tuhaflık daha vardı. Ölüm kaydı yalan beyanla düşülüp, defin ruhsatı alınmadan gömülen annesinin bedeninde birçok kırık bulunuyordu. Annesinin yıllarca “yok sayılan” hayatı, ölümünde de koca bir boşluğa dönüşmüştü. Babasının izini süren Ekmekçi, daha da ilginç bir sonuçla karşılaştı. Anlattığına göre gerçek babası Türkiye’nin bir dönemine damga vuran politikacılarından biriydi. Bugün hayatta olmayan “muhtemel babasıyla” babalık davası sürüyordu. Ekmekçi, hayatta olan tek yakın akrabası olan ablasıyla yakınlaştıkça bir başka gerçeği fark etmişti. Ablası, küçük kardeşi kadar şanslı değildi. Yetiştirme yurdunda kalmış, bir süre sonra memur yapılmıştı. Ancak Ekmekçi’nin anlattığına göre ablası, yetiştirme yurdundayken “güçlü adamlara” eskort gönderen bir çetenin ağına yakalanmıştı. Bir hukukçu olarak bu kez de ablasından faydalanan adamların peşine düşmüş, karşısına Türk siyasetinin önemli mecralarına uzanan ilişkiler çıkmıştı. Bizi buluşturan hikâye ise tam da bu ilişkilerin ortasındaydı. Çünkü gerçek ailesine ulaşmaya çalışırken, yasaların sınırlarını zorlamak zorunda kalmıştı. Bu sırada ise dolandırılmıştı. Para kaptırdığı kişilerden uğradığı haksızlığın hesabını sormak istiyordu. Yargı maalesef bu konuda da kendisine yardımcı olmuyordu. ‘Soy’ diyenlerin soyları Devletin kayıtlarında, mezarlıklarda, DNA laboratuvarlarında, yetişme yurtlarının ziyaretçi defterlerinde kendisini arayan bir insana akıl verilebilir mi? Belki de haddimi aşarak “sizin yerinizde olsam geçmişe değil önüme bakardım” dedim. O ise bir insanın kimlik öyküsünün binlerce kadının hayatını kurtarabilecek bir mücadeleye dönüşmesini daha çok önemsiyordu. Yetiştirme yurtlarından fuhuşa, fuhuştan tekrar yetiştirme yurtlarına süren “önemli adamlar”ın ardından bıraktıklarından oluşmuş soyları ortaya çıkarmaya çalışıyordu. Üstelik kendi annesi dışında şüpheli şekilde ölen başka kadınları da bu sayede bulmuştu. Ne garip, verdiği mücadelede karşısında hep “boy ve soy” siyaseti yapanları buluyordu! Facebook hesabındaki not Üç ayda iki kadının şüpheli şekilde öldüğü hikâyeyi yazdığım yazının ardından Dilek Ekmekçi’nin beni uyarmasıyla bir şey daha fark ettim. Müge Anlı’nın programında yurtlarda kaldığı iddia edilen bazı kızların suçlaması sonrasında ölü bulunan Gülay Uygun’un bir Facebook hesabı vardı. “Çocuk Esirgeme Kurumu’nda çalıştı” yazısının üzerinde ilgi alanları bölümü yer alıyordu. Burada şaşırtıcı şekilde “EGM (Emniyet Genel Müdürlüğü)” yazıyordu. Uygun ailesinin avukatını arayarak nedenini sordum. Ailenin ve avukatın ifade ettiklerine göre; Gülay Uygun, yurtlardan kaçarak kayıplara karışan çocuklarla ilgili olarak Emniyet’le yakın çalışma yürütüyordu. Bu nedenle ilgi alanına “EGM” yazmıştı. Başkalarının hayatlarını izlemeyi neden bu kadar çok seviyoruz? Belki de günahlarımızı kendimizden bahsetmeden konuşmaktan hoşlanıyoruz. İnanıyorum, bizden değilmiş gibi giden tabutların kapağını açsak kendi yaşanmamışlıklarımızı göreceğiz.",https://www.cumhuriyet.com.tr/yazarlar/baris-terkoglu/baskalarinin-hayatini-izlemeyi-neden-seviyoruz-1768321
Barış Terkoğlu,Bu yazıyı okuduktan iki gün sonra,07 Eylül 2020 Pazartesi,"Üç kişi saldırsalar güçlerinin yetmeyeceğini biliyorlar. Yumruk yumruğa, göğüs göğüse isteseler de olmuyor. Beceremezlerse, hızlı da koşamıyorlar. Erketeci, topuk seslerini duyduğunda ıslık çalıyor. Mahallenin delikanlısı köşeyi döndüğü an vuruyorlar. Kurulan tezgâh, kalleş saldırıyla tamamlanıyor. Bir kelime bazen ne kadar açıklayıcı oluyor. Yıllar önce “kumpas”ı bulduk. Eskiydi ama derdimizi anlatıyordu. Bugün “tezgâh” diyoruz. Sanığını önceden bulan davaları, savcıların yasaları şiş gibi kullanmasını anlatıyor. Cinayeti kör bir kayıkçı da görüyor, kulaklarımız da… Hiçbir şey yargısı Siz bu satırları okuduktan iki gün sonra, biz nefes alması güç bir mahkeme salonunda olacağız. Zaman ayarlı hikâyede, rolünü kabul etmeyenleri oynayacağız. Bir MİT mensubu genç yaşında, kendi vatanından uzakta, bir gemi saldırısında öldü. Asker gibi, polis gibi ona da “şehit” diyorduk. Aynı mezarlığa gömüyor, aynı sözlerle anıyorduk. Anısını yüreğimizin aynı yerinde saklıyorduk. Kendi topraklarımızda ölenlerden bile birkaç saniyelik alt yazıyla haberdar oluyorduk ya... Uzakta, hele de istihbaratçı olunca nasıl öğrenecektik? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Neyse ki Cumhurbaşkanı söyledi. “MİT Libya’da görevini yapıyor” demişti. Ardından “Birkaç tane şehidimiz var” diye tamamladı. Bilmeyenler de bilmiş oldu. Uzay çağında bir ayağımız. Bilgi sesten hızlı yayılıyor. Kamu düzenini temsil eden en sınırlı otoritenin sahibi ortaya çıktı. Şehidin köyünün muhtarı, 19 Şubat’ta, şehidin adını, soyadını, defin yerini, fotoğrafını paylaştı. Bütün halkı cenazeye davet etti. Peki, yargı ne yaptı? Hiçbir şey. Önce onlar, sonra yüzler ve binler… İnsanlar, kimi başsağlığı dileyerek, kimi içinden geleni söyleyerek aynı bilgiyi paylaştı. Peki, yargı ne yaptı? Hiçbir şey. Gazeteler, internet siteleri haber yaptı. Peki, yargı ne yaptı? Hiçbir şey. Bir haftada sağır sultanın duyduğu olaydan sonra, 25 Şubat’ta, milletvekili Ümit Özdağ, Meclis’te basın açıklaması yaptı. Libya’da gemiye yapılan saldırının ayrıntılarını açıkladı. O da yayımlandı. Peki, yargı ne yaptı? Hiçbir şey. Türkiye’yi geçtim Afrika basınında bile her şey yazıldı. Dünya bu olayı konuştu. Peki yargı ne yaptı? Hiçbir şey. “Ne yapacaktı” demeyin! Büyük operasyonlardan söz etmiyoruz. Çocuk istismarı haberlerine, yolsuzluk açıklamalarına, hükümet eleştirilerine jet hızıyla erişim engeli getirenler, böyle basit bir karar dahi almamıştı. Her gece uyudular o gece hariç Derken 3 Mart akşamı bir şey oldu. OdaTV’de şehidin cenaze töreni haberleştirildi. Haberde şehidin herkesin bildiği soyadı bile saklanmıştı. İşte o sırada sanki bir ıslık sesi duyuldu. Mahallenin delikanlısı köşeyi dönmüştü. Sotada bekleyenler harekete geçmişti. Aylardır “fırsat olsun onları alacağız” diyenler, iki hafta sessiz kaldıkları hadise sayesinde aradıkları bahaneyi bulmuştu! İnternette örgütlü troller harekete geçirildi. İstanbul’da yargıyı yönetenler, evrak bile hazırlamadan, telefonlarla talimatlar yağdırdı. O gece uyumadılar. MİT suç duyurusu yapacaktı. Onu bile bekleyemediler. Yataklarından acilen kaldırılan polisler, 4 Mart sabaha karşı beni gözaltına aldı. Yasaları şiş gibi kullanan mekanizmanın düğmesine basılmıştı. Yazan binlerce el, duyan on binlerce kulak, gören milyonlarca göz içinden 8 kişiyi sanık yaptılar. 6’sını tutukladılar. Kimi neden seçtiklerini biz biliyorduk da onlar anlatma gereği bile duymuyordu. Meclis’te konuşma özgürlüğünü kullanan milletvekili hakkında fezleke hazırlamaya bile o gün karar verdiler. Herkesin bildiği ‘sır’ Günlerdir uyuyup bir tuşla uyanan savcılar, “neden” diye soranlara “çok gizli”, “devlet sırrı” diyordu. Ortadaki tablo ise hava durumundan bile daha açıktı. Gizli cenazenin herhalde MİT’le ilgisinin olduğu anlaşılmasın diye “Teşkilat Başkanı” pankartıyla kocaman çelenk gönderilmişti! “Gizli çekim” dedikleri fotoğraflar, herkesin karşısında poz verdiği koca fotoğraf makinesiyle çekilmişti! “Saklı” saydıkları cenazeye belediye başkanından milletvekiline, koca ilçe katılmıştı! “Devlet sırrı” dedikleri bilgiyi herkes aynı zamanda köy kahvesi işleten muhtardan öğrenmişti! “Kimsenin bilmediği bilgi” diye yazılan, 100 yaşındaki Millet Meclisi’nde kameralar önünde açıklanmıştı! Devlet sırlarını paspas edenlerin, gizli belgeleri iddianamelere yerleştirenlerin, kozmik odaları ne istedilerse verenlere açanların “sır davası” ancak bu kadar oluyordu! Çarşamba günü göreceğiz Gerçek olmak için fazla saçma, saçma olmak için fazla gerçek olan bu hikâyede hâlâ hapiste 3 gazeteci var. Barış Pehlivan, Murat Ağırel, Hülya Kılınç… 9 Eylül’de bileklerine takılan çift kelepçeyle o salona getirilecekler. FETÖ borsalarıyla, arka kapısından zenginlerin çıktığı sorgularıyla,  cemaatlerin “bizdendir” diyerek kurtardıklarıyla, bir “hatırlı” telefonla bırakılanlarla meşhur binada hep birlikte adaleti arayacağız. Orada olursunuz ya da olmazsınız. Ancak emin olun, yazmasalar haberiniz olmaz. Attilâ İlhan gibi söylersek, “Demirlemiş, eli kolu bağlı bir vapuru vuranları” hâlâ bilmiyoruz. “Üzerimize yüklenen işin” ise farkındayız. Kimse görmese görüyoruz.",https://www.cumhuriyet.com.tr/yazarlar/baris-terkoglu/bu-yaziyi-okuduktan-iki-gun-sonra-1763984
Barış Terkoğlu,İçişleri Bakanı hangi cemaatten,12 Ekim 2020 Pazartesi,"Türkiye’de uzun yıllar sonra ilk kez oldu. Solcusu, sağcısı, devrimcisi, muhafazakârı aynı anda cemaatlerin devlet içindeki konumunu tartışmaya başladı. Hani “Sorunun kendisi ancak onu çözüme bağlayacak olan maddi koşulların mevcut olduğu yerde ortaya çıkar” diyor ya Marx. Sorun, belki de artık çözümüyle beraber görünüyor. Cumartesi gecesi İçişleri Bakanı bir anda ortaya çıktı. “Doğru değildir, yalandır” diyerek cemaat meselesine giriş yaptı. “Fırsat verilmeyecektir” sözleriyle de konuşanlara sopa gösterdi. Tepkilere baktım… Kimi geçen yıl ortaya çıkan meşhur Diyanet Raporu’nu kimi Erdoğan’ın 2017 yılında Polis Akademisi’nde yaptığı cemaat uyarısını hatırlatıyordu. Üstelik Polis Akademisi yine 2017’de bir rapor hazırlamış, “FETÖ’den boşalan yerlere göz diken ve devlet içerisinde örgütlenme gayretinde olan başka gruplar”a işaret etmişti. Onlara göre Soylu’nun çıkışı sadece muhaliflere yönelik değil, devlet içine de bir müdahaleydi. Bazıları ise Soylu’nun geçmişte FETÖ’nün kanalında Gülen’e övgü videolarını paylaşarak tarihin tekerrür ettiğini iddia ediyordu. Oysa mesele bu kadar basit değil. Ya da bundan ibaret değil. Süleyman Soylu’nun çocukluğundan bugüne anlattığı hikâyesine baktığımızda, sözleri ve durduğu yer daha iyi anlaşılabilir. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ‘Çocukluğumuzun Fırıncı Ağabeyi’ Geçen hafta bu köşede yarı resmi devlet töreniyle Eyüp Sultan Haziresi’ne gömülen Nurcu Mehmet Fırıncı’nın hikâyesini yazmıştım. Cenaze namazını Diyanet İşleri Başkanı kıldırırken, en önde İçişleri Bakanı vardı. Pek takip etmedik. Cenazenin ardından Fırıncı için Rüstempaşa Medresesi’nde bir taziye programı düzenlendi. Konuşmacı Soylu idi. Belli ki sarsılmıştı. Gözyaşları içindeydi. “Çocukluğumuzda da Fırıncı Ağabeyimizdi, bu yaşımıza geldik yine Fırıncı Ağabeyimiz” diye başladı konuşmasına. Son olarak “Arif Abi” dediği ismin kızının nikâhında karşılaştıklarını, birlikte şahitlik yaptıklarını anlatıyordu. Kendisine konuşma hakkı verildiğinde önceliği Saidi Nursi’nin talebesi Fırıncı’ya verdiğini söylüyordu. “İsmini duyduğumuzda dahi rahatladığımız abimizdi” sözleriyle Mehmet Fırıncı’ya bağlılığını vurguluyordu. Nurcu tedrisattan geçti Kendisinin de ifade ettiği gibi Soylu, Nurcu ağabeylerin tedrisatından geçerek bu günlere gelmişti. Nurcuların yıllarca vazgeçmediği, hatta Yeni Asya kolunun halen desteklemeye devam ettiği Demokrat Parti’de genel başkanlığa yükselmişti. Nurculuk onun düşünce hayatında belirleyiciydi. Sadece Fırıncı değil, Saidi Nursi’nin bir başka öğrencisi Mustafa Sungur’un cenazesini kaldırırken de “Çocukluğumuzdan beri takip ettiğimiz edep timsali bir şahsiyetti” demiş, “Türkiye bir ağabeyini kaybetti” sözleriyle kendisindeki yerini açığa vurmuştu. Soylu’yu zaman zaman Norşin medreselerinde diz çökerken görmemiz tesadüf değil. Cemaatlere sahip çıkan açıklamasından sonra Said Yüce gibi Nurcu liderlerin ona ilk teşekkür edenler olması da. Yıldız önündeki cinayet Dün, Soylu ile Fırıncı’nın son kez buluştuğu ağustostaki o nikâhın görüntülerini izledim. Soylu’nun “Arif Abi” dediği Arif Önemli’ydi. Bir İçişleri Bakanı ile bir cemaat liderini Sapanca’da nikâhta buluşturan Arif Önemli’yi haliyle merak ettim. Arşivi tararken karşıma ilk olarak bir cinayet haberi çıktı. Tesadüf bu ya, 20 Aralık 1969 tarihinde Milliyet gazetesinin manşetindeki haber, dönemin İçişleri Bakanı Haldun Menteşoğlu’nun açıklamasıydı. Yıldız Üniversitesi’nde devrimci öğrenci Battal Mehetoğlu’nun öldürülmesinin ardından polis bir operasyon başlatmış, cinayetin faili olarak bir grup yakalanmıştı. 14 Aralık 1969’da Yıldız Camii’nden çıkan örgütlü bir grup, okula doğru yürümüş karşılarına çıkan Mehetoğlu’nu silahla vurarak öldürmüştü. Dev-Genç Marşı’ndaki “Vedat, Taylan, Mehmet, Battal devrim için öldüler” dizelerindeki makine mühendisliği öğrencisi Battal oydu. 22 yaşındaki kısa hayatını bitiren sağcı terör eylemi, Türkiye tarihinin kritik halkalarından biriydi. Deniz Gezmiş’in başında gözyaşı döktüğü fotoğrafı hatırladınız mı? Gezmiş, yerde yatan Mehetoğlu’nun cesedinin boynundaki kolyeyi açmış, içinde sevdiği kızın resmini görmüştü. Orada gözyaşlarını tutamamıştı. Cinayet işleyen Nurcular Bu, o yılki 8. öğrenci ölümüydü. Cinayetlerin devlet içinde örgütlü bazı kamu görevlileri tarafından desteklendiğini düşünen öfkeli öğrenciler valiliğe yürüyüş başlattı. “Bakan istifa” sloganlarıyla büyüyen eylemden birkaç gün sonra İçişleri Bakanı, İstanbul Valisi ve Emniyet Müdürü’nü yanına alarak basının önüne çıktı. “Siyasi cinayetlerin failleri yakalanmıyor şeklindeki iddiayı kesinlikle reddederiz” demişti. Milliyet gazetesindeki sözünü ettiğim haber, Yıldız Üniversitesi önündeki saldırganların yakalandığını anlatıyordu. Basına dağıtılan fotoğraflar arasında tahmin ettiğiniz gibi Arif Önemli’nin bıyıklı pozu da vardı. Fakat… Daha da önemli bir ayrıntı var. Peki, Yıldız Üniversitesi önüne gelen o grup kimdi? Milliyet muhabirine konuşan yetkili “Bunlar henüz tespit edemediğimiz bir yeni örgütün adamları” derken, bir başkası eldeki bulguyu şöyle anlatıyordu: “Bir yetkili sanıkların çoğunun Nurcu ve siyasi teşekkül ile cemiyetlere bağlı olduğunu öne sürmüştür.” Arif Önemli’nin hikâyesi uzun. 1970’lerde Gülen’in de yuvalandığı Komünizmle Mücadele Derneği’nde başkanlık da yapan Önemli, gittiği her yere çatışmaları götürdü. Yılmaz Güney’in de hapishane arkadaşı olan Ahmet Atılmış, o günleri şöyle anlatacaktı: “Komünizmle Mücadele Derneği Başkanı Arif Önemli hapishaneye (Paşakapısı) geldikten sonra muhafazakâr sağcı mahkûmları toplayarak solcu mahkûmlara baskı yapmaya, terör estirmeye başladı.” Arif Önemli’ye karşı olan kimi Nurcular ise Önemli’yi Nurculuk içindeki kavgalardan, tasfiyelerden ve Nurculuğun Gülen’i de içine alan Soğuk Savaş ideolojisi haline gelmesinden hatırlıyor. 51 yıl arayla iki farklı bakan Bir 51 yıl önce devrimci öğrencilerin “devlet içindeki devlet” suçlaması karşısında valisini, emniyet müdürünü alıp basının önüne çıkan, Arif Önemli’nin görüntüsünü basına veren dönemin İçişleri Bakanı’nın fotoğrafına baktım. Bir de 51 yıl sonra Arif Önemli ve Mehmet Fırıncı ile çektirdiği fotoğrafın ardından “devlet içinde cemaat yok” açıklaması yapan şimdiki İçişleri Bakanı’nın açıklamasına. Dudaklarımdan Ece Ayhan’ın Türk bayrağına sarılı tabut içinde annesine kavuşan Battal Mehetoğlu’nu hatırlayarak yazdığı “Meçhul Öğrenci Anıtı”ndaki o dizeler döküldü: “O günden böyle asker kaputu giyip gizli bir geyik Yavrusunu emziren gece çamaşırcısı anası yazdırmıştır: Ah ki oğlumun emeğini eline verdiler.”",https://www.cumhuriyet.com.tr/yazarlar/baris-terkoglu/icisleri-bakani-hangi-cemaatten-1772833
Barış Terkoğlu,Menzil Bakanlığı’nın Recep Abisi,08 Ekim 2020 Perşembe,"Taşı ve kâğıdı yüksekten bırakıyorsun. Aynı anda yere iniyor. Eşit hızla fırlatıyorsun, aynı ivmeyle yavaşlayıp aynı yüksekliğe çıkıyor. Bilim çözmek için çok uğraştı. Düşmenin de çıkmanın da yasası var. Doktor Ali Edizer moda deyişle söylersek bir “hasta” değil, bir “vaka”. Yıllardır FETÖ’nün örgütlenmesine yardım edenlerin FETÖ bahanesiyle birkaç dakikada kapattığı GATA’nın başında görünce şaşırdık. Cephede bakımsızlıktan ölen askerlerin tedavileri için kurulan uzmanlık kurumunun “sivilleşme” diyerek düşürüldüğü hali görünce içimiz acıdı. Oysa bu musibetten ders alacaksak peşine düşmemiz gereken bir soru var: Ali Edizer gibi ne doktorluktan ne ahlaktan anlayan biri nasıl oldu da bu kadar yükseldi? 2005’te bir sağlık ocağında doktorken, 2012’de Sağlık Bakanlığı’nda nasıl özel kalem müdürü oldu? Sağlık Bakanlığı, Menzil Bakanlığı oldu Bu tırmanışın sırrını kendisi “Recep Abimle yakın çalıştım” diye anlatıyor. Menzil cemaatinden olduğunu gizlemeyen Edizer, “abi” diyerek yine Menzilci olan ve AKP iktidarında 13 yıl Sağlık Bakanlığı yapan Recep Akdağ’ı kastediyor. Şaşırtmıyor, çünkü Akdağ dönemi Sağlık Bakanlığı’nın “Menzil Bakanlığı” olarak anılma dönemiydi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bir yazarın eleştirisi olarak almayın. Bu gerçeği Menzil cemaatinin önemli isimleri de AKP’yi yönetenler de kabul ediyor. Gazeteci Saygı Öztürk, geçen yıl Menzil kitabında cemaatin ileri gelenleriyle görüşmüştü. “İleri gelenleri” diyorum, zira Menzil şeyhi Muhammed Raşid Erol’un ölümünün ardından cemaat ikiye bölündü. Kardeşi Abdulbaki Erol ve yeğeni Saki Erol Adıyaman Menzil’deki dergâhın (Semerkand) başında dururken, oğul Feyzeddin Erol Eskişehir’de başka bir dergâh (Buhara) kurdu. Eskişehir’deki oğul Feyzeddin Erol, “Enerji Bakanı Taner Yıldız da Sağlık Bakanı Recep Akdağ da bizim evimizde büyüdüler” diye anlatıyordu Akdağ’ın öyküsünü. Sadece oğul Erol da değil... Öztürk’e konuşan Adıyaman’daki Saki Erol da Akdağ’ın durumunu kabul ediyordu: “Doğru, Recep Akdağ’ı tanıyorum. Buraya (Menzil’e) gelmiş gitmiş. Sağlık Bakanlığı, Menzil cemaatine bağlı diye liyakatsiz bir insanı almışsa vallahi o doğru değildir.” “Sağlık Bakanlığı Menzil cemaatine bağlı diye...” ifadesi yalnız Ali Edizer’i anlatmıyor. Adıyaman’daki dergâhla karşı karşıya gelen Eskişehir’deki oğul Feyzeddin Erol, hasta olduğunda devlet hastanesine gitmemesinin nedenini şöyle açıklıyor: “Bugün işim Sağlık Bakanlığı’na düşerse hayatta beni muayene de etmezler. Menzil’e gitmediğim için. O yüzden biz devlet hastanesine değil, özel hastanelere gidiyoruz.” Doktorlardan Menzil tavsiyesi “Menzil Bakanlığı”nda her şey o kadar açıktı ki... Anadolu’da doktor bulmak için kilometrelerce yürüyen insanların haberlerini okurken Menzil köyüne 6 uzman hekimli, 20 yataklı, ameliyathanesi olan hastane yapıldı, başına da tabii ki bir Menzilci kondu. Menzilcilere ait olduğu bilinen dört bir yandaki hastaneler sıradan olay. İhaleler, Menzilci şirketlere giderken hastane mobilyaları bile cemaatin şirketlerinden alındı. Bakanlık, başta Müsteşar Necdet Ünüvar olmak üzere cemaat mensuplarıyla dolduruldu. Nitekim Ali Edizer’i yukarılara taşıyan Hasan Çağıl, Menzil Şeyhi’nin doktoru Ahmet Çağıl’ın oğluydu. Akdağ onu da Kamu Hastaneleri Kurumu Başkanı yaptı. Devletin bakanlığının Menzil bağını görmeyenler görsün diye ambulans uçaklara Menzilcilerin özel hayatlarında Mercedes’lerine yerleştirdiği “gavs”ı simgeleyen “GVS” plakası takıldı. Metastaz’da anlattık: Recep Akdağ, bebek ölümleri gibi krizli anlarda Menzil şeyhini arayıp akıl danışıyor, ondan istihareye yatmasını istiyordu. Uyuşturucu ve alkol bağımlılarına devletin sağlık görevlileri Menzil’e giderek şeyhin ip atarak yaptığı törene katılmaları tavsiyesinde bulunuyordu. Kazan kazan sistemi, sağlık personelinin maaşlarının bir kısmı Menzil vakıflarına himmet diye otomatik olarak akıyordu. AKP de biliyor Üstelik, bu tablodan hükümete yakın bazı isimler bile şikâyetçi oldu. Cumhurbaşkanı Tayyip Erdoğan’ın uzun yıllar danışmanlığını yapan, en bilinen biyografisinin yazarı da olan eski AKP milletvekili Hüseyin Besli, Akşam gazetesinde 4 yıl önce şunu yazdı: “Bugün (FETÖ ile) aynı yöntemleri kullanan yapıların (tarikat/vakıf) gelecekte aynı sonuca varmalarının kaçınılmaz olacağını söylemek için kâhin olmak gerekmez. Dolayısıyla, misal olarak, ismini palazlandığı şehirden, Adıyaman/Menzil’den alan bir yapının özellikle bir bakanlığımızda neredeyse bütün pozisyonları kendi mensuplarıyla doldurmasına dikkat çekmek istedim... ‘Bana ne?’ demeden.” Hüseyin Besli de biliyordu ki bir zamanlar Akdağ’ın yerine bakanlık koltuğuna oturan Mehmet Müezzinoğlu, AKP’li olduğu halde Menzilci olmadığı için birçok adımı atamaz hale gelmişti. Belli ki Akdağ’ın oturduğu koltuğu ancak onun kadar güçlü bir figür doldurabilirdi. Erdoğan da böyle düşünmüş olacak ki hem Medipol hastanelerinin kuruluşunda bulunacak kadar sektörün içinde olan hem de İskenderpaşa cemaatine yakınlığı ile bilinen Fahrettin Koca’yı o koltuğa oturttu. Ali Edizer’in yükselişinin sırrı Menzil ise görevden alınabiliyor olmasının sırrı da buydu. GATA’yı kim yönetiyor? Unutulmasın, Ali Edizer’in yönettiği GATA, Sağlık Bilimleri Üniversitesi’ne bağlı. Söz konusu üniversitenin başında ise halihazırda Profesör Cevdet Erdöl var. Bilmeyenler için söyleyeyim: Erdöl, Cumhurbaşkanı Erdoğan’ın özel doktoru ve aynı zamanda o da Akşam gazetesi yazarı. Ali Edizer’i tartıştık, bir yenisi gözümüze batana kadar bitirdik. Liyakati dışlayan, birikimi küçümseyen, cemaatlerin ya da eş dost, akrabaların adamlarının kolayca yukarıya çıktığı düzen ise olduğu yerde duruyor. Yükselmenin de düşmenin de kuralının olmadığı, devleti savunuyor görünürken aslında yıkan, Cumhuriyetin ruhunu öldüren, ülkede yaşayanların çoğunluğunu dışlayan bu sistemle hesaplaştığımız gün zaten Ali Edizer gibiler sadece karikatürlerde olacak.",https://www.cumhuriyet.com.tr/yazarlar/baris-terkoglu/menzil-bakanliginin-recep-abisi-1771894
Barış Terkoğlu,Geç kalmış bir beraat yazısı,17 Eylül 2020 Perşembe,"Sabaha karşı kapım çaldığında gelenleri biliyordum. İkiletmeden açıp “Bekleyin geliyorum” dedim. Birden aklıma düştü. Polislere dönüp, “Gözaltı kararına bakabilir miyim” diye sordum. Yoktu. İstanbul Başsavcı Vekili telefonla talimat vermiş, “acil alın” demişti. O günden yargılandığım davanın bittiği güne kadar 6 ay 6 gün geçti. 3 ay 20 gününde tutukluydum. Kalan 2 ay 16 gün ise adli kontrol altındaydım. Tutuklu arkadaşlarımın tahliye haberini beklerken kendimle ilgili kısmı dinlemedim bile. Bir değil, iki kez beraat etmiştim. Biri bütün sanıklarla birlikte “devletin güvenliğine ve siyasal yararlarına ilişkin bilgileri açıklamak” suçlamasından. Öbürü ise “istihbarat faaliyeti ile ilgili bilgi ve belgeleri ifşa etmek” ithamından. ‘Pardon’ değil ‘örgüt’ var Beraat gerekçesinde şu yazıyordu: “Sanığa yüklenen fiilin kanunda suç olarak tanımlanmamış olması sebebiyle...” yazıyordu. Yani ortada tam bir “pardon” durumu vardı. “Hatadan dönülmüş” demeyin. Bu “hata” denilerek kapatılacak bir mesele değil. Elindeki yargı gücünü mensubu olduğu yapılanma için kullanan yargı mensuplarının bıraktığı bir iz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Ağır ceza mahkemeleri ile sanık olarak tanışmam 2009 yılında Ergenekon davasına bakan hâkim, savcı ve polislerin iftar buluşmasını haberleştirmem ile oldu. Ömrümün 11 yılının 8 yılında çeşitli gerekçelerle ağır ceza mahkemelerinde yargılandım. 9 yılımın 2 yılını bu davalar nedeniyle hapiste geçirdim. Tamamında suçlama konusu yazılar ya da haberlerdi. Bütün bu hukuk süreçlerinin sonunda hiçbir ceza almadım. Tabiri caizse “yattığımla kaldım”. Haliyle “pardon” kelimesi ağızdan kolay çıksa da ben başka türlü duyuyorum. Olmayan suçtan tutuklama 4 Mart sabaha karşı gözaltına alınıp, gecesinde tutuklandığımda yapılan suçlama “MİT mensubunu ifşa”ydı. Kanunların uzaktan bakıldığında soğuk geldiğini biliyorum. Ancak bilenler için bu nedenle tutuklanmak anormal bir uygulamaydı. 1983’ten beri olan, 2014’te sertleştirilen MİT Kanunu canlı yayına çıkarılan istihbaratçılar için bile dolabından hiç çıkmamıştı. Hele hayatını kaybetmiş bir kamu görevlisi için uygulamasının yapılabileceği tartışmalıydı. Üstelik kanunu hazırlayan vekil bile amacın sadece “görev başındaki MİT’çileri korumak” olduğunu söylüyordu. Öte yandan alt sınırı 3 yıl hapis olarak belirlenen kanunun neredeyse “yatarı” yoktu. Yine de şaşırmadım. Çünkü adliye içinde örgütlü bir grubun bizi hapsetmek için beklediğini çok önceden duymuştum. Karar ‘hile’yi kabul etti Beni tutuklayan hâkim, adliyenin “istenileni en hızlı yapan hâkimi” olarak ünlenen Umut Kasım’dı. Kararını önceden biliyordum. Mahkemede yüzüne bakarak “emin olun tarih göstermiştir ki hukuku kendi ikballerine aracı yapanlar er ya da geç o hukukun pençesinde can çekişir” demiştim. Bu dönemde süte karışan su gibi hukuka da hileler karıştı. MİT Kanunu’ndan yargılansak, asliye ceza mahkemesine çıkacaktık. Suçlamanın yanına “devlet sırlarını açıklamak” eklendi. Böylece dava, ağır ceza mahkemesine taşındı. Mahkeme, bu suç açısından tüm sanıklar için beraat vererek savcılığın yaptığı hileyi de kabul etmiş oldu. FETÖ döneminin aynısı Öte yandan hakkımızda yazılan iddianamede bir değil, üç savcının birden imzası vardı. Nedense soruşturma savcısının yanına, İstanbul Cumhuriyet Başsavcısı ve vekili de imzasını atmıştı! Üstelik... Üç savcı imza attıkları soruşturmaya gizlilik kararı koymuştu. Avukatlarımızın bile dosya içeriğini görmesine izin vermiyordu. Ancak nasıl oluyorsa kilitledikleri dolaptan yandaş medyaya sistematik olarak evrak sızıyordu. Ya savcı odasının anahtarı bazı muhabirlerde vardı ya da savcılar kendi elleriyle dağıtımcılık yapıyordu. FETÖ döneminde bire bir aynısını yaşadığımız bu durum, hapiste kendisini savunamayan insanları yargı eliyle karalamak için yeni örgütlenme tarafından kullanılıyordu. Beni tutuklayan hâkim nerede? Aylar sonunda beraat ettim. Aynı içeriğe sahip yüzlerce mesaj, haber, yazı içinden neden sadece iki mesaj ve iki haber ayrılıp özel seçilmiş 8 sanığa iddianame yazıldığı sorusu ise benim için halen havada duruyor. Emin olun FETÖ’nün “özel yetkili” yargılamaları yıllar sonra nasıl konuşulduysa, “özel seçilmiş yargılamalar” da öyle aydınlatılacak. Hakkımda beraat kararı okunduktan sonra salondan çıktığımda benim aklım başka yerdeydi. Acaba o gece beni tutuklayan, “söz dinleyen” Umut Kasım şimdi neredeydi? Adliyeyi iyi bilenlere sordum. “Sen İstanbul Adliyesi’nde yayılan ‘Umut Kasım sendromu’nu duymadın mı” dediler. Meğer “yapılması gerekeni yapmasıyla meşhur” hâkim, ben hapisteyken Diyarbakır’ın Bismil ilçesine gönderilmişti. Yargıtay’a atanma hayalinin bitişi pek hızlı olmuştu. Ardında kalanlar “ya bize de...” diyerek hukuk dışına çıkmanın bedelini sorguluyordu. Tahliye olurken “bir daha geldiğimde yatarım” diyerek yatağını cezaevine emanet bırakan Rıfat Ilgaz’ların hikâyelerini okuyarak büyüdük. 10 yıl önce adliyeleri yöneten zihniyetin isim değiştirerek yoluna devam ettiği, iddianameleri aynı mürekkebin yazdığı bu filmi izledik, izliyoruz, izleyeceğiz. Hayatımın yıllarının cüppeliler tarafından çalındığı bu hikayenin sonunda da umarım “ben bunu görmüştüm” diyeceğiz...",https://www.cumhuriyet.com.tr/yazarlar/baris-terkoglu/gec-kalmis-bir-beraat-yazisi-1766556
Barış Terkoğlu,‘Ben ihanet ediyorumdur’ diyen Bakan,10 Eylül 2020 Perşembe,"“Bir tek FETÖ’cüyü göreve getirmişsem, bir tek FETÖ’cü göreve geldiyse ve bu söylenmiyorsa bu, ülkemize ihanettir. Ben getirmişsem ben ihanet ediyorumdur.” İçişleri Bakanı Süleyman Soylu, 18 Temmuz akşamı bağlandığı CNN Türk programında böyle bağırıyordu. Sitemi eski AKP’li vekil Mehmet Metiner’eydi. Zira Metiner, İçişleri Bakanlığı’nda kazanma mantığıyla FETÖ’cülerin göreve getirildiğini söylüyordu. Hangisi haklı diye günlerce konuştuk. Aradan iki ay bile değil, bir buçuk ay geçti. 43 kaymakam ve vali yardımcısının açığa alındığının haberini okuduk. Sayının 400’e kadar çıkacağını öğrendik. Hâlâ nasıl olabiliyor diye konuşuyorduk. Çiçeği burnunda kaymakamların atama kararnamelerinde “Getirmişsem ihanet ediyorumdur” diyen Soylu’nun imzası vardı. Sahi nasıl oluyor? Soylu aralıklar ile açıklıyor, elinde ByLock listeleri var. Biliyoruz, Bank Asya listeleri de elinde. En küçük memur atanırken istihbarat raporu alınıyor da koskoca kaymakamlar atanırken devletin eli kolu bağlanıyor mu? İçişleri Bakanlığı’nda neler oluyor? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Böyle değil kuşkusuz. Konuşulan o ki bir süredir İçişleri Bakanlığı’nda FETÖ birikimine yönelik olarak devletin güvenlik bürokrasisi adım atmak istiyordu. Ancak her seferinde attıkları adım Soylu’ya çarpıyordu. Verilen istatistiki bilgilere göre FETÖ’nün TSK’den sonra en kritik örgütlenmeyi gerçekleştirdiği bakanlıkta ayıklanan FETÖ mensubu oranı yüzde 3 buçuktu. Nihayetinde, Soylu’nun uzun süredir direndiği, kendisinin önüne isim konduğunda kimilerini savunduğu bakanlık çalışanlarına operasyon gerçekleşti. Konuşulan o ki önümüzdeki günlerde kaymakamlara yapılan operasyonu Emniyet takip edecek. Soylu’nun Norşin fotoğrafı Görevden alınan kaymakamlardan biri de Güroymak’ınkiydi. Hatırladınız mı, Abdullah Gül o ilçenin adını “Norşin” diye anarak açılım sürecini başlatmıştı. Said Nursi’nin yetiştiği medrese buradaydı. Güroymak-Norşin, Nurculuktan Menzil’e kadar Nakşibendiliğin önemli kesişim merkezlerinden biriydi. Ne garip, kaymakam operasyonunu konuştuğumuz günlerde Türkiye’nin gündeminde bir fotoğraf vardı. Güroymak’ta bir taziyede çekilmişti. Eski milletvekili Mehmet Emin Seydagil, rahatsızlığı nedeniyle sandalyede otururken, Soylu onun dizinin dibinde yerdeydi. Seydagil, eski vekil olmanın yanı sıra, Güroymak şeyhlerinden Muhammed Said’in torunu, şeyh Muhammed Taha’nın oğluydu. ANAP’ta vekil olabilmesinin nedeni şeyh çocuğu olmasıydı. Öte yandan kendisi de nihayetinde şeyh olmuştu. Fotoğrafta kimsenin fark etmediği bir ayrıntı daha göze çarpıyordu. Seydagil’in sağında yerde oturan kişi Menzil cemaatindeki ayrılıktan sonra Buhara kolunun başında bulunan Fevzettin Erol’du. Kısacası Güroymak ya da kimilerinin söylediği gibi Norşin, Türkiye’de tarikatların önemli bir kesişme noktasını oluşturuyor. Süleyman Soylu da aslında bir ilçeyi değil, buradaki medreseyi ziyaret ediyor. Kimden yana taraf oldular? İşte bu noktada önemli bir ayrıntı var. AKP ile FETÖ arasındaki ortaklığın bitmesinin ardından herkes birer birer safını seçiyordu. Merak edilenlerden biri ise Norşin Medresesi’nin tavrının ne olacağıydı. Nurettin Mutlu, “Norşin Medresesi”nin baş müderrisi. Peki, Mutlu tavrını nasıl gösterdi? Hiçbir kuşkuya yer bırakmayacak şekilde Mutlu bu kavgada FETÖ’ye destek verdi. 23 Şubat 2014’te Zaman gazetesinde manşetten yayımlanan bir röportaj veren Mutlu, “Gülen gibi bir âlime hakaret edilmesini tasvip etmiyoruz” dedi. Mutlu, FETÖ’ye karşı tavır alanlara şöyle tepki gösteriyordu: “15 yıldan beri Gülen’in eserlerini, çok sayıda başka âliminin eserlerini de okudum. Hepsi birbirinden kıymetlidir. Ama şunu söylemeliyim ki Gülen gibi bir âlim, mütefekkir görmedim. Böyle bir kıymete sahip olmakla ne kadar iftihar etsek azdır. Milyonların gönlünde taht kurmuş ihlas ve samimiyet abidesi Fethullah Gülen Hocaefendi gibi bir zata nahoş sözler sarf etmek onun kıymetinden bir şey kaybettirmez ama samimi her Müslümanın gönlünde tarifsiz yaralar açar.” Mutlu, Gülen için “Ona ve arkadaşlarına çok dua ediyorum” diyordu. Sadece o mu... Ardından gelenlerin de görüşü farklı değil. Geçen ocak ayında öldürülen şeyh Abdulkerim Çevik de aynı duruşu sürdürdü. O da bir hafta sonra Zaman’a çıkarak Gülen’e destek verecek “Peygamber vârisleri için ne düşünülüyorsa Hocaefendi için de aynı şeyleri düşünmek ve aynı şeyleri idrak etmek gerekiyor” diyecek kadar ileri gidecekti. Gülen’in tam sayfa yayımladığı teşekkür listesinde adlarının bulunmasından mı bahsedelim yoksa 12 Eylül referandumunda FETÖ’nün yayınlarından yaptıkları “evet” çağrılarından mı? Çizik yiyen fotoğraf Başlangıca geri dönersek, İçişleri Bakanlığı’nda birileri ne zaman FETÖ bahsini açsa yanıt hep aynı yerden geliyor: “O FETÖ’den değil filanca cemaatten. Falanca tarikatın FETÖ ile ilgisi yok, onlar başka.” Emniyet’in hazırladığı raporlarda “FETÖ başka tarikatlara sızarak renklendirme yaptı” tespitlerine rağmen, Soylu’nun Güroymak’ta tarikatların ortasındaki fotoğrafı, görülüyor ki kaymakam operasyonu ile büyük bir çizik yedi. Üstelik “ben getirmişsem ben ihanet ediyorum” diyen Soylu’nun poz verdiği Güroymak’ta. Tutunamayanlar’da altını çizdiğimiz “başkalarına söyleyecek bir sözüm olabilmesi için önce kendime söz geçirmem gerektiğine inanıyorum” cümlesi sanki bir tanıdığa söylenmiş gibi. Öyle ya insan yukarılara çıktıkça zaten kendisinden uzaklaşmıyor mu?",https://www.cumhuriyet.com.tr/yazarlar/baris-terkoglu/ben-ihanet-ediyorumdur-diyen-bakan-1764793
Barış Terkoğlu,Türkiye’yi karıştıran hâkimi nereden hatırlıyorum?,15 Ekim 2020 Perşembe,"Keşke mahkemeleri konuşmadığımız bir gün olsa. Nedense olmuyor. Türkiye dün iki mahkeme kararını birden tartışıyordu. Sözcü yargılamasında istinaf mahkemesi, gazeteye verilen cezaları onadı. Enis Berberoğlu dosyasında ise yerel mahkeme, hukuk devletine darbe yaparak Anayasa Mahkemesi’nin kararını tanımadı. İşin ilginci, her ikisi de aynı hâkimde kesişiyordu. Sözcü davasında hükmü 27 Aralık 2019’da İstanbul 37. Ağır Ceza Mahkemesi vermişti. Berberoğlu kararını ise önceki gün İstanbul 14. Ağır Ceza Mahkemesi aldı. İşte bu arada, 37. Ağır Ceza Mahkemesi’nin başkanı getirilip 14. Ağır Ceza Mahkemesi’ne başkan yapıldı. Üstelik... Sadece bu davalar değil. Son dönem televizyonlarda konuşulan tüm kararlar da aynı hâkimden çıkıyor. Canan Kaftancıoğlu’ndan Çağdaş Hukukçular Derneği’ne, Selahattin Demirtaş ve Sırrı Süreyya Önder’in aldığı cezadan Can Dündar’ın mallarına el konulmasına kadar... İstisnasız bütün gazetelerde okuduğunuz kritik haberlerin konusu onun baktığı davalar. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Özel hâkimler devri Uzatmayayım... Ya talih o hâkime “senin başına önemli davalar kuşunu konduruyorum” diyor ya da “bu işleri ancak o çözer” diyen önemli birileri, verilmesi gereken kararları onun imzasına bırakıyor. Nasıl oldu da Sözcü kararını verip birkaç ayda Berberoğlu mahkemesine gönderildi diye merak ediyordum. Bir avukat arkadaşım, “Normal değil, Berberoğlu kararını veren 14. Ağır Ceza Mahkemesi’ne atandı ancak buna ilişkin bir kararname bulamadık, hatta HSK’nin sitesi dahil hiçbir yerde yayımlanmadı, üstelik eski üyeler ile bir dönem birlikte dahi çalıştılar, eski üyeler ancak genel kararname ile mahkemeden gönderildiler” diyor. Kısacası dünkü “özel yetkili mahkemeler”in yerini “özel yaratılmış hâkimler” almış görünüyor. Gülen ailesinin karıştığı tecavüz İşin ilginci, ben o hâkimi bambaşka bir yerden tanıyorum. Hayır, yargılandığım bir davadan değil. Ağır ceza mahkemesinden de değil. Daha önce FETÖ’nün, Gülen ailesinin, toplu tecavüzün, çocuk istismarının konu olduğu bir hikâyeden. Şöyle anlatayım... 29 Ekim 2007 günü, saat sabaha karşı 03.00. Bir kız çocuğu Erzurum Dadaşkent Polis Merkezi’nden içeri girdi. Polislere “Gidecek yerim yok, bana yardımcı olun, tecavüze uğradım” dedi. Adı kayıtlara S.Ö. olarak geçti. Yaşı daha 15’ti. Aynı gün adli muayene süreçlerinin ardından saat 21.30’da savcıya yaşadıklarının bir bölümünü anlatmaya başladı. İlk tecavüze uğradığında 10 yaşındaydı. Dağılmış bir ailenin çocuğu olan S.Ö’ye yıllardır kimi tehditle kimi kandırarak tecavüzler sürüyordu. Olayları ve kişileri ayrıntılarıyla anlatan S.Ö’nün ilk ifadesinin ardından 8 şüpheli tutuklandı. S.Ö. hakkında da acil koruma kararı alındı ve küçük kız, yetiştirme yurduna yerleştirildi. 16 Kasım 2007 tarihi ise soruşturmada dönüm noktası oldu. Yurdun sosyal hizmet uzmanı Hakan Şahin’in S.Ö’nün anlattıklarına dayanan 2007/295 No’lu raporuna göre S.Ö., kendisine tecavüz eden başka isimleri de ayrıntılarıyla anlattı. Verdiği isimlerden biri ise Fethullah Gülen’in kardeşi Seyfullah Gülen’di. Her raporda tecavüz halkası genişliyordu. 10 gün sonra psikolog Selma Kırmızı’nın da katıldığı görüşmede S.Ö. kendisine tecavüz eden isimler arasında Seyfullah Gülen’in iki oğlunu, yani FETÖ liderinin yeğenlerini de saymıştı. En acısı S.Ö. öz babasının da istismarına uğramıştı. Sosyal hizmet uzmanı ve devletin psikoloğunun hazırladığı rapor şöyle bitiyordu: “Kız çocuğunun zihinsel olarak sebep-sonuç ilişkisi kuramadığı, bundan dolayı yaşadığı olayları olduğu gibi anlatarak verdiği ifadelerin doğru olduğu kanaati uyanmıştır.” Hem paralel hem düşey devlet Gelin görün ki dönem “ne istediniz de vermedik” dönemiydi. AKP ile FETÖ arasındaki ortaklık tam gaz sürüyordu. Barış Pehlivan’la yazdığımız Mahrem kitabı ise mahkeme dosyalarıyla, istihbarat raporlarıyla, WikiLeaks belgeleriyle o günleri anlatıyordu. Gülen’in kardeşinin ve yeğenlerinin adı dosyaya girince hem paralel hem dikey devletin tavrı bir anda değişmişti. Yurttaki görüşme tutanakları ortadan kaldırıldı. Soruşturma savcısı değiştirilerek FETÖ’cü olduğu bilinen bir savcı atandı. Yurt çalışanlarının telefonları aylarca dinlemeye alındı. S.Ö., içinde nedense istihbaratçı polislerin olduğu bir polis aracıyla alınarak Erzurum’dan Urfa’ya bir kadın sığınma evine götürüldü. Adli Tıp’ın “kronik fiili livataya ait bulguların olduğu” ve “anal yolla cinsel ilişkiye girdiği” tespiti yaparak doğruladığı tecavüzlere rağmen S.Ö’nün adını verdiği 84 kişi hakkındaki soruşturmalar tek tek kapatıldı. Gülen ailesi, devlet gücüyle kurtarılmıştı. 3 yılda joker başkan Mahrem kitabında dönemin Erzurum Valisi Celalettin Güvenç’in de dosyanın kapatılması için çalıştığını somut örneklerle anlatmıştık. Olayın tanıkları da yazdıklarımızı doğruluyordu. Yıllar sonra kitapla gündeme getirdiğimiz S.Ö. dosyası yeniden açıldığında hazırlanan 198 sayfalık iddianamede 42 kez Güvenç’in adı geçiyordu. Gelgelelim devir değişmiş, FETÖ’nün tasfiyesi süreci başlamış, buna karşın Celalettin Güvenç de AKP’de siyasetçi olmuştu. “Ortaklık” dönemi hem akıllardan hem tarihten silinmeliydi. Mahrem kitabı FETÖ aleyhindeki iddianamelere kaynak kitap olarak adıyla girdi ama Güvenç’in başvurusuyla kitabın tanıtım ve satış linkleri hakkında yasak kararı alındı. Ardından S.Ö’ye tecavüzü anlatan onlarca haber yasaklandı. Mahkeme kararı bir garabetti. Somut hiçbir gerekçe olmadan, sadece “birini” kurtarmak için yazılmış gibiydi. 3 yıl önce o yasak kararını alanı herhalde tahmin ettiniz. Yukarıda sürekli konuştuğumuz davaların hâkiminden başkası değil. O dönem henüz ağır ceza mahkemesine atanmamıştı. 3 yıl önce tavrından çok çabuk yükseleceği belliydi. Ama bu kadarını hiç kimse tahmin edemezdi. Hızla “joker” başkan oluverdi. Tecavüze devam 5 yıl önce Mahrem kitabına S.Ö’nün hikâyesiyle başlamıştık. Çünkü olay, iktidar destekli Fethullahçı çetenin hukuka tecavüzünün sembolü gibiydi. Bakıyorum, dün AKP’li vekili temizlemek için hukuku ayaklar altına alan da bugün CHP’li vekili cezalandırmak için AYM kararını tanımayarak hukuk darbesi yapan da aynı. O gün Gülen’in itibarını koruyan da şimdi Gülen’e en saldırıyor görünen de aynı. 3 yıl önce FETÖ aleyhindeki kitapları, yazıları, haberleri “bizimkilere dokunmayın” diye yasaklatan da bugün FETÖ’yü birilerine dokunmak için bahane haline getiren de aynı. Tecavüzcüler değişti mi bilmiyorum ama tecavüz kaldığı yerden devam ediyor.",https://www.cumhuriyet.com.tr/yazarlar/baris-terkoglu/turkiyeyi-karistiran-h%C3%A2kimi-nereden-hatirliyorum-1773539
Barış Terkoğlu,‘Şüphesiz komünist’in ‘şüpheli’ ölümü,01 Ekim 2020 Perşembe,"“İstanbul’da şüpheli gazeteci ölümü”. “ABD’li gazeteci Karaköy’de ölü bulundu”. Geçen hafta medya benzer başlıklarla verdi. Haksız da değiller. Muhtemelen ihbar alan polis de meraklı vatandaşlar da benzer şeyler düşünüyordu. ABD’li, gazeteci, şüpheli, ölü bulunmak... Oysa Andre Vltchek’in hikâyesi basit tanımları hak etmiyor. Gazeteci, yazar, düşünür, romancı, belgeselci diyorlardı. O ise en çok “savaş muhabiri” denilmesinden hoşlanıyordu. Hatayla idam edilen dede Vltchek, 1963 yılında Leningrad’da doğdu. “Komünistti, Sovyet hükümetinde bakandı ve Kazakistanlı etnik bir Çinliydi” diye anlattığı dedesi Husain Ischakov idam edilmişti. Suçlama casusluktu. Gerçek sonradan anlaşıldı. Alman istihbaratı, yaptığı sızıntılarla Sovyetler’i şaşırtmış, Ischakov’u “Japon ajanı” olarak takdim etmişti. İtibarı iade edildi. Vltchek’in anneannesi ise bir daha hiç evlenmedi. İkinci Dünya Savaşı’nın madalyalı gazisiydi. Ailesinin pek çok üyesi savaşta ölmüş, savaş boyunca açlıktan ölme tehlikesi yaşayan annesi ise hayatta kalmış, bir bilim adamı ile evlenmişti. “Bana Einstein’ın Görelilik Teorisi’ni öğrettiğinde 8 yaşındaydım” diye anlatıyor Çek babasıyla ilişkisini. Rus edebiyatını annesinden, Sovyet operalarını ve Rus tarihini anneannesinden, felsefeyi ve mantığı babasından almıştı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Vltchek ailesi, Andre 3 yaşındayken babasının ülkesine, biralardan bildiğimiz Pilsen’e taşındı. Andre, sevmediği bu şehirde hiç bilmediği bir şeyle tanıştı: Yabancı düşmanlığıyla. “Teneffüslerde birkaç çocuk yanıma gelip sırf annem Rus olduğu için ya da Asyalılara benzeyen yüz hatlarım nedeniyle beni döverlerdi” diyen Andre ekliyor: “Kışın ayakkabılarıma işerlerdi ve çişleri donardı”. 1968 yılındaki Çekoslovakya olayları, aile için de bir kırılma oldu. Rusya’ya tepkili babası Komünist Parti’den ayrıldı. Annesiyle fikren de ruhen de yolları ayrılmıştı. Vatansız Andre’nin ailesi de dağıldı. “Çekler yeminli Rus/Sovyet düşmanlarıydı” diyen Andre, genç yaşında Batı medyasını takip ediyor, Sovyetler’i eleştiriyor, sistem karşıtı eylemlere katılıyordu. Asiydi, ergen yaşta içki şişesi elinden düşmüyor, günde iki paket sigara içiyordu. Sovyetler’i soyan kapitalizm “İleri Sarayım” adlı ilk şiir kitabını Avrupalı yayınevlerine gönderdi. Ardından Çekoslovakya’yı terk etti. Önce İtalya’da yaşadı. Sonra ABD’ye iltica etti. 20’li yaşlarında artık New York’lu ABD vatandaşı Andre olmuştu. Üniversitede sinema okudu. İlk evliliğini, petrolcü ailenin kızı olan bir piyanist ile yaptı. Andre, “Batı’nın gerçekliğinin medyanın propagandasından duyduklarımdan tamamen farklı olduğunu kavradım” diye anlatıyor yaşadığı kırılmayı. Harlem’de yoksul mahalle direnişlerini gördü. ABD’nin emperyalist müdahalelerinin içyüzünün, anlatılan kahramanlık öykülerinden farklı olduğunu anladı. Sosyalizmin çözülmesi Andre’nin iyi para kazanması da demekti. Çok dilli bir çevirmendi. Küresel şirketlere Çekçe ya da Rusça yardım ediyordu. Ama o, depresyonda hatta intiharın eşiğindeydi. “Büyük Sovyet şehirlerinin ‘özelleştirilmesi’ ya da onur duyulan Sovyet bilimsel araştırma gemilerinin Şili ve Peru açıklarında derin denizlerde ıstakoz avlamalarına yardımcı olsun diye çokuluslu gıda şirketlerine üç kuruşa satılmaları için telefonla müzakereler yürütüldüğünde oradaydım” diye anlatıyor gördüklerini Andre. “Kapitalizm çıplak haliyle ortadaydı, eski Sovyet cumhuriyetleri soyulmaktaydı” sözlerini ekliyor. Savaş berbattır ama... Her şeyi bir anda bıraktı. Sovyetler Birliği yaşarken liberalleşen Andre, sistem çökünce komünist olmuştu. Eşinden ve işinden ayrıldı. “Bütün gemileri yaktım” diyen Andre, emperyalizmin kirli bir savaşın içine soktuğu Peru’ya doğru yola çıktı. “Hâlâ bir omurgamın, solda bir kalbimin olduğunu ispatlama zamanıydı” sözleriyle tarif ediyor ikinci hayatının başlama anını. Her şeyi vardı ama “diğerlerinin arzu ettikleri şeyler midemi bulandırdı” diye anlatıyor seçimini. “Entelektüel ve duygusal vatanım” dediği Küba dahil Latin Amerika ülkelerinde yıllarını geçirdi. Belgeseller çekti, haberler yaptı, emperyalist destekli diktatörlüklerin yıkımlarını, çetelerin vahşetlerini anlatan yazılar yazdı. Latin Amerika; Afrika’dan Asya’ya, kısacası Batı dışı dünyaya açılan kapısı olmuştu. Onun çektiği “Rwanda Gambit” Afrika’da Ruanda soykırımını belgeliyordu. “Bir ülke değil, bir kavram” dediği Endonezya’daki katliamları anlattı. Yeminli bir emperyalizm karşıtı olarak Afganistan’da, Suriye’de, Irak’ta savaş muhabirliği yaptı. Onu klasik bir “savaş karşıtı” sanmayın. “Savaş berbattır ama adalet ve özgürlük için savaşılması, Batılı sömürgecilerin yarattığı sahte barışlardan çok daha iyidir” ifadeleriyle özetliyor tavrını. “Ülke, doğal kaynaklarını Batılı şirketlerin kârlarına bütünüyle feda ettiğinde ve halk boyun eğerek geri çekildiğinde Batı için barış olur” sözleriyle kirletilmiş kavramı eleştiriyordu. Kilyos’ta bizden bir mezarda Noam Chomsky ile yazdığı ve 35 dile çevrilen “Batı terörizmi” dahil sayısız kitaba, belgesele, makaleye, habere imza atan, her birini belinde bir silah gibi kullanan bu savaşçının yorgun düşmesi belki de kaçınılmazdı. “Hiç emekli olmayacağım, bu benim sonum olurdu, hikâyem hayatımdır, yolculuğum hikâyemdir” diyen Andre, gezdiği 160 ülke içinde “bir türlü anlayamadım” dediği Türkiye’ye âşıktı. Eminönü esnafıyla Türkçe konuşuyor, Beyoğlu’nda bol kepçe lokantalarında yemek yiyor, Sirkeci’de martılara simit atıyordu. İstanbullu olmak için ev bakıyordu. İleri derecede şeker hastasıydı. Son döneminde bacakları tutmuyordu. Güçten düşmüştü. İşin tuhaf yanı doktora gitmeyi de kabul etmiyordu. En büyük korkusu hastanede bir kaşıkla beslenmekti. “Ağzıma sıçıldığında ve kımıldayamaz duruma geldiğimde bile ben bir savaşçıyım. Enternasyonalist, komünistim. Biz kazanıyoruz. Yavaş yavaş, çok yavaş, ama kazanıyoruz” diyecek kadar umutlu ve iyimserdi. Endonezyalı bir komünist yayıncı olan son eşi Rossie ile birlikte, önceki hafta İstanbul’dan Samsun’a dinlenmeye gitti. Eşinin anlattığına göre kendini kötü hissettiği için odasından bile çıkamadı. Bir arabaya binip İstanbul’a dönmeye karar verdi. Saat geç olmuştu. Yolda uykuya daldı, bir daha uyanamadı. Uzaktan bakanlar “şüpheli” bulsa da yakınları, sağlık sorunlarının onu öldürdüğünü düşünüyordu. “Hiç çocukluğum olmamıştı, hiç aidiyet duygum olmamıştı, hiç vatanım olmamıştı” diyen Andre’nin ilk tercihi, yakılıp küllerinin dünyaya savrulmasıydı. Türkiye’de bu mümkün değildi. Hastalıkları ağırlaştığında İstanbul’a gömülmeyi de kabul etmişti. “Özlüyorum” dediği anneannesiyle yaz tatillerinde Leningrad’da yaşadığı güzel anılar onun gerçek vatanı mıydı, gerçek hasreti miydi, bilmiyorum. Dostlarından öğrendiğime göre İstanbul’un Karadeniz’e bakan kıyısında, Kilyos’ta bizden bir mezarlığa gömüldü. Yaşarken hep yapıyordu. Şimdi de kafasını kaldırabilse belki karşı kıyıya bakacak ve dalıp gidecekti. Annenizi ya da babanızı ziyarete gittiğiniz bir mezarlıkta “Andre Vltchek” yazan Fatihasız bir mezar taşı görürseniz şaşırmayın. Kendisinden bahsettiği gibi, “antiemperyalistti, komünistti, dinozor olmayı göze alan bir savaşçıydı, ayakta öldü” deyin, o kadarı yeter.",https://www.cumhuriyet.com.tr/yazarlar/baris-terkoglu/suphesiz-komunistin-supheli-olumu-1770123
Barış Terkoğlu,Devlet hastalığa teslim mi oldu?,19 Ekim 2020 Pazartesi,"Nasıl bu noktaya geldik? Nasıl oldu da günlerce tarikatları tartışıp da “devlette cemaat yok” diyerek defterin kapatılmasına müsaade ettik. Belki de hastalığı, hastalığı yaratanla tedavi etmeye çalışmanın cezasını çekiyoruz. Ağrı kesici ile yatışırken, tümör göğsümüzde büyümeye devam ediyor. Önümde bir rapor duruyor. Tartıştığımız sorulara devlet aklının yanıt arayışını anlatıyor. Şöyle anlatayım: 15 Temmuz’un ardından polis teşkilatı da “nerede hata yaptık”ın peşine düştü. Öyle ya FETÖ’nün yıllardır en örgütlü olduğu kurum, polis teşkilatıydı. Nitekim açıklanan rakamlara göre en fazla ihraç, açık ara poliste gerçekleşmişti. Devletin FETÖ raporu Yıl 2017, 15 Temmuz travması henüz çok tazeyken, Erdoğan, Polis Akademisi’nin mezuniyet töreninde kürsüye çıkmış, “Devletin içinde hiçbir kişinin, ekibin veya grubun paralel bir yapılanmaya gitmesine izin veremeyiz” demişti. Haliyle herkes “FETÖ sonrasındakileri” konuşmaya başlamıştı. İşte bu şartlar altında aynı yıl (2017) Polis Akademisi bir çalıştay düzenledi. Akademi Başkanı Yılmaz Çolak’ın yönettiği çalıştaya kritik noktalarda bulunan savcı, hâkim, bürokrat, akademisyen hatta Cumhurbaşkanlığı’ndan 21 isim katıldı. Çalıştayın bitiminde Polis Akademisi yayınlarından “Yeni Nesil Terör: FETÖ’nün Analizi” adlı rapor çıktı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İçeriğinin iktidarın politik perspektifinin izlerini taşıması nedeniyle eleştirebileceğimiz rapor, en azından devletin gözünden neyin nasıl olmaması gerektiğini analiz ediyordu. Asıl önemlisi, “FETÖ” kavramının unutturduğu bir olguyu, Fethullahçılığın bir “dini cemaat” görüntüsünde olduğu gerçeğini henüz başlangıcında hatırlatıyordu: “FETÖ’nün kırk yıllık geçmişine bakıldığında örgütlenmesini gerçekleştirmede ve kendini meşrulaştırmada en çok dini değerleri kullandığı ve kendisine dini bir cemaat görüntüsü vermeye çalıştığı anlaşılmaktadır. (…) FETÖ elebaşının da tasavvufi kavram ve değerleri kullanmak suretiyle bu gücünü pekiştirdiği görülmektedir.” Nurculuk içinde yeşerdi Devletin resmi raporuna göre, “FETÖ” denilen olgu, yıllardır Nurculuk içinde büyüyüp serpilmiş tarikat yapısından başka bir şey değildi: “Örgüt elebaşı Gülen öncelikle Said-i Nursi’nin takipçisi olarak yola çıkıp insanları etkilemek istemiştir. Nitekim FETÖ yapılanması, faaliyete geçtiği dönemden itibaren uzun bir süre Nurcu bir hareketin içerisinde bir kol şeklinde kendisini tanıtmıştır. Said-i Nursi’nin ölümünden sonra 1960’lı yıllar ile Nurcu hareketi ‘Yazıcı ve Okuyucu Nurcular’ diye iki kola ayrılmıştı. Okuyucu grup içerisinde yer alan Gülen, 1970’li yıllar ile birlikte bu grup içerisinde kendi grubunu (Gülenciler) oluşturmaya başlamıştır. Bu dönemde örgüt elebaşı, Said-i Nursi’nin eserlerini okumuş ve okutmuş; Nursi’nin kendi hayatından aktardığı birçok hikâyeyi de sanki kendi başından geçmiş gibi anlatmıştır. (…) Bu nedenlerle 1990’lı yılların sonuna kadar ağırlıklı olarak dini referansları Said-i Nursi ve Risaleler olmuştur.” Gladio’nun muhafazakâr seçkinleri Sadece Nurculuk değil, rapor, 1950’li yıllardan itibaren Türkiye’de yeşerdiğini söylediği Gladio’nun ideolojisinin “muhafazakâr seçkinler”ce yayıldığının da altını çiziyor: “1950’den sonra geçilen demokratik sistemde seçmenlerinin çoğunluğunun muhafazakâr olduğu bir yapıda ‘radikal laik seçkinler’ yapısı ve anlayışı karşılık bulmuyordu. Sivil siyaset ve toplum üzerindeki vesayeti sürdürebilmek için vatandaşların geneline hitap edecek ‘Gladio’ tarzı yapılarca devşirilmiş muhafazakâr seçkinlere ihtiyaç duyuldu”. Sadece terör örgütüne indirgeme Daha da önemlisi, aralarında FETÖ iddianamelerini yazan savcıların da olduğu devlet bürokrasisi, bugün birilerinin söylediğinin aksine, FETÖ’nün dini cemaat boyutuna değinilmiyor olmasını da bir zaaf olarak tarif ediyor: “15 Temmuz sonrası yapılan açıklamalara, itirafçıların vermiş oldukları bilgilere bakıldığında hiçbir kritik bilginin ifade edilmediği ve konunun magazinel bir boyuta çekildiği görülmektedir. Ayrıca bu yapının ısrarla ve bilinçli olarak özellikle dini boyutuna değinilmeden sadece terör örgütü boyutuna indirgeme eğilimi belirmektedir. (…) FETÖ’nün kırk yıllık geçmişine baktığımızda örgütlenmesini gerçekleştirme ve kendini meşrulaştırma konusunda en çok dini değerleri kullandığı ve kendisine dini bir cemaat görüntüsü vermeye çalışmıştır.” FETÖ’nün yerine göz dikenler Peki, diğer cemaatler? Polis Akademisi Raporu’na göre, diğer cemaatlerin durumu da kimilerinin söylediği gibi “sivil toplum örgütü” şeklinde değil: “Bu toplulukların sivil toplum kuruluşları gibi faaliyet göstermeleri beklenmiş, ancak bu yapılar sivil toplum örgütlenmesi niteliğinde de kalamamıştır. Dolayısıyla ilgili alanlarda devletin denetimi büyük önem arz etmektedir.” Üstelik bizzat devlet raporunun kendisi bir çözüm perspektifi ortaya koyarken, FETÖ’den sonra devlet içindeki boşluğa göz diken cemaatlere açıkça işaret ediyor: “Dini örgütlenmelerin dini sahada tutularak bunların bürokraside yapılanmalarının önüne geçilmelidir. Bürokrasi FETÖ’den boşalan yerlere göz diken ve devlet içerisinde örgütlenme gayretinde olan başka gruplara da kesinlikle göz yumulmamalıdır.” Krizin kaynağı belli Daha da önemlisi, rapor dikkatli bir gözle okunduğunda iktidar partisinin ideolojisinin yarattığı krizler de açıkça görülebiliyor. Belki buna birkaç örnek şöyle sıralanabilir: “Oldukça fazla sıkıntı yaratan bir başka konu ise 17 - 25 Aralık öncesinde makam ve mevki sahibi olmak için bu yapıyla beraber olduğu düşünülen birçok bürokratın kendileri hakkında da soru işaretleri ortaya çıkacağı korkusuyla FETÖ üyesi olduğunu bildikleri kişileri söylemekten korkmalarıdır. Bu durum da örgüt üyelerinin gözetilmesi ve korunması gibi bir sorunu ortaya çıkarmaktadır.” “Resmi Gazete’de yayınlanan KHK’lerde toplumda konunun sulandırıldığını düşündüren bazı haberler görülmektedir. Bir tek kişinin bile kazara bu konu ile ilgili yargılanması devlet açısından tolare edilebilir bir şey değildir.” “15 Temmuz sonrası oluşan siyasi partilerin birlikte hareket edeceğini düşündüren görüntünün yavaş yavaş kaybolduğu görülmektedir. Bu görüntünün tekrar sağlanması büyük önem arz etmekte…” Çok değil, sadece 3 yıl önce teşhis koymaya çalışan, her şeye rağmen bir tedavi yolu arayan devlet, hastalığa teslim mi oldu? Belki de her şeye önce beyaz önlüklerine bakıp doktor sandıklarımızdan kurtularak, kafamızı karmakarışık eden ilaçları çöpe atarak yeniden başlamamız gerek.",https://www.cumhuriyet.com.tr/yazarlar/baris-terkoglu/devlet-hastaliga-teslim-mi-oldu-1774441
Barış Terkoğlu,Erdoğan’ın elini öptürmediği Nurcunun cenazesi,05 Ekim 2020 Pazartesi,"“Ne olduğu meçhul adamları göme göme ecdat yadigârı hazirelerde yer kalmadı.” Yıllardır muhafazakâr camianın içinde bulunmuş tanıdığım söyleyince, neyi kastettiğini önce anlamadım. Sosyal medyada devlet erkânının ardı ardına yayımladığı başsağlığı mesajından sonra idrak ettim. Cumartesi günü hayatını kaybeden 92 yaşındaki Mehmet Fırıncı, Cumhurbaşkanlığı’nın kararıyla dün Eyüp Sultan Camisi Haziresi’ne defnedildi. Kalabalığın içerisinde cenaze namazını kıldıran Diyanet İşleri Başkanı Ali Erbaş ile hemen ardında görünen İçişleri Bakanı Süleyman Soylu gözüme çarptı. İçimden geçirdim, FETÖ lideri Gülen 2012’de ölmüş olsaydı Fırıncı için düzenlenen “devletli tören” muhtemelen onun olacaktı. Neden böyle düşündüğümü anlatayım… Gerçek adı Mehmet Nuri Güleç. Rivayete göre babasının fırıncı olmasından ötürü Said Nursi ona “Fırıncı” diye hitap ediyordu. Nurcular yıllarca “Fırıncı Ağabey” ya da “Mehmet Fırıncı” diyerek ona yeni bir isim verdiler. Nursi ile tanışmasından kendisi şöyle bahsediyordu: Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet “Bediüzzaman ile fırıncılık yaparken tanıştık, elini öptük bir sabah namazından sonra. ‘Ne iş yapıyorsunuz’ diye sordu. ‘Fırıncılık’ dedim. ‘İnsanların ekmeğine hizmet etmek çok sevaptır’ dedi. ‘Efendim ekmek değil de biz pasta, börek, çörek yapıyoruz’ dedim. ‘O daha sevap’ dedi.” FETÖ ile çok yakınlardı “Bediuzzaman Said Nursi ve İlmi Şahsiyeti” isimli kitapta yer alan polis raporu ise hikâyeyi biraz daha derinleştiriyor. 1953 yılının mart ayında İstanbul’a gelen Nursi’ye uygun bir otel bulunamayınca, sahibi Fethi Uraz olan Güleçler’in Fatih Çarşamba’da kullandığı ev aylık 80 liraya Nursi’ye kiralanmıştı. Yani Nursi, aynı zamanda Fırıncı’nın kiracısıydı. Nursi’nin ölümünün ardından öğrencileri arasında “şimdi ne olacak” endişesi başladı. Nursi’nin en yakınında yer alan Zübeyir Gündüzalp öncülüğünde cemaati bir araya topladılar. İttihad Dergisi’ni, Mihrab Yayınevi’ni kurdular. Yeni Asya Yayınları da bu ekolden çıktı. Nursi’nin öğrencilerinin yaşadığı kırılmalardan sonra Nur Cemaati’ni yöneten “Üç Mehmetler” arasında Fırıncı da vardı. Bir sonraki bölünmede ise Fırıncı ekibi Nesil Yayınları’nı kurdu, Nesilciler adını aldılar. Nesilciler FETÖ ile o kadar yakındı ki birçok projeyi ortaklaşa yürütüyor, krize girdikleri yerde FETÖ imdatlarına yetişiyordu. Nursi, Patrikhane’yi ziyaret etti mi Hep FETÖ’den bilinse de Fırıncı, “dinlerarası diyalog faaliyetleri”ni başlatan kişiydi. Üstelik projeyi bizzat Nursi’ye dayandırıyordu. Rakip Nurcu gruplardan birinin onun hakkında yazdıklarını okuyorum. FETÖ firarisi Ekrem Tufan Aytav ile FETÖ’ye ait bir kanalda muhabbet eden Fırıncı’nın videosunu “istihbarat elemanlarına hafiyelik yaptığını kendi diliyle ve ağzıyla anlatıyor” diye paylaştığını görüyorum. Gerçekten Fırıncı, Aytav’a Nursi’yi takip ederek rapor yazan polislere bilgi verdiğini söylüyor. Fırıncı aynı konuşmada Nursi’nin Rum Patriğini ziyaret ettiğini ve dinlerarası diyalog fikrine nasıl hayat verdiğini de aktarıyor. Fırıncı’nın hikâyesine göre Nursi, Patrik’e “Kuran’ın Allah’ın kitabı olduğunu kabul etmeleri durumunda” Hıristiyan kalsalar dahi ortak bir dinde buluşabileceklerini söylemiş. Fırıncı’yı şaibeli bulan, dinlerarası diyalog projelerini reddeden diğer Nurcu ve İslamcı gruplar bu görüşme rivayetini ve ortak din projesini yıllardır yalanladılar. İddianın hayal ürünü olduğunu söyleyerek Fırıncı’ya cephe aldılar. Patrikhane’nin böyle bir görüşmeyi teyit etmemesi, Nursi’yi takip eden polis raporlarında böyle bir görüşmenin yer almamış olması, Patrikhane’nin ekümeniklik iddiası nedeniyle hem devletle hem de İslamcı cemaatlerle arasının kötü olması gibi bir dizi gerekçe sıraladılar. Dinlerarası diyaloğu hayata geçiren FETÖ ise kendilerinin tezine can suyu veren Fırıncı’ya bu nedenle hep sahip çıktı. Nursi ile ilgili polis raporlarındaki “içeriden ayrıntılar” söylediğim nedenle ona mal edildi. Sadece başka cemaatler değil, diğer Nurcu gruplar da onu hep şaibeli buldu. 61 yaşındayken evlendiği, rahibe okulunda yetişmiş, kendisinden 21 yaş küçük olan İngiliz asıllı eşinin (Mary Weld, sonradan Şükran Vahide) hikâyesini de Nursi’ye parayla kiraladığı evini de hiç gündemden düşürmediler. Eşinin Hıristiyanlığa uyarlayarak İngilizceye çevirdiği Risalelere şüpheyle yaklaştılar. Yetiştirdikleri Gülen’de boy verdi FETÖ lideriyle aralarında muhabbet vardı. Gülen, yurtdışına çıkmadan önce Nesil Grubu’nu ve tabii ki Fırıncı’yı ziyaret etmiş ve helalliğini almıştı. Nurculuk birleşik kaplar gibiydi. Birinde dolup taşan FETÖ’ye akıyordu. Fırıncı’nın kabı da farklı olmadı. Onun yanında yetiştirdikleri Gülen’de boy verdi. Aynı zamanda akrabası olan Gazeteciler ve Yazarlar Vakfı Başkanı Cemal Uşşak, Gülen’i mehdi ilan eden konuşmaları elden ele dolaşan İhsan Atasoy ya da FETÖ firarisi Cemil Tokpınar gibi isimler Gülencilerin önde gelen isimleri oldu. Fırıncı’nın önderi olduğu İstanbul İlim ve Kültür Vakfı’nın, AKP-FETÖ kavgasına kadar Gülen’e karşı bir tavrı yoktu. Düzenlediği etkinliklerde Gülen’in ABD’den gönderdiği mesajlar alkışlarla okunuyordu. FETÖ’cülerle dinlerarası diyalog çalışmaları örgütleyen, Gülen’in Papa ile buluşmasını organize eden Vatikan’ın eski temsilcisi George Maroviç, Fırıncı’nın Risale okumalarına katılıyor, Fırıncı onun kendi toplantılarında kelime-i tevhit getirdiğini iddia ediyordu. Erdoğan’ın elini öpecekti Uzatmayayım, bu filmin sonunu biliyorsunuz. Bir dönem Gülen’le iç içe olan, FETÖ ile aynı projeler içinde yer alan Fırıncı ekibi, AKP-FETÖ ortaklığının bitişiyle tarafını iktidardan yana seçti. Geçmişte olanların aksine, Gülen’le ne kadar uzak olduklarının hikâyelerini anlatarak yeni bir tarih yazdı. Sürpriz de değil, yıllarca Erbakan’a tavır almış, devleti yöneten DP-ANAP çizgisine destek vermişlerdi. Bu seferki öyleydi ki, Fırıncı’nın 2014 yılında Erdoğan’ın elini öpmek için eğildiği, Erdoğan’ın onu durdurduğu görüntüler bu desteğin sembolü olarak hafızalarda yer etti. Erdoğan, Yeni Asyacılar gibi istisnalar hariç, diğer Nurcu grupları Fethullah Gülen’e karşı yanına çekmişti. Nitekim Diyanet 2014 yılında Risale-i Nurları basmaya başlarken, ilk nüshasını Erdoğan’la birlikte Mehmet Fırıncı da imzalamıştı. Ayasofya cami olarak açılırken özel davetlilerin arasında o da vardı. İslami jargonla söylersek, “hiçbir ilmi eğitimi olmayan” Mehmet Fırıncı, Said Nursi’nin mirasını AKP iktidarı ile buluşturması sayesinde Eyüp Sultan Haziresi’ne adeta bir devlet töreniyle gömülmüştü. Bir yandan tabutu omuzlayanlara, bir yandan firarda “amalı” başsağlığı mesajları verenlere baktım. Gördüğüm manzara, “cenazenizin kalabalık olmasını istiyorsanız sizin için istediğiniz hikâyeyi anlatanlar olsun” der gibiydi.",https://www.cumhuriyet.com.tr/yazarlar/baris-terkoglu/erdoganin-elini-opturmedigi-nurcunun-cenazesi-1771166
Barış Terkoğlu,Varsın bana berduş erkek desinler!,14 Eylül 2020 Pazartesi,"“Berduş bir adam başa geçmiş, medeniyet dünyasını aleyhimize çevirmek için Anadolu’da akıl almaz cinayetler işliyor. Beraber olduğu insanların çoğu yalınayak, ne topları var, ne tüfekleri, Mustafa Kemal’ler hiçbir işe yaramaz, hastalanmış uzuv gibi, kesip atmalı.” “Ey Müslüman kardeşlerimiz, inanmayın siz Bolşevik kafası taşıyan bu serserilere. Bunlar başları ezilesi yılanlardır. Düşmanlar onlardan bin kere daha iyidir.” Milli Mücadele’ye düşman Ali Kemal’e bakarsanız Mustafa Kemal bir “berduş”tu. Evsiz barksız, yalınayak yürüyenlerle birlikte mücadele ediyordu. Farsçadan aldık. Bütün eşyasını bir sopanın ucunda taşıyor. “Evi omzunda” anlamına geliyor. Salyangoz gibi, kaplumbağa gibi… İttihatçılara ya da Kurtuluş Savaşçılarına Saray’dakiler hep “berduş” diyor. Bizim tarihimizde “yoldaş” bildiğimiz “öküz”ün, tarım emeğinin düşüşüyle küfür sayılması gibi. Mülkiyet düzeninin, Saray zihniyetinin, kolay yoldan yükselişin sonucu; toprağı kendine ev bilenlere “ber-döş, ber-duş” diye sövmeyi getiriyor. Nereden nereye dedirtebilirdik Devrimci, küfreden değil, küfrün üstüne yürüyendir. Kendi çıkarını milletin çıkarı olarak sunanların ağzından çıkıyorsa “hain”, devletin gücünü mafya gibi yurttaşına karşı kullanan söylüyorsa “terörist”, yaldızlı sarayları yurt bilen bağırıyorsa “berduş” yeni bir dünya arayanların madalyasıdır. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Türk yargısını FETÖ’ye teslim eden referandumda örgütün “evet” dediği için vitrine koyduğu isim de olabilirdik. “At üstünde durmayı nasıl beceremediyse, ülke yönetmeyi de aynı şekilde beceremedi” dediğimiz kişiye koltuk için “reis” de diyebilirdik. Binlerce işçinin ölümünü izlemiş Çalışma ve Sosyal Güvenlik Bakanı da olabilirdik. “Paçalarından yolsuzluk akıyor” diye bağırdığımız kişiyi bir gün sonra “ak” sayabilirdik. “Müslüman ülkelerin kalbini almakla görevlendirildin, emir eri oldun, boyan döküldü Tayyip Erdoğan” diye kürsüde nutuk atarken bir anda boyacılığa başlayabilirdik. “Kendisini padişah olarak görmek istiyor” dediğimiz kişinin sarayına tuğla dizebilirdik. “Devlet Bahçeli’yi diz çökerttiler” diye efelenirken “sevgili ortak” sayabilirdik. “Hesap sormazsam namerdim” dediğimiz kişiyi “Türkiye’nin ilelebet ebedi başkanı” ilan edebilirdik. FETÖ’nün destekçiliğini yapabilirdik FETÖ eliyle üretilen kumpası “Türkiye hukuka dayalı fabrika ayarlarına dönüyor” diye savunabilirdik. Fethullah Gülen’in ev sahibi olduğu Abant Toplantıları’nda endamımızı gösterebilirdik. 15 Temmuz gecesi “Bu darbe başarılı olmazsa perişan olduk” diyen kişiyle ilişkimizi bir türlü açıklayamayabilirdik. FETÖ’nün desteklediği milyonlar tutan seçim gezilerimizin kaynağını anlatamayabilirdik. Samanyolu TV’de “Kendi ülkenizin insanından ne korkuyorsunuz arkadaş” diyerek eyalet sistemini savunabilirdik. Topuklarını vura vura kaçan savcı için “Milletim adına, çocuklarım adına, geleceğim adına savcı Zekeriya Öz’e müteşekkirim” diye övgüler dizebilirdik. Hapishanede kumpasla yatmak yerine, OdaTV davası için “Fethullah Gülen ve Zekeriya Öz milletin temel değeridir” diyerek nöbete koşabilirdik. “Fethullah Gülen’in Amerika’da olması Türkiye’nin ayıbıdır” diye örgütün kanallarında propaganda yapabilirdik. Türk ordusunun Genelkurmay Başkanı’nın “terörist” denilerek tutuklanmasını Fethullahçıların kanalında savunabilirdik. “Millet bin Fethullah Gülen çıkartır, bin Zekeriya Öz çıkartır” diye bas bas bağırabilirdik. “Sen kim Menderes kim” diye seslendiğimiz Cumhurbaşkanı’yla Demokrasi Adası’nı açabilirdik. Maaşı devletten trol orduları “Dini istismar ediyor, yanına bırakmayacağız” dediğimiz partide paraşütle yükselebilirdik. Salgının ortasında milleti sokağa döküp istifa oyunu oynayabilirdik. Maaşını devletin ödediği kadrolarla kendimize trol ordusu kurabilirdik. Yalnız başına yaşamak yerine iktidar koridorlarında hizipçilik oynayabilirdik. Güvenlik kurumunun başında otururken, ağız dalaşına girdiğimiz milletvekilinin sokakta dövülmesinin sebebi olabilirdik. Bizi eleştiren gazeteciyi sabaha karşı evinden aldırabilir, kumpasla tutuklatabilirdik. Dün göğsümüzü siper ettiğimiz cemaatin koltuğuna başka cemaatleri oturtabilirdik. Bizi eleştirdi diye insanların kimlik bilgilerini sosyal medyaya sızdırıp hedef haline getirebilirdik. Dün parmağımızla gösterdiğimiz gencecik çocukları ertesi gün hapse tıktırabilirdik. Devletin güvenlik bürokrasisini şahsımızın özel malı zannedebilirdik. Ama… Evimiz omzumuzda, barkımız ayağımızın altında. “Çok şükür” deyip arabesk şarkıların diliyle söylersek: Varsın bana berduş erkek desinler!",https://www.cumhuriyet.com.tr/yazarlar/baris-terkoglu/varsin-bana-berdus-erkek-desinler-1765779
Barış Terkoğlu,Müge Anlı kavgası bildiğiniz gibi değil,21 Eylül 2020 Pazartesi,"Nereden suyu dökersen dök. Gidip aynı yerde toplanıyor. Çünkü kuralsız davranıyor gibi görünseler de akışkanların da bir mekaniği var. Tarih de sanki bir akışkan. Apolitik yok, daha az politik görünen var. Birikeceği yeri buluyor. Perşembe gecesi Keçiören’de boş arazide bir kadın cesedi bulundu. İntihar gibi görünüyordu. Kimliği çok geçmeden anlaşıldı. Bir başka ölümün olağan şüphelisinin annesiydi. 3 Haziran’da, Aleyna Çakır olarak bilinen 21 yaşındaki genç kız, tavana asılı olarak bulunmuştu. Erkek arkadaşı Ümitcan Uygun’un ölümden sorumlu olduğuna dair, önceden kendisinin verdiği ifade, adli tıp raporu, dayak videosu dahil sayısız delil vardı. Buna rağmen Uygun’a yapılan “konut dokunulmazlığı” suçlaması bir yana dokunan olmamıştı. Ümitcan Uygun’un annesi Gülay Uygun’un ölü bulunması, meseleyi gazetelerin 3. sayfalarından 1. sayfalarına taşıdı. Ölüm sonrası hedef Anlı Cumartesi günü Sabah’ı açtım. Sürmanşeti söyleydi: “Müge Anlı’yı yedirmeyiz”. Kuşkusuz “yeme” şüphesi, muhalefete atılmış bir taş değildi. Gazetenin “derin yapılanma” olarak sunduğu Ümitcan Uygun ve babası Durak Uygun’a verilmiş bir yanıttı. Zira baba-oğul, Müge Anlı’yı suçlamış, Anlı’nın programda anne Gülay Uygun’u hedef gösterdiğini söylemişlerdi. 2025 Mobilya Modellerini İlk Sen Keşfet Yeni Koleksiyon Mobilyalarda En Cazip Fiyat Avantajı İçin CaddeYıldız’a Davetlisiniz CaddeYıldız Hemen ara Dahası… Oğul Ümitcan Uygun, “Bu ölümden de Müge Anlı ve yanında çalışıp da beni 24 saat arayanlar suçludur” derken, baba bir adım öteye geçmişti. “Ömrüm boyunca has ülkücüyüm” diyen Durak Uygun, “bir tane sana oy verdim, Sayın Süleyman Soylu, değerli bakanım benim eşim o kadar gururlu ki bir kelimeye kendisini vurdu” ifadelerini kullandı. Peki, neden? Neden ülkücü olduğunu, Süleyman Soylu’yu desteklediğini söyleyen bir aile, Cumhurbaşkanı’nın damadının kontrolündeki bir kanalı, oradaki programcıyı hedef alıyor? Müge Anlı, ATV’de uzun yıllardır güvenlik kurumlarının “sorumluluğunu üstlenen” bir program yapıyor. Kimi zaman kayıpların peşine düşüyor, kimi zaman aile içi mahrem sırları açıklıyor, kimi zaman cinayetlerin peşinden koşuyor. Şaşırtıcı, ama sonuç da alıyor. Devlet kapısında derdine derman bulamayanlar, çözümü Anlı’da arıyor. Ölümün ardındaki ‘derin’ yapı Aleyna Çakır’ın şüpheli ölümünün ardından da durum farklı olmadı. Çakır’ın ölümü öncesinde gördüğü şiddete dair ses kaydını Anlı yayımladı. Tırnaklarında erkek DNA’sının yer aldığını gösteren otopsi raporunu da Anlı açıkladı. Çakır’ın “Uygun tarafından öldürüleceğini” söylediği konuşmaların tanıklarını Anlı ekrana çıkardı. Her programın ardından izleyiciler “bu resmen cinayet” diyerek ekranı kapatırken akıllarda beliren soru şuydu: Bu cinayetin faillerini kim koruyor? Müge Anlı, Uygun tarafından tehdit edildiğini “Bak Ümitcan, programda konuşan herkesi tehdit ediyormuşsun, programa nasıl katılabilirim, nasıl içeriye silah sokabilirim diye konuşmalarından bahsediyorlar” sözleriyle canlı yayında anlattı. Anne Gülay Uygun’un ölümünün ardından bile meselenin çok daha “derin” olduğunu şu sözlerle ima etti: “Onlarca genç kızın şantaj ve tehditle, dayakla kötü yollara sürüklenmesi ve onların üzerinden para kazanılması doğru bir şey değildir ve bunların cezalandırılması gerekiyor”. Uzatmayayım… Müge Anlı, Aleyna Çakır’ın ölümünde bir tür organize grubu işaret ettikçe, Uygunlar’ın kafa karıştıran fotoğrafları sosyal medyaya düşmeye başladı. Oğul Ümitcan’ın MHP binasında, baba Durak Uygun’un Devlet Bahçeli ve Süleyman Soylu ile yan yana fotoğrafları ailenin politik görüşünün altını çiziyordu. Anlı, fay hattının ortasında Uygun ailesinin avukatının “Müge Anlı terörü” ithamının ardından bir açıklama da Pelikan grubuyla arasının kötü olduğu bilinen Adalet Bakanı’ndan geldi. “Bir TV programcısı değildir savcı. Varsa bir delilin arkadaş; yeri adliyedir, karakoldur” dedi. Pazar günü Sabah gazetesini ellerine alanlar Adalet Bakanı’nın açıklamalarındaki bu ayrıntıyı okuyamadılar. Çünkü itinayla ayıklanmıştı. Ama gazetenin sürmanşetinde “Türkiye Müge Anlı’yı izledi” başlığını okudular. Öte yandan kafasını Sabah’tan kaldırıp hükümet medyasının diğer yayınlarına çevirenler, Anlı’nın ağır ifadelerle eleştirildiğini gördü. Öyle görünüyor ki Müge Anlı’nın peşine düştüğü dosya, bu kez iktidar içindeki fay hatlarına denk gelmişti. Anlı’nın her yeni yayınının ardından, yargının Aleyna Çakır’ın ölümünü soruşturma konusundaki isteksizliği de açıkça göze batıyordu. Apolitik görünen bir ölüm hikâyesi Türkiye’nin atardamarına saplanmıştı. İktidar içi tartışmaların konusu Tuhaf, ama ilk de değil… AKP’nin İslamcı kalemlerinin “böyle mi olacaktı” eleştirilerine bakıyorum. Konu gelip Müge Anlı’nın programlarında gösterilen “onunla yattım, bununla kalktım” hikâyelerine dayanıyor. AKP-FETÖ kavgasına bakıyorum. FETÖ’nün yasadışı dinleme dosyalarında Müge Anlı’nın “Müge Öztekin” sahte adıyla önce “silahlı suç örgütü”, ardından “ilkokul önlerinde uyuşturucu sattıran bir çete” üyesi olduğu iddiasıyla dinlendiğini görüyorum. Belli ki FETÖ’cüler Anlı kadar, Anlı etrafındaki ilişkileri kaydetmeye çalışmışlar. AKP içinde Pelikan kavgasına bakıyorum. Milletvekilinin paylaştığı “Müge Anlı programlarının toplumsal dokuda yaptığı tahribat PKK ve FETÖ tahribatı kadar büyük” mesajını görüyorum. AKP’nin Kürt damarı bile Anlı’nın Van depremi mağdurlarını hedef alan sözleriyle ayağa kalkmış. Hükümet medyasında Ahmet Kaya hesaplaşması yaşandığında, yandaşlar “linç edilmesinde Müge Anlı oradaki başrol oyuncularından biridir” diyerek parmaklarıyla onu işaret etmiş. Şikâyet sıralamasında bir numara olan programı için RTÜK içinde AKP’li ve MHP’li üyeler karşı karşıya gelmiş. Kısacası… Belki programlarını izlemeye değer bulmuyorsunuz. Belki adını bile bilmiyorsunuz. Oysa Meclis’te İçişleri Bakanı’na “Devlet kayıpları bulamıyor, cinayetleri çözemiyor da Müge Anlı nasıl yapıyor” diye soru önergesi bile verildi. Hükümet medyasının, parti tabanının, iktidar içi kliklerin, ideolojik grupların yaşadığı çatlakların öyle veya böyle tam ortasında. Belki de Müge Anlı sadece Müge Anlı değildir!",https://www.cumhuriyet.com.tr/yazarlar/baris-terkoglu/muge-anli-kavgasi-bildiginiz-gibi-degil-1767562
Barış Terkoğlu,"‘Kızınla sevişmedim, öptüm’ diyen utanmaz şeyh",03 Eylül 2020 Perşembe,"Sanırım hatırlamıyorsunuz. Benim ise hep gözümün önünde. Umre’den dönen beyaz sakallı adamı karşılarken binlerce insanın havaalanında çektiği zikir... “Elimi öpen cennete gidecek” dediği konuşma... İnsanların o eli öpmek için birbirini ezmesi... “Türkiye Cumhuriyeti son buldu, Osmanlı kuruluyor, Tayyip Bey birinci padişahımız olarak gözüküyor” sözleriyle meydan okuması... AKP’nin tepesindekilerin onunla fotoğraf çektirmek için yarışması... “Hele İslami devlet olsun; en güzel sarığı biz saracağız, en güzel cüppeleri biz giyeceğiz. Vakti saati var her şeyin. Devletin kontrol mekanizmalarında olalım” sözleri... Uşşaki tarikatı şeyhi Fatih Nurullah’tan (Şağban) söz ediyorum. İstanbul Kasımpaşa’da meşhur bir dergâhı var. Anadolu’nun farklı bölgelerinde de sayısız tekkesi. Biri de Sakarya Akyazı’daki 3 katlı bina. Öğrendiğimize göre geçen perşembe günü jandarma, Akyazı’daki dergâha bir baskın düzenlemiş, Fatih Nurullah’ı gözaltına almıştı. Jandarmanın yanında kızının dergâhta cinsel istismara uğradığını söyleyen baba F.A. da vardı. Olaylar büyüdü, müritleri jandarmanın gözleri önünde kızın babasını kemikleri kırılana kadar öldüresiye dövdü. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yaşananlara tanıklık edenler bunları anlatıyordu. Tarikat kurumlarını telefonla aradık. Açan yoktu. Aylardır faal olan Akyazı’daki dergâh ise ertesi gün bir anda “koronavirüs nedeniyle kapalıyız” diyerek kepenkleri indirmişti. Peki, Fatih Nurullah neyle suçlanıyor? 28 Ağustos Cuma günü, Akyazı Cumhuriyet Savcısı İ.S’ye sosyal hizmet görevlisi eşliğinde ifade veren 12 yaşındaki Y.A’nın anlattıkları her şeyi açıklıyor. Y.A’nın annesi de babası da hatta dedesi ve ninesi de Uşşaki dergâhının müridiydi. Y.A. da kardeşleri gibi doğduğundan beri ailesiyle dergâha gidip geliyordu. İstanbul’da bir imam hatip okulunda 7. sınıftaydı. Yazın ailece Akyazı’daki dergâha gelmişlerdi. Baba F.A. tesisat işlerini yapıyor, anne E.A. mutfakta çalışıyor, mağdur Y.A. ise ziyaretçilere yemek ve çay servisi yapıyordu. Üç katlı dergâhın en altında zikir yapılıyordu. Orta katta ziyaretçiler kalıyordu. En üst kat ise Fatih Nurullah’a özeldi. Fatih Nurullah’a çay servisi yapan mağdur Y.A. o gün yaşananları ifadesinde şöyle anlattı: “Üst katta ben ve Fatih’ten başka kimse yoktu. Bana bir şey demeden dudağımdan öptü. Ona bir tepki vermedim. Çünkü korkmuştum. Üst kata çıktığım zaman her fırsatta beni öperdi ve anneme babama söylememem konusunda bana telkinde bulunurdu.” 12 yaşındaki çocuğun savcıya anlattığına göre, öpmekle başlayan süreç istismarın en iğrenç noktalarına varmıştı. Y.A. “Her sabah, sabah namazına giderken beni omzumdan öpüp, pantolonumu indirip, ön bölgemi okşardı” sözleriyle karşı koyamadıklarını anlatıyordu. En acısı ilk olmadığını anlattığı ifadelerdeydi: “Dergâhta 10 yaşlarında bir kız daha vardı. O bana Fatih’in onu kucağına oturttuğunu anlatmıştı.” Savcılık ifadesine giren uzman adli görüşmeci Y.A. tutanağa “ifadenin bu haliyle güvenilir olduğu düşünülmüştür” notunu düşmüştü. Bir saat 25 dakika süren ifade bitti. Odadaki herkes küçük kızın anlattıklarıyla dehşet içindeydi. Dergâhtaki müritlerin ise kafası karışıktı. Kimi bir anda kapanan dergâhta olanları lanetliyor, kimi ise “acaba hocamıza iftira mı atılıyor” diye düşünüyordu. Ta ki o ses kaydına kadar... Baba F.A. ile Fatih Nurullah arasındaki konuşma kaydedilmişti. Kaydın içeriğinde çocuğa yaptığı istismarı itiraf eden Fatih Nurullah, müridine ifşa olmamak için adeta yalvarıyordu. “Mehdiyle evlilik” rüyalarından yola çıkarak çocuğun kendisine verildiği zannına kapıldığını söyleyen Fatih Nurullah, babayı “ileri giden bir şey yok”, “insan nefis taşıyor, aramızda nikâh konuşmaları geçti, hata etmiş olabilirim”, “bekaretinde sorun yok”, “bana yakışmayacak şekilde öpmüş oldum”, “sevişme diye bir şey yok, öptüm”, “bu da Allah’ın bir takdiri” sözleriyle sakinleştirmeye çalışıyordu. Fatih Nurullah’ı çocuğun babasını arayıp yalvartan neden ise belliydi. Mağdur çocuk yaşadıklarını akrabalarına aktarmıştı. Devamını Fatih Nurullah şöyle anlatıyordu: “Deniyor ki bana Y.A. psikolojik sorunlar çekiyor, pedagoga götüreceğiz, seni hapse atacaklar”. Fatih Nurullah, ifşa korkusunu yaşıyordu: “Böyle bir şey olursa daha duramam buralarda, millete rezil oluruz, ben insan içine çıkamam, ya intihar edeceğim ya da gideceğim, havayolları açık olsaydı şimdiye oradaydım.” Bir babayı arayıp kızını istismar ettiğini anlatan tarikat şeyhi ne bekliyordu: “Bu işin raconunu sen kes, beni hanımlarla muhatap etme, canını alayım diyorsan gel canımı al, başka bir şey diyorsan ona da razıyım, ben çıkmaz bir şeyin içine girdim”. Peki, başka bir şey dediği neydi? Fatih Nurullah, “bu senin, sana işaretli diyorsan başımın üstüne, üstünü örtelim diyorsan o da senin alicenaplığın” dedikten sonra ihtimalleri sıralıyordu: “Al diyorsan alayım ama çocuğun yaşı ufak, ilerde olur mu olur, muratlar var mı var, ama şu anda böyle bir durum yok”. Çocuğun annesinin kendisine “babası çok sinirli seni öldürür” dediğini söyleyen Fatih Nurullah, konuşmada Baba F.A.’ya “öldürürse F. öldürsün, benim yerime mehdi olur” diyordu. Kendisi için “mehdi” tanımı yapmaktan çekinmiyordu. Öyle ki Fatih Nurullah istismarına peygamberi alet etmekten bile çekinmiyordu: “Efendimizin sünnetinde var diyeceğim bunu sen anlarsın dışarıdaki adam anlamaz”. Konuşmada bir ayrıntı daha var. Belki de muhafazakâr camianın üzerine düşünmesi, “iyi ki OdaTV, Cumhuriyet, Sözcü gibileri var” demesi gerekiyor. Zira Fatih Nurullah, Allah’tan değil bakın kimden korkuyor: “Büyütüp de kâfirlerin diline laf sürme, OdaTV’ler şunlar bunlar hepsi bizim üzerimize saldırıyor, başımızda binlerce dert var, ben gittim mi zaten tarikat biter, ocağına düştük. (...) Bu OdaTV’si, Sözcü gazetesi saldıracak, ‘tarikatçılar böyle’ lafları olacak.” 21 yıldır müriti olduğu şeyhinin kızına musallat olduğunu duymanın şokunu yaşayan baba, her şeye rağmen şeyhine saygıda kusur etmiyordu. “Sizin de kızınız var” diyerek şeyhinin vicdanına seslenen baba; kızının şeyhini ateşe ittiği, yakasına yapıştığı rüyalar görerek uyandığını anlatıyordu. Nihayetinde baba, kızının uğradığı istismarın boyutunu öğrenince şikâyetçi olmuştu. Tam da şeyhin dediği gibi istismarın peşine baskı altındaki gazeteciler düşmüştü. Elbette karşısındaki tarikatın gücüne bakmadan istismar şikâyetinin gereğini yapan, hatta babanın yediği dayağı jandarmaların ifadeleriyle kayıt altına alan Savcı İ.S. de devletin yapması gerekeni yapmıştı. Fatih Nurullah tutuklandı. Benim şimdi merak ettiğim şu: Yıllardır Fatih Nurullah’a yüz süren halihazırdaki devlet yöneticileri, bu “hatırlı” istismarcıya sahip mi çıkacak? Yoksa 12 yaşındaki bir çocuğun karartılmış geleceğine umut ışığı mı yakacak? Bir de... Fatih Nurullah’ın “devletin kontrol mekanizmalarında olalım” dedikleri kim acaba? Sakın şimdiden onu kurtarmak için kolları sıvayanlar olmasın!",https://www.cumhuriyet.com.tr/yazarlar/baris-terkoglu/kizinla-sevismedim-optum-diyen-utanmaz-seyh-1763009
Barış Terkoğlu,İmralı’da yenen son yemek,28 Eylül 2020 Pazartesi,"Para olmasa da cüzdan ne kalın. Kimlik numarası, sigorta numarası, banka numarası… İnsan hep kayıt altında. Hepsinin de evrakı var. Kafka, nasıl dalga geçmişti: “Dolabı yere yatırıp ne kadar evrak varsa içerisine tıkmış, sonra da Mizzi’yle dolabın kapağının üzerine oturmuş, o anda kapağı yavaş yavaş bastırıp kapamaya uğraşıyorlardı”. Devlet, ordudan başka bürokrasidir. Kaydederken bazen kaydın konusu bile unutulur. Geçen hafta HDP yöneticileri ve eski milletvekilleri gözaltına alındı. Savcılıktan yapılan açıklamaya göre suçlama 6 yıl önceki “Kobani olayları”na dayanıyor. Gözaltı görüntüleri yayımlanırken, “acaba yanlış mı hatırlıyorum” dedim. Malum, 2012- 2015 aralığında, İmralı’da, “çözüm süreci” adıyla PKK ile müzakereler yapılmıştı. Devlet görevlilerinin de katıldığı görüşmeler tutanağa bağlanmış, hem PKK’ye hem devlete yakın farklı görüşten yayınlar tarafından da basılmıştı. Anımsadığım, gözaltılara neden olan hadiselerin ardından da toplantılar devam etmiş, hatta Kobani olayları da konuşulmuştu. Müsteşar: Haydi yemeğe 9 Ocak 2015 tarihli görüşme tutanağı bir yemek sahnesiyle başlıyor. Tuhaf ama Kobani olaylarının ardından yapılan görüşmede “Hadi yemeğe” diyen kişi devletin Kamu Güvenliği Müsteşarı: “Kamu Güvenliği Müsteşarı önce Başkan’ı masaya davet etti. Başkan masaya oturdu. Aynı yemeği biraz önce yediğini, tüm heyetin yemek konusunda hızlı davranmasını, yapılacak toplantı için sürenin önemli olduğunu ifade etti. Çorba, nohut, bulgur pilavı ve muhallebiden oluşan yemek sunuldu. Kamu Güvenliği Müsteşarı, yemeğin buradaki karavana yemeği olduğunu, ancak masanın bu görüntüsünün tarihi olduğunu ifade etti.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tutanakta “Başkan” olarak yazılan Abdullah Öcalan’dan başkası değil. Yemekteki giriş sohbetine Kamu Güvenliği Müsteşarı da İmralı’da planlanan sürecin “tam gaz” devam ettiğini gösteren şu sözlerle dahil oluyordu: “Yukarıda geniş heyetlerin toplantı yapabileceği toplantı salonundaki çalışmalar devam ediyor. Bu toplantıya yetişmedi. Umarım hazır olduğunda daha geniş heyetlerin tartışma yapabileceği salonda toplantılarımızı yapacağız.” Davutoğlu’nun ‘Kobani’ tereddüdü Gerçekten de Kamu Güvenliği Müsteşarı, hükümetle HDP’lilerin yaptığı toplantıların Davutoğlu’nun başbakanlığı süresinde de devam ettiğini söylüyordu. Peki, “Kobani olayları”? Acaba mesele nasıl konuşuldu? Sırrı Süreyya Önder şöyle anlatıyor: “Başbakan (Davutoğlu) daha çok kamu güvenliği ile ilgili 6-7 Ekim olaylarını örnek göstererek, eleştiri yaparak toplantıya başladı. Yaptığımız toplantının yapılıp yapılmamasına da tereddütlü yaklaştığını ve 6-7 Ekim olaylarının sürece büyük zarar verdiğini belirtti. Bu konuda hem Selahattin Bey’i hem de HDP’yi eleştirerek başladı. ‘Bu görüşmeye karar verirken bile tereddüt ettim’ dedi. Biz Başbakan’ın bu yaklaşımını doğru bulmadığımızı, aslında en fazla bu tür durumlarda bir araya gelinmesi ve iletişimin hiç kopmaması gerektiğini ifade etmeye çalıştık. 6-7 Ekim olayına aslında hükümetin tavrının neden olduğunu, MYK çağrısından önce son ana kadar hem heyetimizin pek çok girişimde bulunduğunu, hem de Selahattin Bey’in Başbakan’la bir telefon görüşmesi yaptığını, Kobani’ye ilişkin olumlu en ufak cevap alınsaydı MYK çağrısının da yapılmayacağını ve MYK çağrısından önce aslında insanların sokağa çıktığını anlatmaya çalıştık.” Örgütü yönetmenize müsaade ediyoruz Hadiseler üzerine yapılan tartışmaya rağmen görüşmelerin sorunsuz şekilde devam ettiği anlaşılıyor. Nitekim müsteşar, Önder’e şöyle katkıda bulunuyor: “Oradaki toplantı da format olarak önemliydi. Buradaki toplantı da bu formatla ilk toplantı olması açısından önemlidir. Bu süreçle ilgili bir kararlılığın göstergesidir.” Bu tatlı sohbet, Müsteşar’ın Öcalan’a Kandil’deki PKK’lileri şikâyetiyle kesiliyor. Öcalan, koşullarından şikâyet edince Müsteşar şöyle yanıt veriyor: “Bu konuda siz de haksızlık yapıyorsunuz. Siz buradan örgütü yönetiyorsunuz. Buna müsaade ediyoruz. Heyetlerin geliş gidiş imkânlarını da sağlıyoruz.” Öcalan’dan darbe öngörüsü 15 Temmuz darbe girişiminden bir buçuk yıl önce yapılan konuşmada, FETÖ sürecin önünde engel olarak konuşulurken, Öcalan şu tespitte bulunuyor: “Kobani savaşında ısrar olursa bunun arkası darbedir. Kobani’de bir darbe mayalanıyor. Bu en son dünkü Paris olayı da müthiş bir darbe hazırlandığını gösteriyor. Erdoğan acımasızca götürülecek. Daha önce Mursi örneğini vermiştim, ama daha kötü bir son onun için hazırlanıyor. PKK’yi de kullanmak isteyecekler. PKK üzerinden darbe inşa edilmek isteniyor. Mevcut savaş tarzı da buna yol açıyor. İşte 6-7 Ekim’de ortaya çıktı. Ben mektup yazmasam darbe olacaktı. Hiçbiriniz bunun farkında değildiniz. Bırakın kırk kişiyi, sınırsız ölümler yaşanacaktı.” Kandil’e mesaj verin ısrarı “Ben burada son çıkarılan çerçeve yasayla birlikte müzakerenin görevlisiyim. Güvenlik güçlerinin hükümet üzerine baskısı var. Vatandaşların da baskısı var. Kamu düzeni Başbakan için olmazsa olmaz. Somut olarak Kandil’e bir mesajınız yok mu?” diyen Müsteşarının ağzından devlet, Kobani olaylarının ardından sükûnet için Öcalan’dan bir şeyler yapmasını istiyor. “Öyle bir proje ileteceğiz ki, PKK silahları bırakıyor, kamu düzeninin bir gücü haline geliyor” sözleriyle vaadini sıralayan Öcalan, “Başbakan’a deyin ki, kamu düzeninin tamamen oturmasında tarihi rol oynayacağız. Fakat bu, bu toplantıda olmaz” diyerek biraz daha süre istiyor. Görüşmelerin Kobani olaylarına rağmen hangi üslupla sürdüğünü 4 Şubat 2015’te Kamu Güvenliği Müsteşarı’nın Öcalan’ın yeleğine iltifatı belki hissettirebilir: “Sabahtan beri size çok yakıştığını söyledik.” İttifak değişti “6-7 Ekim’in kendisi provokasyondu” diyen Öcalan’la süren görüşmelerdeki hava, 6 yıl öncesine dair farklı bir resim ortaya koyuyor. Sanki Cumhur İttifakı o gün AKP, HDP ve İmralı’dan oluşuyordu. Günah keçileri ise AKP’ye karşı olan CHP, MHP idi. Konuşmalarda FETÖ ve Kandil ise süreci sabote eden iki ayrı güç olarak tanımlanıyordu. Nitekim Kobani olaylarının da Kandil ve FETÖ’ye mal edilerek “hiçbir şey olmamış gibi” üzerinden atlandığı, bugün gözaltına alınan HDP’lilerle müzakerelerin devam ettiği görülüyor. Dolmabahçe mutabakatına rağmen 2015’te yaşanan kırılmanın ardından beklenen darbe gerçekleşirken iktidar koalisyonu da değişti. HDP atılırken, boşluk MHP ile tamamlandı. Artık kimsenin yüzüne bakmadığı kayıtları ya gözaltındaki HDP’liler “böyle konuşmamıştık” diye açarsa. Ya da iktidarın gecikmiş ortakları “böyle konuşmuşsunuz” diye çıkarırsa. Sırlar, dolapların kapağına oturarak saklanacak gibi değil.",https://www.cumhuriyet.com.tr/yazarlar/baris-terkoglu/imralida-yenen-son-yemek-1769343
Barış Terkoğlu,Kapalı kapılar ardında ne konuşuldu?,31 Ağustos 2020 Pazartesi,"Derdini kâğıda yazıp dibine gömüyorsun. Gölgesinde dinlendiğin ağaç kuruyor. Suçlu dert mi, kâğıt mı, yoksa bir damla suyu çok gören mi? Felaketleri, ölümleri, yok oluşları izliyoruz. Sebebi bizsek günahlarımızın, kayıtsızlıklarımızın, suçlarımızın zehirli elmasını hep başkalarına dişletiyoruz. Eski AKP Milletvekili Resul Tosun, bir televizyon programında “2004’teki Milli Güvenlik Kurulu (MGK) kararını da biz sumenaltı ettik” dedi. Sözleri günlerce tartışıldı. Aslında büyük bir yenilik içermiyor. AKP-FETÖ ortaklığının bitmesinin ardından, 7 sene önce, 2004 MGK’si yine gündeme gelmişti. Dönemin Başbakanlık Müsteşarı Ömer Dinçer, “Hiçbir işlem yapmadan dosyasını kaldırdık” diyerek ne yapıldığını, daha doğrusu yapılmadığını, itiraf etmişti. AKP’li siyasetçiler o günden bu yana çeşitli ağızlardan TSK’nin ve MİT’in FETÖ’ye karşı tavsiyelerini “rafa kaldırdıklarını” tekrar ediyordu. Resul Tosun, dün Star gazetesindeki yazısında bir adım ileri gitti. Askerin hedefinin Fethullahçılar değil, bütün muhafazakârlar olduğunu söyledi ve “Hükümet 2004 kararlarını sumenaltı etmekle doğru yapmıştır” dedi. Haliyle ortaya şöyle tuhaf bir tablo çıktı: 2014 yılına kadar FETÖ’nün önünü açmak, ona karşı olan adımları engellemek hatta destek olmak doğruydu! 2004 MGK’sinin tutanakları İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Peki, gerçekten öyle mi? Yani TSK ve MİT, kapalı kapılar ardında FETÖ’yü değil de bütün muhafazakârları mı hedef aldı? Yanıtı bulmak için bugüne kadar konuşulanların bir adım ötesine geçelim. MGK tutanaklarını açalım. Nasıl mı buldum? Balyoz Kumpas Davası’nın 3. İddianamesi’nin ek klasörlerinden rahatça ulaşılabiliyor. Üstelik... 9 yıl önce, söz konusu MGK belgeleri iddianameye konulduğunda, davanın sanıkları ve avukatları, bu gizli belgeleri ek klasörlere koyarak ifşa eden savcı ve hâkimler hakkında suç duyurusunda bulunmuştu. Ancak neden bilinmez, Türk yargısı, devlet sırlarını açık edenlere karşı, ellerindeki suç duyurularına rağmen herhangi bir işlem yapmadı. Belki de “rafa kaldırma politikası” halen sürdürülüyordu. Gelelim tutanaklara... Söz konusu klasörde 2004 yılının haziran ayında MGK’ye sunulan “Türkiye’deki Nurculuk Faaliyetleri ve Fethullah Gülen” başlıklı bir bilgi notu var. “Nurculuk” denilse de TSK ve MİT tarafından hazırlanan 11 sayfalık notun neredeyse 7 sayfası Fethullahçıları hedef alıyor. Devlet içinde örgütlenen örgütün, Gülen’in ABD’ye gidişinin ardından oradan yönetildiği ve Türkiye için yakın geleceği için büyük tehdit olduğu anlatılıyor. 25 Haziran 2004’te, MGK’de bir MİT personelinin yaptığı bu sunumun ardından, herkes Fethullahçılar üzerine eteklerindeki taşları dökmeye başlıyor. Toplantının zabıtları yine aynı klasörde bulunabiliyor. ‘Devlet içinde devlet’ Dönemin Cumhurbaşkanı Ahmet Necdet Sezer’in söz konusu çalışmanın özellikle yurtiçi faaliyetlerini anlattığı kısmının eksik kaldığına dair eleştirisi dikkat çekiyor. Ardından söz alan dönemin Genelkurmay Başkanı Hilmi Özkök konuşmaya 16 yıl sonra okunduğunda manidar görünen şu ifadelerle başlıyor: “Fethullah Gülen irticai grubunun yurtiçi örgütlenme ve faaliyetleri ile devlet içinde devlet özelliği göstermekte...” Özkök, konuşmasının devamında dönemin Dışişleri Bakanı Abdullah Gül’ün imzaladığı Gülen okullarına destek genelgesini şöyle eleştiriyor: “Özellikle Dışişleri Bakanlığı tarafından yayımlanan 3847 numaralı genelge ile Fethullah Gülen irticai gruba mensup kişilerle temas kurmaları ve desteklenmeleri konusunda ülkemizin resmi görevlilerine talimat verilmesi Cumhuriyet rejimi düşmanlarına cesaret vermiştir.” Özkök’ün uyarısı şöyle devam ediyor: “Fethullah Gülen irticai grubunun faaliyetlerinin önlenememesi durumunda kanser gibi anayasal organları içeriden çürüteceği ve süratle yayılarak rejimi tehdit edeceği kaçınılmaz bir gerçektir.” Özkök, örtülü bir dille hükümeti de FETÖ’ye destek politikası nedeniyle eleştiriyor: “Başta Fethullah Gülen irticai grubu olmak üzere, Nurcu gruplara ilgi gösterilmesinin yaratacağı rahatsızlıklar çeşitli platformlarda müteaddit defalar dile getirilmesine rağmen, bu tutumun devam ettirilmesi maksadını anlamak mümkün değildir.” Özkök’ün hükümete, FETÖ’ye karşı birlikte çalışma önerdiği de görülüyor: “Sorun artık, Cumhuriyet rejiminin bekası sorunudur. Devlet bütünü ile bir sorumluluk imtihanı vermektedir. Başarı bütün Cumhuriyet kurum ve kuruluşlarının görevlerini yapmalarına bağlıdır.” FETÖ’ye karşı alınması gereken tedbirleri, sızmaları önlemekten yurtlar açarak öğrencilere sahip çıkmaya kadar maddeler halinde sıralayan Özkök, görünen köyü de tarif ediyor: “Öyle bir grup oluşuyor ki bunların okullarında veya bunların öğretilerinde veya bunların nüfuzu altında, bunlar herhangi bir şekilde çok süratle anayasal olmayan yönlere yönlendirilebilir.” Hükümet tek bir kelime edemedi Özkök’ün konuşmasının şahsi fikirlerinden çok Gülen’e karşı Genelkurmay’ın doktrini olduğu anlaşılıyor. Nitekim dönemin Deniz Kuvvetleri Komutanı Özden Örnek, FETÖ’nün ılımlı İslam projesinin bir parçası olarak ABD’den aldığı desteğe dair ayrıntılı bir konuşma yapıyor. Jandarma Genel Komutanı Şener Eruygur da “Fethullah Gülen grubunun yurtdışı ve yurtiçinde olağanüstü bir örgütlenme mali ve medya gücü vardır. Mevcut bilgilerimize göre, Türkiye’de büyük çapta kadrolaşmasını tamamlamış bulunmaktadır. Buna ek olarak, yine takdim edildiği gibi önemli ölçüde dış destek de bulmaya başlamıştır” diyerek Gülen’in girdiği aşamayı anlatıyor. Devamında söz alan dönemin Başbakanı Erdoğan’ın da aralarında olduğu hükümet üyelerinin genel geçer konuşmalar yapmaları, FETÖ tehlikesine dair tek bir ifade kullanmamaları dikkat çekiyor. Hilmi Özkök’ün yıllar sonra söz konusu toplantıya dair “Hükümeti uyardık ama bir şey yapmadılar” açıklamasının doğru olduğu anlaşılıyor. Özetle… 2004 MGK’lerinde de sonrasında da TSK ve MİT, ne dindarları ne muhafazakârları ne de bir siyasi görüşü hedef aldı. Adını vererek Fethullahçı örgütlenmeyi ve onunla açık işbirliği yapanları tehlike olarak tanımladı. Hatta önerilen tedbirler arasında dinin bu örgütün sapkın anlayışından kurtarılması için Diyanet’in devreye girmesi dahi vardı. Buna karşın siyasi iktidar, 2014 yılına kadar FETÖ ile ilişkisini “asker dindarları hedef alıyor” illüzyonuyla sürdürdü. Ne garip, söz konusu MGK’lerde FETÖ ile işbirliği yaptığı kayıt altına alınan diğer Nurcu gruplar bugün halen yoluna tam gaz devam ediyor. Kendi kabahatlerimizi başkalarının eylemi saymayı marifet sayıyoruz. Oysa günahlarımızla barışmamız bir başka ağacı kurumaktan kurtaracak.",https://www.cumhuriyet.com.tr/yazarlar/baris-terkoglu/kapali-kapilar-ardinda-ne-konusuldu-1762264
Barış Terkoğlu,"Yeter artık, şu Cumhurbaşkanı’nı kandırmayın!",30 Temmuz 2020 Perşembe,"“Hüsnü Bayramoğlu Ağabeyimiz ile Genelkurmay Başkanımız Ayasofya’da. Şu manzara yakın bir zaman önce sadece hayal ve ümit idi. Şimdi görüyoruz.” Genelkurmay Başkanı Yaşar Güler’in, Nur cemaatinin Meşveret grubu önderlerinden Hüsnü Bayramoğlu ile Ayasofya açılışında verdiği omuz omuza poz, Nurcuları heyecanlandırdı. Neredeyse tek kalemden çıkmış gibi “bugünleri de gördük” dediler. Harika Bir Haber Türkiye’nin En Geniş Kapsamlı İşitme Cihazları Best Hearing Aids Üstelik bu ilk de değil... 15 Temmuz’dan sonraki ilk 29 Ekim Resepsiyonu’nda, Nurcuların “Hüsnü Ağabey” dedikleri Bayramoğlu, dönemin Genelkurmay Başkanı Hulusi Akar ile el ele görülmüştü. Akar ondan dua istemiş, “Ordu ile alakadarız” diyen Bayramoğlu ise duasını eksik etmemişti. Milli Eğitim Bakanlığı ile imzaladığı protokol sayesinde, okullarda “değerler eğitimi” vermesiyle tanıdığımız Meşveret grubu, 2012’ye kadar FETÖ ile iyi ilişkilere sahipti. Bu köşeyi okuyanlar hatırlayacaktır. Gazeteci Can Özçelik’in “FETÖ Borsası” kitabında yer alan Meşveretçi bir askerin ifadesini yazmıştım. TSK içindeki Meşveretçi askerlerin sohbet toplantılarını, içlerinden biri anlatıyordu. 2012 yılında Risalelerin sadeleştirilmesi tartışmasıyla Nurculuk içindeki yollar ayrılana kadar, TSK’deki FETÖ’cüler ile Meşveretçiler gül gibi geçinip gidiyor, hatta birbirlerine destek oluyordu. Zaten Tahşiyeciler gibi birkaç münferit örnek dışında hangi Nurcu grup FETÖ’ye sırtını dönmüştü ki... Fakat ben başka bir şeye daha takıldım. Ayasofya’nın açılışı sırasında, Hüsnü Bayramoğlu’nun sayısız fotoğrafını, AKP’li milletvekilleri de Nurcu şakirtler de şu notla paylaştı: “Ayasofya’nın açılmasını ben göremeyeceğim Hüsnü görecek, ben kabrimden seyredeceğim.” Bilmeyenler anlamayabilir. Şöyle anlatalım... Hüsnü Bayramoğlu, Said-i Nursi’nin halen hayatta olan son vekili. Meşveretçi efsaneye göre, Said-i Nursi sayısız kehanetlerinden birini daha sergilemişti! Öyle ya Diyanet’in gayri resmi Tarikatlar Raporu bile, genel olarak Nurcuları özel olarak Meşveretçiler’i, Said-i Nursi’yi “ahir zamanda beklenen ve özel görevlendirilen bir zat” olarak takdim etmekle eleştiriyordu. Meşveretçilere göre Said-i Nursi yıllar önce Ayasofya’nın açılacağını bilmekle kalmamış, “ben değil Hüsnü görecek” diyerek bir adım da ötesine geçmişti. “Yapmayın Hüsnü Bey, din kardeşiyiz” diyerek geçebilirdik. Fakat hükümet medyası Ayasofya’nın açılış haberini “Hüsnü görecekti, gördü” hikâyesiyle anlatmaya başlamıştı bile. Cumhurbaşkanı bile ikna olmuş olacak ki “Hüsnü Ağabey”i telefonla arayıp Ayasofya’ya davet etmiş, kehaneti tamamına erdirmek istemişti. Elbette Erdoğan uydurmuyordu. Biraz karıştırınca 10 Temmuz’da Bayramoğlu’nun Erdoğan’a yazdığı mektubu buldum. Ayasofya’nın açılma kararının Resmi Gazete’de yayımlandığı o gün Erdoğan’ı tebrik etmiş, ardından efsaneye teğet geçen bir hikâyeye mektupta yer vermişti. Yani “Hüsnü Ayasofya’yı görecek” efsanesinin kökeni bizzat Hüsnü Bey’e dayanıyor gibi görünüyordu. Günahını almayalım, belki de onun anlattığı başka bir olay “şeyh uçmaz mürit uçurur” örneğindeki gibi müritleri tarafından çarpıtılmıştı. Mesele böyle bitmedi tabii. Tuttuğumuz ipin ucunu takip ediyorduk. Hemen “Hüsnüsevmezler” grubunun kaynaklarına baktım. Malum, Nurcular arasında Said-i Nursi’nin iki talebesi, Hüsnü Bayramoğlu ile Nesil grubundan Mehmet Fırıncı arasındaki post kavgası son dönemde öne çıkıyordu. Evet, Erdoğan’ın “Hüsnü Ağabey” gibi “Mehmet Ağabey”i aradığı görüntüler de ortaya çıkmıştı. Ama iki “ağabey” taraftarları arasındaki kavga birbirlerini FETÖ’cülükle, ajanlıkla, yalancılıkla, hainlikle suçlamaya kadar varmıştı. Mehmet Fırıncı’ya yakın Hüseyin Yılmaz, 25 Temmuz’da tam da merak ettiğim soruya yanıt veren bir yazı yazdı. Üstelik Yılmaz, 30 sene önce “Ayasofya” diye bir kitap çıkarmıştı. Yani konuyu biliyordu. Bütün Nur külliyatını tarayan Yılmaz, “Üstadın neredeyse sırtını kaşımasından oturma şekline kadar kayıt altına alınmış yüzlerce kaynak arasında” böyle bir şeye rast gelmediğini söylüyordu. Said-i Nursi’nin öğrencilerinin hatıralarında yer almadığı gibi, Hüsnü Bayramoğlu da Erdoğan Ayasofya’yı açana kadar, hiçbir yerde “Ayasofya’nın açılışını Hüsnü görecek” efsanesini anlatmamıştı. Yılmaz’ın yazısı yaşanan kavgayı daha da sertleştirdi. İki Nurcu grup arasında ağır sözler havada uçuştu. Derken, Hüsnü Bayramoğlu’na en yakın isimlerden Mehmet Rıza Derindağ önceki gün konu üzerine bir yanıt yazısı kaleme aldı. Özür dilemedi ama Said-i Nursi’nin “Ayasofya açılacak, ben göremeyeceğim, Hüsnü görecek” diye bir açıklamasının olmadığını kabul ediyordu. Aslında kendilerinin kaynak olduğu, dilden dile büyüyen, hiç de itiraz etmedikleri kehanet hikâyesini “gazete ve televizyonlardan bazılarının hüsnü niyeti” diyerek açıklıyor, suçu medyanın “iyi niyetli asparagası”na bağlıyordu. Günlerce hakarete uğrayan Hüseyin Yılmaz, haliyle bu duruma isyan eden bir yazı daha yazdı. Yılmaz, “Nihayet itiraf ettiler: Üstat ‘Ayasofya’nın açılışını Hüsnü görecek’ demedi” başlıklı yazısında soruyordu: “Kıyametler kopardınız, etmediğiniz hakaret, düşmediğiniz ahlaksızlık çukuru kalmadı! Değdi mi? Madem başından beri adınız gibi bundan emindiniz, bu aptalca yalanı niye söylediniz?” Nihayete kavuştu. Günlerdir dilden dile dolaşan, haberlere konu olan, Meşveretçilere kanat taktıran, Said-i Nursi’ye biçilen mesiyanik mucize öykülerinden günümüze güç devşiren öykü yalan çıkmıştı. Bir müridinin geleceğe dair rivayetlerini dinleyen yaşlı Said-i Nursi’nin, en genç öğrencisini göstererek söylediği “ben artık göremem Hüsnü görür inşallah” temennisi, Erdoğan Ayasofya’yı açınca çarpıtılarak ve Ayasofya eklenerek kehanete dönüştürülmüştü. Görülüyor ki Erdoğan, Ayasofya kızıl elmasını ısırarak, imamesi kopmuş tespih taneleri gibi saçılmış İslamcıları, yeniden aynı ipe dizmeye niyet etti. Ancak her nedense Cumhurbaşkanı dahil herkesin kandırıldığı, Genelkurmay başkanlarının örgütlenmesine yol verdiği bu cemaat hikâyesi bana pek tanıdık geliyor. Zaten bütün günahlarımız, bizim tamamlanmamış arzularımızın tekrarı değil mi?",https://www.cumhuriyet.com.tr/yazarlar/baris-terkoglu/yeter-artik-su-cumhurbaskanini-kandirmayin-1754919
Barış Terkoğlu,Erdoğan’ın ‘sorumluyum’ dediği ihanet,10 Ağustos 2020 Pazartesi,"“Bir varmış bir yokmuş” diye başlıyoruz. Ardından duymak istediklerimizi ağzımızdan çıkarıyoruz. Masal, ejderhaları ya da perileri öğretmiyor. Bizim “iyi” bildiğimizin kazanacağı inancını büyütüyor. Anlatılanın gerçek olmadığı ise önemsiz bir ayrıntı oluyor. “Dolar arttı” diyoruz. Üç günde doların 6 lira 90 kuruştan 7 lira 35 kuruşa dayanmasını böyle anlatıyoruz. Oysa ABD’nin ekonomik savaş ilan ettiği Çin’in, soğuk savaşta olduğu Rusya’nın, hatta ekonomik ambargo altındaki İran’ın parası da Türk Lirası karşısında zirve yaptı. Haliyle doğru ifade “Türk Lirası değer kaybetmeye devam ediyor” olacak. Yediğimiz domatesten arabaya koyduğumuz benzine kadar her şeyin fiyatının artacağını, daha da yoksullaşacağımızı gösteriyor. Türk ekonomisinin kötü yönetildiği, bunun bedelini de halkın ödediği gerçeğinin üstünü örtmeye çalışanlar ise masal anlatmayı sürdürüyor. Perdeyi kaldırmak için ise gerçeğin ucundan tutmak gerekiyor. Taşı toprağı borçlu İstanbul Gazetemizin emektar muhabiri Hazal Ocak’ın “İhanet” kitabını okuyorum. Adını Cumhurbaşkanı Erdoğan’ın “İstanbul’a ihanet ettik, bundan ben de sorumluyum” sözünden almış. İstanbul’un taşıyla toprağıyla yağmalanarak nasıl tüketildiğini anlatıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yerel seçimler 2019 yılının mart ayında yapıldı. İstanbul’da “bu sayılmaz” denilince haziranda bir kez daha yapıldı. Peki, 25 yıl boyunca İstanbul Büyükşehir Belediyesi’ni (İBB) yöneten yapı, kasayı nasıl teslim etti? Hazal Ocak’ın kitabından okuyoruz. Belediye 2018 yılını o günün parasıyla 22 milyar lira borçla kapattı. Her yıl bütçede verilen açık, 2018 yılına gelindiğinde 3 milyar 700 milyon liraya ulaşmıştı. Zira o yıl belediyenin geliri 18 milyar 400 milyon, gideri 22 milyar 100 milyon liraydı. “22 milyar liralık borç, 25 yılda yavaş yavaş birikmiştir” demeyin… Çünkü 2014 yılında 6 milyardı. Sadece 4 senede neredeyse 4 katına fırladı. Üstelik, Ekrem İmamoğlu belediyenin başına geçtiği güne kadar, yani 2019 yılının ilk 6 ayında 22 milyardan 27 milyar liraya çıktı. Kısacası “artık bizden kimse hesap soramaz” diyenler yemelere doyamadı. Hani “faiz” diye nutuklar atıyorlar ya… Elbette borcun olduğu yerde faiz de oluyor. 2019 yılında belediye, İstanbullunun parasının 1 milyar liradan fazlasını faize ödemek zorunda kaldı. Borç kimi zengin ediyor? Tabii mesele tahmin ettiğiniz gibi. Devletin malı deniz olunca, yiyen de tabii ki tanıdık müteahhitler ya da yandaş vakıflar oluyor. İhanet kitabından rakam verelim... 2016’da belediyenin müteahhitlere borcu 1 milyar 892 milyon iken, 2018 yılı sonunda 4 milyar 338 milyon lira oldu. 2019 yılına gelindiğinde belediyeden alacaklı firmaların 500’den fazla olduğu görülüyordu. Bir tüccar yapsa kara listeye girer, 2018 yılı sonunda belediyenin kasasında 102 milyon lira varken, piyasaya verdiği çeklerin ve ödeme emirlerinin toplamı 508 milyon liraydı. Dolardan bile zarar İstanbul, bir şehirden fazla, neredeyse bir ülke. Düşünün İstanbul’un ekonomisi 130 ülkeden büyük. Peki, onu yönetenlerin kafası bu vizyonda mıydı? Şöyle anlatalım… 2017 yılında, yani sadece 3 yıl önce, dolar bir anda 3 lirayı aşmıştı. Cumhurbaşkanı Erdoğan yine “dolar bozdurma kampanyası” başlatmıştı. İBB de bu kampanyaya katıldı. Kasasındaki 41 milyon doları bozdurdu. Ama şöyle bir sorun vardı. İBB’nin borcunun 6 milyar 400 milyon lirası o an itibarıyla döviz üzerinden dış borçtu. Bu kez yeniden dolar almaya başlayan İBB, aradaki kur farkı nedeniyle 18 milyon lira zarar etti. Arabalarla kurulan saltanat Kamu kaynaklarını har vurup harman savurma o halde ki... Hazal Ocak’ın kitabından öğreniyoruz, 2019 yılına gelindiğinde belediyede çalışan sayısı 13 bin 655 kişi. Kiralanan araba sayısı ise 1717. Yani her 8 çalışana bir araba düşüyor. Belediyede 8 genel sekreter ve yardımcısı, 28 daire başkanı, 100 müdür, 29 müdür yardımcısı ve 478 şef bulunuyor. Toplandığında 643 “yönetici” sıfatlı insan ediyor. Bütün yöneticilere birer kiralık araç dahi verilse geriye binin üzerinde araba kalıyor. Belediye, hem bol bol araç kiralama ile yandaş sermayeyi zengin etti. Öte yandan fazla arabaları protokol imzaladığı yandaş vakıflara, projelere göndererek milletin malını onlar için kullandı. Seçim sonrasında Yenikapı’da sergilenen araçlarla başlayan tartışma, kamu kaynaklarının nasıl heba edildiğinin resmiydi. Üstelik... 31 Mart seçimlerinden tekrarının yapıldığı 24 Haziran’a kadar el çabukluğuyla 517 araç iade edilmişti. Sergilenen 730 araç eklendiğinde fazladan yıllık kira gideri 35 milyon 750 bin lira, yakıt gideri ise 13 milyon 750 bin liraydı. Hazal Ocak, kitabında iki seçim arası apar topar elden çıkarılan araçların peşine de düşmüş: “Tam 104 tanesi lüks kategorisindeydi. 31 tane Opel Insignia, 15 tane Skoda SüperB, 37 tane Volkswagen Passat ve 18 tane de Caravelle, listede sıralanıyordu. Arabaların modelleri 2015 ile 2018 yılı arasında değişiyordu. Listede lüks araçların dışında 175 tane Renault Clio Sport, 57 tane de Renault Megane vardı.” Üretmeden yağmalanan ekonomi Düşünün, belediye kaldırımları parsellemiş, araçları kiralayan İSPARK diye bir şirket kurmuş. Nasıl olmuş ise bu da zarar etmiş. Yani sokaklara araçlar bedavaya park etse kamu bütçesi daha rahatlayacak. Bu kadar akıldışına çıkmış bir sistemden söz ediyoruz. Hazal Ocak’ın İhanet kitabından İSPARK’ın arpalığa dönüşmesinin hikâyelerini okuyoruz. Her gün tıklım tıkış bindiğimiz metrobüslerin alımında bile iflas etmiş bir şirkete milyonlarca Avro kazandırıldığını okuyup öfkeleniyoruz. Söylemek istediğim açık... Türk ekonomisi masalları bir yana, 25 yıl aynı zihniyetin yönettiği İstanbul’un ekonomisinin nasıl batırıldığını hiç anlatmıyoruz. Oysa İstanbul’un hikâyesi, Türkiye’nin hikâyesi. Dürüst olsak, devlet mallarını sattık, kamu mülkiyetini yandaşlarımıza yağmalattık, millete ait varlığı kendimiz için kullandık, üretime dayanmayan bir ekonomiyle sürekli tükettik diyeceğiz. Ama “ah şu dış güçler” ya da “bize operasyon yapıyorlar” diye anlatmak işimize geliyor. Dikkat edin, Külkedisi’ni uçuran sihirli ayakkabıyı çalan dış güçler masalını ya da Pamuk Prenses’i zehirleyen kötü kalpli lobiler masalını dinlerken uyumayın. Çünkü uyursanız, daha da yoksullaşırsınız.",https://www.cumhuriyet.com.tr/yazarlar/baris-terkoglu/erdoganin-sorumluyum-dedigi-ihanet-1757279
Barış Terkoğlu,Türk İslamcılığının Talibanlaşması,23 Temmuz 2020 Perşembe,"Ateşler içinde yanıyordu. Küçük çocuk olsa annesi soğuk suyun altına sokardı. O ise tersini yaptı. Başından ayakucuna örten kıyafetini giydi. Dünyayı kumaştan bir ızgaranın ardından gördüğü örtüyle yüzünü örttü. Doktora gitti. İyileşsin diye yazılan reçeteyi ise eşine verdi. Kocası “geçmiş olsun” demek yerine ona vurdu. Çünkü reçetenin üzerinde karısının adı yazıyordu. İnancına göre kadının yabancı bir erkeğe ismini söylemesi günahtı. 20. yüzyılda Doğu modernleşmesinin simgesi olan iki ülkeden bugün kadın çığlıkları yükseliyor. Birinde kadının adı bile yok. Afganistan’dakiler bu nedenle “Adım Nerede” diye kampanya yapıyor. Türkiye’de ise neyse ki, belki de ne yazık ki, kadınların sadece “adı” var. Kimi zaman Özgecan Aslan kimi zaman Emine Bulut kimi zaman Pınar Gültekin... Kadınlar katledilen hemcinslerinin ismini söyleyerek sokağa çıkıyor. Devleti yöneten zihniyetin erkek olduğunu bir kez de üniformalı şiddet onlara hatırlatıyor. Talibanlaşmak bir siyasi model olabilir mi? “Öğrenciler” anlamına geliyor. Medreselerde eğitim alanlar öğrendikleri dini günden güne katılaştırarak ülkeyi felç ediyor. Heykel yıkıyor, kâkül kesiyor. Kadın doktorların kalp ameliyatı yaptığı düzeni, kadının doktora adını söyleyemediği hale getiriyor. Su damlatan musluğu sürekli daha da sıkarak sonunda açamamak gibi. Dini siyasallaştıranlar, parçası oldukları düzenin sorunlarıyla yüzleşmek yerine, dini daha da siyasallaştırarak işin içinden çıkmaya çalışıyor. Bir tarikat yurdundaki toplu istismar ya da sobalı bir evdeki kadın katli damlaların sesini yeniden duymamızı sağlıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Musluk, bu kez İstanbul Sözleşmesi’ni yırtarak sıkılmaya çalışılıyor. Hatırlayın, adı nereden geliyor? 11 Mayıs 2011’de İstanbul’da gerçekleşen Avrupa Konseyi Bakanlar Kurulu toplantısında Türkiye’nin öncülüğünde imzaya açılmıştı. İlk imzalayan dönemin AKP hükümetiydi. Bu konuda bir kafa karşıklığı var. Sözleşme, Avrupa Birliği’nin veya onun siyasi kanadı Avrupa Parlamentosu’nun değil. 1949’dan itibaren Türkiye’nin bizzat kurucu üye olduğu Avrupa Konseyi’nin. Dahası... Sözleşmenin imzalandığı gün Avrupa Konseyi Parlamenterler Meclisi’nin Başkanı kimdi dersiniz? Bugünkü hükümetin Dışişleri Bakanı Mevlüt Çavuşoğlu. Sözleşmenin imzalandığı gün Avrupa Konseyi’nin dönem başkanlığını da Türkiye yürütüyordu. İlk imzacı Türkiye, bütün Avrupa’ya, kadına yönelik şiddetin ve ayrımcılığın son bulması için sözleşmeyi imzalama ve iç hukukunu buna göre düzenleme çağrısı yaptı. Sözleşme yine AKP hükümeti tarafından 11 Kasım 2011’de Meclis’e sunuldu. En üstteki imza dönemin Başbakanı Recep Tayyip Erdoğan’a aitti. Bugün AKP Gaziantep Belediye Başkanı olan, dönemin Aile Bakanı Fatma Şahin hızlandırmak için çalıştı. AKP milletvekili Azize Sibel Gönül başkanlığındaki Kadın-Erkek Fırsat Eşitliği Komisyonu, 22 Kasım 2011’de oybirliği ile teklifi kabul etti. Gönül, daha sonra AKP Kadın Kolları başkanlığı yaptı. Son seçimde de partisinin İzmit Belediyesi başkan adayıydı. 24 Kasım 2011 tarihinde ise AKP milletvekili Volkan Bozkır başkanlığındaki Dışişleri Komisyonu tasarıyı oybirliği ile kabul etti. Bozkır’ın bugün hükümetin desteğiyle Birleşmiş Milletler 75. Genel Kurul Başkanı seçildiğini hatırlatalım. Sözleşmeyi aynı gün genel kurula getiren Meclis Başkanı Cemil Çiçek’ti. Bugün Cumhurbaşkanlığı Yüksek İstişare Kurulu üyesi olan Çiçek, o gün Fatma Şahin’i aramış ve “Bana düşen ne varsa sonuna kadar destek vermeye hazırım” demişti. Bu çabukluğun nedeni bir denkleşmeydi. 23 Kasım’da Meclis’te söz alan AKP vekili Azize Sibel Gönül, “Bu uluslararası anlaşmanın hayırlı olmasını diliyorum, 25 Kasım Kadına Yönelik Şiddete Karşı Uluslararası Mücadele ve Dayanışma Günü münasebetiyle başlattığımız, Sayın Başbakanımızın da imzaladığı ‘biz de varız’ imza kampanyasını buradan sizlere duyuruyor ve hepinizin desteğini bekliyoruz” demişti. Sözleşmenin yazım sürecinde bile Türk fikir insanları vardı. Erdoğan ailesinin desteklediği KADEM de propagandasını yapıyordu.. 24 Kasım saat 22.50’de Meclis’te görüşme başladı. AKP’nin teklifine muhalefetin tamamı da (CHP, MHP, BDP) destek verdi. AKP adına Nurettin Canikli konuştu. Halen vekil olan Canikli, “Sözleşmeyi parlamentosundan geçiren, yasalaştıran ilk ülke olma onuru da inşallah bize ait olacak biraz sonra; hepimize ait olacak, bütün milletvekillerimize, bütün gruplarımıza ve Türkiye’ye ait olacak. Bu gurur gerçekten çok tarihi bir anın da aynı zamanda yansımasını ifade ediyor” demişti. Bugün Cumhur İttifakı’nın parçası olan MHP adına konuşan Mehmet Şandır da sözleşmenin kabulüne destek vermiş, hatta ötesinde adımlar atılmasını istemişti. Tutanaklarda eleştirel sadece iki konuşma görülüyor. Biri CHP’li Mahmut Tanal’ın öteki MHP’li Sinan Oğan’ın. İkisi de sözleşmeyi değil, çevirisindeki hataları eleştirmiş. Saat 23.16’da oturum bittiğinde Meclis’teki 247 vekilden 246’sı sözleşmeye kabul oyu verdi. Sadece 1 vekil çekimser kaldı. O bile “hayır” demedi. 10 Şubat 2012 tarihinde yine AKP hükümetinin Bakanlar Kurulu tarafından imzalanan, 8 Mart 2012’de Resmi Gazete’de yayımlanan, 1 Ağustos 2014’te yürürlüğe giren sözleşme neden yıllar sonra tartışma konusu oldu? Komplo teorilerine bakmayın. Zahmet edip 81 maddelik sözleşmeyi okursanız, içinde ne ailenin yıkılması ne de bir yaşam tarzının dayatılması var. Metnin tamamı savaşta ya da barışta kadınların erkeklerle eşit haklara sahip olduğu, şiddete sıfır toleransın gösterildiği bir çerçeve çiziyor. Asıl mesele başka... Siyaset boşluk tanımaz derler. Türkiye, FETÖ belası ile hesaplaşırken yerine aday olan güç ilişkileri varlığını yeniden tanımlıyor. Kendisinden kopan sağ unsurların muhalefetine karşı daha da sağlaşan iktidar, Türk İslamcılığını Talibanlaştıran zihniyetle bir araya geliyor. Türkiye’yi dünyadan kopartarak yalnızlaştırmayı bir kazanım olarak gören odaklar da bu ateşe benzin döküyor. Bir zamanlar “demokrasi” diyerek iktidarı fethedenlere şimdi diktikleri kıyafet bol geliyor. Damlayan musluk günden güne sıkılırken kâh Ayasofya’da kâh İstanbul Sözleşmesi’nde ülke yokuş aşağı yuvarlanıyor. Türkiye’nin 9 yıl önce başını çektiği sözleşmeyi bugüne kadar 46 ülke imzaladı, 34’ü meclisinde onayladı. İçeriğini değiştirmek mümkün olmadığına göre, Türkiye'nin çekilmesi “Biz artık kadına şiddet ve ayrımcılık konusunda başka bir yerdeyiz” anlamına gelecek. Devlet ciddiyeti ile de medeni ilişkilerle de ilgisi olmayan böyle bir adım hepimizi daha da geriye götürecek. Acil sorumuz şu: Türkiye’nin Taliban zihniyetine mahkûm oluşunu izleyecek miyiz?",https://www.cumhuriyet.com.tr/yazarlar/baris-terkoglu/turk-islamciliginin-talibanlasmasi-1753347
Barış Terkoğlu,Erdoğan II. Fatih olabilir mi?,13 Temmuz 2020 Pazartesi,"Caminin içinden bu kez dua değil, çığlıklar yükseliyordu. Geçen yıl 15 Mart’ta, Yeni Zelanda’da iki camiyi basarak tüfeklerle rastgele ateş açan saldırgan, 51 Müslümanı öldürdü. Failin bize de çok uzaktan bir mesajı vardı: “Ayasofya minarelerden kurtulacak ve Konstantinapol hak edildiği gibi tekrar Hıristiyan şehri olacak”. Katil Brenton Tarrant’ın canlı yayımlanan eylemi Haçlı sembolleriyle doluydu. Öyle ki Kosova Savaşı’nda Sultan Murat’ı öldüren Miloş Obiliç’in adını silahının şarjörüne kazımıştı. Karşıt görüş mü? Yoksa aynadaki sureti mi? Cihatçı terörün en yakın örneği IŞİD’in 2015 yılında çıkardığı ilk Türkçe derginin adını biliyor musunuz? İstanbul’un eski söyleyişi olan “Konstantiniyye”. Örgütün teorisine göre İstanbul, İslam değil. Fethedilerek Müslüman yapılacak. Elbette fethin sembolü Ayasofya da cami olacak. Biri “Haçlı”yı öbürü “Hilal”i savunduğunu söyleyen bu iki “düşman kardeş ideoloji”nin Ayasofya ve İstanbul’un fethi temasını kullanması tesadüf olabilir mi? İlerici ve aydın Fatih Önümde farklı görüşten aydınların yazdıkları duruyor. Doğan Avcıoğlu, Fatih için şunları söylüyor: “İslamcılarımızın dört elle sarıldığı Ayasofya’yı cami yapan Fatih, Batıcıdır. Batılılaşmaya, yani o zamanki deyimiyle ‘Frenkleşmeye’ yönelmiştir. Tutucular, Frenklere çok değer veriyor diye zamanında Fatih Sultan Mehmet’i eleştirmişlerdir.” Harika Bir Haber Türkiye’nin En Geniş Kapsamlı İşitme Cihazları Best Hearing Aids Yalçın Küçük ise “Atamanoğlu Fatih” kitabında Osmanlı tarihini, her biri başka şehzadelerle cisimleşen Kapıkulu Partisi ile Uç Beyleri Partisi’nin rekabeti olarak ele alıyor. Fatih’i özetle merkezi devletin kuruluşuna öncülük yapan aydın ve devrimci bir padişah olarak tarif ediyor. Türk solunda bir tür “15. yüzyıl Atatürkü” olarak anlatılan Fatih için saygın tarihçilerin yazdıkları da farklı değil. İlber Ortaylı, “Rönesans adamı” dediği Fatih’i şöyle anlatıyor: “Fatih, bugün Batı ve Doğu dediğimiz dünyanın ortak noktalarını birleştiren bir hükümdardı. Hep söylediğim gibi ne Rönesans İtalyası’nda ne Reformlar Almanyası’nda böyle hazırlıklı biri görülmez. Kimse eski Yunanca metin okuyup Venedik elçisiyle kendi dilinde tartışmak, Farsça divan yazmak, Arapça çetin ceviz metinleri okumak kabiliyetine sahip değildi. Evet, İslam dünyasının entelektüel portresi, Fatih Sultan Mehmet’tir.” Tarihçilerin kutbu Halil İnalcık ise ondan şöyle bahsediyor: “Fatih, Konstantinopolis’i fethedince kendisini imparatorların vârisi saydı. Onun İran’a gönderdiği elçi Kirmânî, ‘Benim sultanım, imparatorların altın tahtı üzerinde oturuyor’, demiştir. Fâtih, bir İslâm Sultanı’dır, bununla beraber Kayser-i Rûm’dur.” Erdoğan Fatih’e karşı Gazeteleri açıyorum, İslamcı medya sözleşmiş gibi Erdoğan’la Fatih’i yan yana koyuyor. Ayasofya’nın Danıştay yardımıyla camiye çevrilmesini “ikinci fetih” olarak anlatıyor. Ben ise tam tersi olduğunu düşünüyorum. İstanbul’un fethi görünenin aksine yeni bir Haçlı seferini erkenden önleyen stratejik bir adımdı. Fatih’in “kızıl elma”sı, sanılanın aksine Osmanlı’yı Roma’nın devamı olan bir tür dünya devleti yapmaktı. Bizim İslamcıların tasvirlerinin aksine Fatih, İstanbul’u Avrupa’da katledilen Yahudi halkı için cennet yaptı. Gönderen değil aksine sürgünleri İstanbul’da toplayan Fatih, 1463’te Galata’da Carlo Martelli’nin evinde eğlenen hükümdardı. Geçen gün İstanbul Belediyesi’nin aldığı Bellini resmi örnek olsun, bizim gericilerin aktardığının aksine Fatih, İstanbul’u Rönesansçıların merkezlerinden biri yapmıştı. Batı’da kiliseyle kavgalı yenilikçilerin Fatih sempatisini biliyoruz; gittiği yol, haç ile hilali uzlaştıran güçlü bir milletler idaresiydi. Uzatmayayım… Bilim, biçim değil özdür. Öz ile bakarsanız, Fatih’in 1453’te İstanbul’u fethi ve büyük Ayasofya mabedini cami yapması ile Erdoğan’ın 10 Temmuz 20.53’te Ayasofya’yı cami yapması hem ideolojik hem de sembolik olarak birbirine zıt yönde iki adımdır. Erdoğan’ın Ayasofya mesajları 2014 yılının mayıs ayında Fethullahçılar Ayasofya’nın cami olması için kampanya başlatmıştı. Meclis’te FETÖ’ye yakın vekilin kanun teklifi vermesine kadar giden kampanyayı Erdoğan yanlıları “FETÖ’nün Hıristiyan kamuoyunun Türkiye’ye ve hükümete yönelik tepkisini artırma çabası” olarak reddetmişti. Geçen yıl Yeni Zelanda katliamının ardından aynı kampanyayı öteki dinciler başlatınca Erdoğan, “Bu oyunlara gelmeyelim, bunlar da tahriktir” diye karşılamıştı. Şimdi, 10 Temmuz kararının ardından hem yandaşlarının hem karşıtlarının açıklamalarına bakın. Çıkan sonuç şu: Erdoğan, Ayasofya’yı cami yaparak diğer dinlere karşı bir fetih mesajı verdi. “Müslümanların fetret devrinden çıkış adımı” diyerek Müslüman Kardeşler ideolojisinin liderliği iddiasının altını çizdi. Davutoğlu’nun ve Babacan’ın da dahil olduğu ekseni iyice sağcılaşan muhalefete karşı tabanına “daha sağdayım” dedi. Dünyanın geri kalanıyla Türkiye arasındaki yarığı iyice derinleştirdi. “Kılıç hakkı” söylemi, modern hukuku gerektiğinde tanımadığını gösterirken, en büyük zararı Türkiye’nin sınırların ötesindeki haklarını savunanlara verdi. Çağın gerisine adım Fatih, fetihle bir çağ kapatıp başka bir çağ açıyordu. 15. yüzyıl insanı olarak 16. yüzyıla doğru koşan bir ilerici portre çiziyordu. Yeni Osmanlı’nın hükmü şahsiyetinde cisimleşen dünya barışı vizyonu, Papa II. Pius’un “Hıristiyan ol seni destekleyelim”i teklif edecek hayale kapılmasına bile neden olmuştu. Atatürk de emperyalizm çağında Ayasofya’yı dinler savaşı ganimeti olmaktan çıkararak 20. yüzyılda 21. yüzyıla koşan bir yol çizmişti. Her yeri dökülen Ayasofya’yı onarmakla kalmamış, arkeolojik kazılarla ya da bilimsel tarih çalışmalarıyla bütün Anadolu uygarlıklarının mirasına sahip çıkarak, Fatih gibi çağının ilerisine uzanmıştı. Erdoğan ise Ayasofya kararıyla Fatih’ten sonra onun resimlerini parçalatan, hatta Fatih için “dinsizdi” dedikodusunu yayan Osmanlı gericiliğinin çizgisine rücu etti. 21. yüzyıldan eski çağlara doğru büyük bir adım attı. Batı’nın aşırı sağcılarının da Doğu’nun radikal dincilerinin de ateşlerine, ellerini ovuşturarak bekledikleri odunu fırlattı. Bakmayın “II. Fetih” dediklerine… Bir tarihsel eylemi zamanından sonra tekrarlamak aslına karşı yapılmış en esaslı eylemdir.",https://www.cumhuriyet.com.tr/yazarlar/baris-terkoglu/erdogan-ii-fatih-olabilir-mi-1751134
Barış Terkoğlu,Devlet aklı bu noktaya nasıl geldi?,13 Ağustos 2020 Perşembe,"Yalnız istifa mıydı? Biz öyle saydık. Nâzım’ın “En fazla bir yıl sürer yirminci asırlarda ölüm acısı” dediğini biliyorduk. Cihat Yaycı’nın tasfiyesinin ardından istifanın ömrünün daha kısa olduğunu gördük. Hatırlayın, “Libya’da ne işimiz var” denilince o fotoğraflara günlerce bakmıştık. Mustafa Kemal, Trablus’taydı. Üzerinde her zamanki kıyafetleri yoktu. Cumhuriyet Kitapları’ndan çıkan “Mustafa Kemal’in Savaşları”nı açıyorum. Yazarı Hüner Tuncer, Atatürk’ün 1911-1912 yıllarında girdiği harbi anlatıyor. Osmanlı hükümeti, işgalci İtalya’ya karşı savaştan uzak duruyordu. Ancak stratejiyi kitaptan aktaralım: “İtalya ile resmen bir savaşa girilmeyecek; ancak bir vatan parçası hiçbir karşıt hareket olmadan da düşmana teslim edilmeyecekti.” Haliyle harp gayri nizami idi. 15 Ekim 1911’de Teşkilatı Mahsusa’nın üyeleri ile Mustafa Kemal’in yolculuğu başladı: “İngilizlerin elinde olan Mısır, tarafsız olması nedeniyle, Trablusgarp Savaşı’na katılmaya giden Osmanlı subay ve erlerinin Mısır topraklarından geçmesine izin vermiyordu. Bu nedenle, Osmanlı subaylarının tanınmamak için çok dikkatli davranmaları gerekiyordu.” Çöken Osmanlı düzeninden yeni bir hareket yaratmak isteyen Genç Osmanlıların iki adım attığını görüyoruz. Bir, birlikte savaşacak yerel kuvvetler bulmak. İki, savaşta düşmanı yalnızlaştıracak ittifaklar yaratmak. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Yunanistan krizinden sonra Mavi Vatan tartışmalarına bir daha baktım. Görüntüde herkes aynı şeyi anlatıyor gibiydi. Ama Yunanistan’la yaşadığımız gelgit açıkça iki ayrı stratejiyi gösteriyordu. Türkiye, 21 Temmuz’dan 2 Ağustos’a kadar sürecek bir NAVTEX, yani “biz buradayız ona göre” duyurusu yayımladı. Yunanistan, Meis Adası’nın yakınında olduğu iddiasıyla Türkiye’nin burada sismik arama faaliyeti yapmasına karşı çıktı. Gerginlik büyüyünce Almanya arabulucu olarak devreye girdi. Erdoğan, Merkel’e “peki” dedi ve karar ertelendi. İşte Türkiye geri çekilince Yunanistan karşı hamle yaptı. Türkiye ile Yunanistan arasında arabulucu görevi üstlenen ülkelerin girişimiyle masa kurulmaya çalışılırken Cumhurbaşkanlığı Sözcüsü İbrahim Kalın, 28 Temmuz’da Almanya’nın Doğu Akdeniz’deki gerilimin azaltılması için diyalog sürecinin işletilmesini teşvik ettiğini belirtti ve Türkiye’nin önkoşulsuz bir şekilde, Yunanistan’la Ege, kıta sahanlığı, adalar, hava sahası, Doğu Akdeniz ve diğer tüm konuları konuşmaya hazır olduğunu duyurdu. Kalın’ın açık çeki karşısında Yunanistan Dışişleri Bakanı Dendias kendileri açısından masaya yatırılacak tek konuyu açıkladı: “Türkiye ile tek sorunumuz, kıta sahanlığı ve deniz yetki alanlarının belirlenmesidir.” Ortada bir uyuşmazlık olduğu kesin. Öyle ki 31 Temmuz’da bayram namazı çıkışı açıklama yapan Milli Savunma Bakanı Hulusi Akar, “Önümüzdeki günlerde Ankara’da Yunan komşularımızla bir toplantı yapmayı bekliyoruz” derken, Yunan basınında Türkiye ile görüşmelerin ağustosun sonunda başlayacağı yazıyordu. Açıklamalardan anlaşılıyor ki Yunanistan’la masaya oturmak başka bir bahara kalmıştı. Erdoğan, 7 Ağustos’ta Ayasofya’da kıldığı cuma namazı sonrası mesajını verdi. Yunanistan’ın sözünde durmadığını söyledi ve “Biz hemen sondaj çalışmalarına yeniden başladık ve bu noktada Barbaros Hayrettin’i de yine görevine gönderdik” dedi. Erdoğan, sondaj çalışmalarının yeniden başladığını duyuruyordu, ancak açıklamasının üzerine düşününce büyük bir fark göze çarpıyordu. Yunanistan ile Türkiye arasında çıkan ve Merkel’in araya girdiği gerginliğin nedeni Oruç Reis gemisiydi ve görev alanı Meis Adası yakınıydı. Erdoğan ise Barbaros Hayrettin’in göreve gönderildiğini söyledi. Barbaros Hayrettin’in görev alanı Kıbrıs’ın doğusu ile Lübnan arasında KKTC’nin Türkiye Petrolleri’ne ruhsat verdiği alandı. Yani, Meis Adası’na epey uzak bir bölge. Türkiye’nin Oruç Reis gerginliğinde geri adım atması Yunanistan’ı cesaretlendirdi. Akdeniz’de Türkiye’nin elini zorlaştıracak olan Mısır’la antlaşmayı imzaladılar. Tüm bunlar olupbiterken, Erdoğan’ın kürsüden övgüyle bahsettiği, Türkiye-Libya Ulusal Mutabakat Hükümeti arasındaki deniz yetki alanları anlaşmasının mimarı olarak nitelendirilen Cihat Yaycı ne düşünüyordu? İstifasının ardından akademik çalışmalarını Bahçeşehir Üniversitesi Denizcilik ve Global Stratejiler Merkezi Başkanı olarak sürdüren Yaycı, Doğu Akdeniz’de yaşananlara ilişkin bir yazı kaleme aldı. Yaycı’ya göre NAVTEX’in ertelenmesi vahim sonuçlar doğurdu: “Öncelikle Libya-Türkiye hattının 300 km. doğusunu dahi maalesef tartışmalı ya da müzakere edilebilir alan haline dönüştürmüştür.” Amiral Yaycı, Oruç Reis’in çalışmalarının durdurulması sonucunda Libya-Türkiye antlaşmasını kendi elimizle ortadan kaldırma, Doğu Akdeniz ve Libya politikasını da kadük etme durumu ile karşı karşıya kaldığımızı vurguladı. Büyük bir diplomasi hamlesi, verilen tavizle işlevsiz hale getiriliyordu. Peki, Yunanistan’la müzakere çabalarına Yaycı nasıl bakıyor? Yaycı’ya göre; Yunanistan ile Doğu Akdeniz’de müzakere etmeyi kabul etmemiz ihtimali geri dönülemez zararlar verecek bir tutum. Zira Yunanistan bizim Doğu Akdeniz’de muhatabımız değil. Sadece Yunanistan’ın bizim hakkımız olan deniz alanından talebi var. Yunanistan’la müzakere etmek demek hakkımız olandan ne kadarını onlara vereceğimizi görüşmek anlamına geliyor. Çözüm için bir yola da işaret ediyor Yaycı: “Hiç vakit kaybetmeden İsrail ve Lübnan ile de anlaşma yapmışçasına Doğu Akdeniz’de ivedilikle MEB ilan edilmelidir.” Cihat Yaycı’nın yazısını bitirdikten sonra elime “Doğu Akdeniz’in paylaşım mücadelesi ve Türkiye” kitabını alıyorum. Amiral Yaycı kitabında, Türkiye’nin Doğu Akdeniz’de hak kaybetmemek için yapması gerekenleri sıralıyor. Türkiye’nin Mısır, İsrail, Libya, Lübnan ve Suriye ile deniz yetki alanlarının sınırlandırılmasına dair antlaşmalar imzalamasının gerekli olduğunu savunan Yaycı, bu antlaşmaların Türkiye’nin olduğu kadar diğer ülkelerin de menfaatına olduğunu söylüyor. Türkiye için en kötü senaryo ise Yunanistan-Mısır ve Yunanistan-GKRY arasında deniz yetki alanlarının paylaşımına dair antlaşmaların imzalanması... Ortaya çıkan tabloya baktığımızda, ülkeyi yönetenlerle, Doğu Akdeniz’deki Türkiye’nin siyasetini şekillendiren Libya antlaşmasının mimarı arasında büyük bir farklılık var. Türkiye’nin karşısında iki farklı doktrin mevcut: Saray’daki akıl Yunanistan’la masaya oturmaya çalışırken, Cihat Yaycı Yunanistan’ın muhatap alınmaması gerektiğini Mısır, İsrail, Lübnan gibi ülkelerle antlaşma yapılması gerektiğini söylüyor. Akdeniz’de kurulan satranç tahtasında arka arkaya hamleler yapılıyor. Geldiğimiz noktada, Yaycı’nın “en kötü senaryo” dediği Mısır ile Yunanistan arasında antlaşma imzalandı. Hem de Mısır, Türkiye’yle masaya otursa daha fazla hak kazanacağı alanlardan taviz vererek... İsrail ise Yunanistan’ın yanında olduğunu, antlaşma imzalayacaklarını duyurdu. Yeniden, birlikte savaşmak için yerel güçler arayan ittifaklar kurmaya çalışan Mustafa Kemal’in Trablus’taki fotoğrafına bakıyorum. Libya’daki varlığımıza dair Mustafa Kemal’in fotoğrafını gösterenler, yerel kuvvet buldular ancak dış politikada yürüttükleri sıkışmış İhvancı politika nedeniyle, Türkiye’yi derin bir yalnızlığın karanlığına sürüklediler. Çıkarlarımız için antlaşma imzalamamız gereken ülkeler, zarar edecek olsalar dahi bizim yerimize Yunanistan’la masaya oturuyor. Biz ise Merkel’in ricasıyla, gemilerimizi arama yaptığımız bölgeden çekiyoruz. Sonra bir kez faka bastırılıyoruz. Evet, savaş politikanın başka araçlarla devamıdır. Öyleyse savaşı, istifayı, ölümü değil önce politikayı arayacağız.",https://www.cumhuriyet.com.tr/yazarlar/baris-terkoglu/devlet-akli-bu-noktaya-nasil-geldi-1758001
Barış Terkoğlu,Ateşi sönmeyen bir mezar,06 Temmuz 2020 Pazartesi,"Güneşin altında parlayan mezar taşlarının arasından bir tanesi çok uzaktan seçiliyor. Üzerinde denizci çapası ve kutupyıldızı var. Yanına gidip bakmasanız da toprağın altında boylu boyunca kimin yattığını anlarsınız. Mermerdeki “Bahriye’nin kutupyıldızı” ifadesi adından önce geliyor. Cumartesi sabahı Amiral Cem Aziz Çakmak’ın mezarının başında yüzleri maskeli bir avuç insandık. Eve gelince Susan Sontag’ın kitabını elime alıyorum. Her an salgından bahsettiğimiz günlerde, hastalıkların metafor olarak hayatımızdaki hallerini anlatıyor. “Merhametsiz ve gizli bir istila şeklinde yaşanan hastalık” dediği kanser, içimizdeki bir “yağmacı” gibi. Bedenin içinde, bedenden parça olarak çalışıp, örgütlü bir şekilde bedeni çalışamaz hale getiriyor. Biliyorum, hayat düz bir çizgi değil. Yaşarken içine düştüğümüz çukurlar da bin bir eziyetle tırmandığımız tepeler de anlatacak hikâyeler bırakır. Nefes alırken bize çok şey öğreten Cem Amiral, ölürken de ders vermiş gibi. Göğsünün ortasında sinsice biriken tümör, sanki Türk donanmasını esir eden örgütü ve ona yol verenleri hatırlatıyor. Görevdeyken tutuklanan ilk amiral Çağlayan’daki Adalet Sarayı eskiden Beşiktaş’taydı. Savcılık sorgusunda ya da mahkeme kapısında derin nefes alırsanız deniz kokusunu da içinize çekerdiniz. 23 Şubat 2010 günü öğlene doğru “Cem Amiraller”, Cem Gürdeniz ve Cem Aziz Çakmak, eminim o kokuyu göğüslerine doldurmuştur. Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet Poyrazköy, Amirallere Suikast, Kafes kumpasları derken o gün bir kırılma daha yaşanmıştı. Deniz Kuvvetleri Plan Prensipler Daire Başkanı Tümamiral Cem Gürdeniz ve Harekât Eğitim Daire Başkanı Tuğamiral Cem Aziz Çakmak, Balyoz kumpası marifetiyle görev başındayken tutuklanan ilk amiraller oldular. Kendileriyle birlikte cezaevine gönderilen muvazzaf ve emekli 40 kadar asker kararı hâkimden değil, mübaşirden öğrenmişlerdi. 24 Şubat günü sabaha karşı Hasdal ve Silivri cezaevlerine giderken, adliyenin birkaç metre ötesindeki Barbaros Hayrettin Paşa heykelinin yanından geçtiler. Preveze Deniz Zaferi’ni hatırlatan heykelin üzerinde Yahya Kemal’in “O mübarek gemiler hangi seherden geliyor” dizeleri yazıyordu. Onlar ise bir deniz savaşında vurulmuş gibiydi. Cem Amiral’in çilesi Cumhuriyet donanmasının Doğu Akdeniz’de, Ege’de, Karadeniz’de emperyal sistemle kavgaya tutuşan askerleri tek bir kurşun atılmadan esir ediliyordu. 24 Nisan 2009’da Poyrazköy davasının ilk tutuklamasından 2013 yılına kadar, AKP iktidarı destekli FETÖ kumpaslarıyla, 16’sı görevde 25’i emekli amiral olmak üzere, deniz kuvvetlerinde yüzlerce asker tutuklandı. Savaşlar gemilerle değil içindeki denizcilerle kazanılır. Hapsedilen Cem Aziz Çakmak, düşmanları için denizde yüzen gemilerden daha büyük bir hedefti. Aylar süren tutukluluğun ardından önce serbest kaldı. Sonra 11 Şubat 2011’de tutuklanan 163 subayın arasında ikinci kez hapse girdi. Hapishanede kanser oldu. 6 Haziran 2015’te beraat ettiğinde hastalığı son evresindeydi. Bir ay sonra, 3 Temmuz 2015’te hayatını kaybetti. Çektikleri bu kadar değil… 17 Ağustos depreminde yıkılan eşyaların altından çıkardığı çocuklarını bırakıp, koşarak gemilerini kurtarmaya giden bir subay ve ailesi neler yaşadı? Gelinlikler içindeki büyük kızını hapishanede karşıladı. Bir saat süren düğünü hapishane görüşünde, amirallerin çaldığı gitar-piyanoyla yapıldı. Torununu kemoterapi tedavisi görürken kucağına aldı. Hastane odasında yüzüğünü takacağı küçük kızının nişanından bir gün önce hayatını kaybetti. Çocuklarının doğumunu gemilerde olduğu için göremeyen Çakmak, kumpaslar nedeniyle mutlu günlerinde de onların yanında olamamıştı. Onu “oğlum asker olsun” diye elinden tutup askeri okula götüren ancak sonunda yaşadıkları ile acı içinde kavrulan Kıbrıs gazisi babası da geçen mart ayında oğluna kavuştu. Ateşi gördü ya ihanet Cem Aziz Çakmak ateşi gördü, yandı, savaştı. Mahkemede ayağa kalkıp hâkimlerin gözlerine bakarak söylediği o sözler nasıl unutulur: “Hainlik ve ihanetin odağı olan ve dış mihraklara uşaklık eden şerefsizlere sesleniyorum. Bu salondaki koltuklara oturacaksınız ve vatana ihanetten yargılanacaksınız. Bundan kaçışınız asla mümkün değil.” Göğsündeki urla savaşırken, devletin içindeki kanserle de mücadele eden ve nihayetinde “dediği gibi olan” Cem Amiral’in mezarının başında düşünüyorum. Acaba onunla birlikte ateşin üstüne yürümesi gerekirken yalnız bırakanların ihanetiyle de hesaplaşabildi mi? Kundaktaki torununu bile Harbiye Marşı ile uyutan Cem Amiral’i, sırtına giren kurşun değil, düşmanlarının komplosu değil, belki de dost bildiklerinin sessizliği öldürmüştü. Öyle ya, “hukuk sürecine saygılı olalım” diyerek çığlığına sırtını dönenler vardı. “Komutan komutan, bizim niye burada olduğumuzu biliyor musun? İşte bu üniformanın yüzünden” diyerek yakasına yapıştıkları. Tezgâhı göre göre 2012 YAŞ’ında emekliliğine imza atan “onları hiç affetmeyeceğim” dedikleri. Ölüm döşeğinde bile “elinde kan var” diyerek ziyaretini reddettikleri. Hapishaneye, hastaneye, cenazeye gelmekten korkanlar. Resmi ölüm ilanına “silah arkadaşı” yerine “çalışma arkadaşı” yazanlar. “Siz hiç, bir hücrede, ‘40 yıl ben neye hizmet ettim? Niye buradayım?’ diye düşünmenin ne demek olduğunu biliyor musunuz?” dediğinde “halledeceğiz” diyerek yoluna devam edenler. Ölmeden önce son projesi Türk donanmasına kurulan komployu anlatacağı kitaptı. Hasta yatağında o söyleyecek, Müyesser Yıldız yazacaktı. Şimdi o mezarda, Müyesser Abla yıllar önce Türk amirallerinin kapatıldığı zindanda. Göğsümüzün üzerinden kazıdığımızı sandığımız tümör belki hâlâ oradadır.",https://www.cumhuriyet.com.tr/yazarlar/baris-terkoglu/atesi-sonmeyen-bir-mezar-1749643
Barış Terkoğlu,Cehennem bekçileri de ateşte yanıyor,02 Temmuz 2020 Perşembe,"Eyfel Kulesi’ni gördünüz mü? En azından bir gün Paris’e giderseniz göreceğinizi bilirsiniz. Ya Özgürlük Heykeli’ni? Belki hiç düşünmediniz ama yolunuz New York’a düşerse orada durduğunun farkındasınız. Bir gezdiren olursa Tivoli Bahçeleri’nin altını üstüne getirirsiniz. Yeter ki Kopenhag’a bir varın. Gidersiniz, görürsünüz, bilirsiniz... Sanırım şu dünyada en zor karşılaşacağınız şey aslında en yakınınızdadır. Bir finans kralının çocuğu olan asker, boğazdaki yalıda doğmuş polis, sanayicilerin arasında büyümüş bir gardiyan bugüne kadar hiç görmedim. Davalarını izledim, gözaltına alındım, hapis yattım. Hepsi yeniden yaşansa yine de halkın arasından çıkmamış bir tanesiyle karşılaşabileceğimi sanmıyorum. Merak edip sordum. Kimi bir öğretmen çocuğu, kimi işçi aileden, kimi öksüz-yetim. Ülkeyi yönetenler onları pek çok kez halkla karşı karşıya getirmeye çalışır. Bunun için de en başından, halkla aralarına duvar örmek için ayrıcalıklı olduklarını telkin eder. Bütün ayrıcalık hayallerinin yıkıldığı kriz dönemleri tüm yanılsamaları ortadan kaldırır. Mühendis ya da iktisatçı gardiyan Salgın döneminde cezaevindeydim. Mahpusları da yakınlarını da onlar için kanun yapanları da günlerce konuştuk. Bir eksik kalmıştı: Gardiyanlar. Onların bu süreçte yaşadıklarını kimse anlatmadı. Daha da önemlisi onlar adına onların sesi olacak neredeyse kimse yoktu. Gözleri “keşke biri anlatsa” der gibi bakıyordu. Bu görev de bize kaldı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Biliyorum, Fransızcadan aldığımız “gardiyan” kelimesinden hoşlanmıyorlar. Arap dilinden uyarladığımız “infaz memuru” ise bana pek soğuk geliyor. Neredeyse tüm edebiyatımıza mal olmuş, söylemesi kolay, halkın kabul ettiği şekliyle “gardiyan” ifadesini daha bizden görüyorum. “Gardien”in karşısında yazan “cehennem bekçisi”, hapishaneyi de yapılan işi de daha iyi anlatıyor. Okudukları okullar bana bir şey anlatıyor. Yıllar geçtikçe üniversite-yüksekokul mezunu gardiyan sayısı artıyor. Hayır, bunun nedeni maaşların yüksek olması filan değil. Yakından bakınca fark ediyorsunuz ki Türkiye’deki işsizlik, hele okumuşların işsizliğindeki artış, bambaşka fakültelerden mezun olmuş halk çocuklarının gardiyanlığa zorunlu olarak yönelmesini sağlamış. “Memur” lafını kullanmaktan kaçmamın bir nedeni daha var. “İş güvenceleri” olan eski memuriyet düzeni her yerde olduğu gibi yerini “sözleşmeli” lafına terk etmiş. İncelediğinizde birçok gardiyanın artık “sözleşmeli” denilerek istikbalini bilmeden, daha düşük maaşla, şartlarına itiraz edemeden çalıştırıldığını görebilirsiniz. Salgın sürecinde hapsedildiler “Kriz” dedim ya, peki salgın sürecinde gardiyanlar nasıl yaşadı? Bir gardiyanın cezaevine tıpkı mahpus gibi, x-ray’den geçerek, cebindeki telefonu dışarıda bırakarak girdiğini hatırlatayım. Salgının ardından alınan ilk kararla önce cezaevindeki gardiyanlar üçe bölündü. Bir grup evde karantinaya, ikinci grup bir otelde karantinaya alındı. Üçüncü grubun ise cezaevinden çıkmasına izin verilmeden, tıpkı bir mahpus gibi cezaevi içinde açılmış odalarda yaşaması sağlandı. En az ikişer haftalık periyotlar halindeki bu üç duraklı dolaşım, gardiyan için yeni bir hayat demekti. 45 günün 15’inde hapishanede kilitli, 15’inde bir otel odasında kilitli, 15’inde ise evde kapalı bir tür hapishane. Salgın ilerleyince bu periyotlar üçten ikiye düştü. Yani en az 15 gün hapishanede, 15 gün ise evde kapalı bir hayat. Evden dışarı çıkıp çıkmadıklarının görevliler vasıtasıyla kontrol edildiği, gardiyanın gardiyanlığını yapan bir düzen. Söylemek istediğim şu: Süreç bir gardiyanı da fiilen cezaevinde mahkûm olduğu çalışana dönüştürdü. Üstelik görevli sayısının azalması nedeniyle çalışma saatleri arttı. Bir kişi birkaç kişilik iş yaptı. En az 15 gün hapiste kapalı kalan, ailesi ile sınırlı bir görüşme imkânı olan gardiyanın koşulları ağırlaştı. Zaman zaman 24 saat kesintisiz çalışmanın olduğu vardiyalar, insan bedeni için kaldırılması zor bir mesai ortamı oluşturdu. Kimi günlerce görmediği ailesine, çocuğuna ağladı. Kimi bu şartlar altında “mahpustan ne farkımız var” diye kendi kendine söylendi. Kimi de “tutuklu insanları artık daha iyi anlıyorum” diye iç geçirdi. Diyeceksiniz ki herhalde dişe dokunur bir fazladan mesai ücreti almışlardır. Bu sorunun yanıtı da elbette hayır. Yönetenler için önemsizler İnsanlar için hapis kararı veren adalet saraylarındaki odalar salgın nedeniyle kapalıydı. Ama koşulları ağırlaşmış tutuklu-hükümlüler, devletin gördükleri tek yüzüne, yani gardiyana tepki gösterdiler. Bunu da gardiyan göğüslemek zorunda kaldı. Öte yandan kendileri de her biri yüzlerce-binlerce insanı barındıran cezaevinde hastalık tehlikesiyle yaşadı. Türkiye’deki sistem sorununun son düğmesi olarak, yönetenler için ne kadar önemsiz olduğu gerçeğiyle tanıştı. Mahalle bekçileri günlerce konuşulurken, “cehennem bekçileri” bir gün bile tartışılmadı. Söylemesem, anlatmasam eksik kalırdı. Gazeteci, kendisinin üzerine kapıyı kilitleyen insanların uğradığı haksızlıkların da tanığıdır. Çoğumuz farkında olmasak da cehenneme atılan lanetlenmişlerin de cehenneme bekçilikle görevlendirilmişlerin de mutluluğu kapıları içeriden açılan bir dünyadadır. İşte bu nedenle, unutursak hepimiz birbirimize aynı halkın çocuğu olduğumuzu hatırlatalım.",https://www.cumhuriyet.com.tr/yazarlar/baris-terkoglu/cehennem-bekcileri-de-ateste-yaniyor-1748802
Barış Terkoğlu,Ali Erbaş’ın günahını mı aldık!,27 Temmuz 2020 Pazartesi,"“Allah mücahitlerimize zaferi bahşetti. Onlar da bana, halifelik vazifesini verdiler. Ancak ben sizden daha iyi ya da üstün değilim. Doğruyu yaptığımı görüyorsanız destekleyin. Yanlış yaptığımı görüyorsanız, uyarın ve beni düzeltin. Bana, ben Allah’a itaat ettiğim sürece itaat edin.” Hilafet ilan eden IŞİD lideri Ebubekir el Bağdadi, kendisini destekleyen kalabalığa kılıç eşliğinde böyle sesleniyordu. Musul’da, tarihi El Nuri Camii’nin minberinde, 6 yıl önce, yine bir temmuz ayında, yüzü ilk kez açık görülmüştü. “Dinin temelinin, insanları hidayete erdiren Kuranıkerim ve zafere götüren kılıç” olduğunu söylediği sözleri amacını da açık etmişti. Tesadüf mü, bilinçli seçim mi bilinmez. 12. yüzyıl mimarisi olan eğik minareli El Nuri Camii, adını haçlı ordularına karşı zaferler elde eden Selçuklu atabeyi Nureddin Mahmud Zengi’den alıyordu. Sözde Halife Bağdadi de “yeni haçlı” olarak tarif ettiği Batı’ya karşı cihada çağırıyordu. Ancak verdiği savaş çoğunlukla Müslüman kanı akmasına, İslam coğrafyasının yerle bir olmasına sebep oldu. Batı dünyasına yönelik saldırıları da masum insanlara yönelik terörden ibaretti. Ayasofya’yı ziyarete gelen Alman turistlere 12 Ocak 2016 tarihinde yapılan intihar saldırısı sembolik bir örnekti. Sultanahmet Meydanı’ndaki terör eyleminde 12 Alman hayatını kaybetti. IŞİD, hilafet ilanından bir buçuk yıl sonra, Osmanlı’nın başkentinde, Ayasofya’nın önünde, Batı’yı tehdit ediyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Adil Öksüz’ün jürisinde Ali Erbaş’ın verdiği hutbedeki sözlerini tartışmaktan sol elinde tuttuğu kılıcı pek konuşamadık. Erbaş, “Vakıf malı dokunulmazdır, dokunanı yakar! Vakfedenin şartını çiğneyen lanete uğrar” dedi. Sözleri, Ayasofya’yı müzeye çeviren kararın altındaki imzanın sahibi olan Atatürk’e gönderme olarak yorumlandı. Tepkiler büyüyünce, dün ikinci bir açıklama yaptı. Erbaş, “Sadece Ayasofya’yı değil tüm vakıf mallarını kastettim”, “Geçmişi değil, bundan sonrasını kastettim” ifadelerini kullanıyordu. Okuyunca, “Acaba Ali Erbaş’ın günahını mı alıyoruz” dedim. Gerçekten de “dünü değil bugünü”, “Ayasofya’yı değil tüm vakıfları” kastediyor olabilir miydi? Yoksa mesaj Atatürk’e değil de başka birine miydi? Öyle ya, şimdi hapiste olan Barış Pehlivan’la yazdığımız Metastaz kitabında, Ali Erbaş’ın FETÖ’cülerle ilişkilerini anlatmıştık. Erbaş, 15 Temmuz’un kritik ismi Adil Öksüz ile Sakarya İlahiyat’ta çalışma arkadaşıydı. Öksüz’ün “Ceza Hükümleri Açısından Tevrat ve Kuran” başlıklı Dinlerarası Diyalog Projesi’yle örtüşen tezine “uygun” imzası atarak ona doktor unvanı veren jürideydi. Diyaloğun görevlisiydi Elbette Erbaş’ın Öksüz’le kesişmesi tesadüf değil. Bunun tek sebebi Sakarya İlahiyat da değil. Önümde Michel Lelong’un “İslam’la yüzleşen Batı” isimli kitabı duruyor. Ali Erbaş Türkçeye çevirmiş. Tipik bir Dinlerarası Diyalog eseri olan kitapta, çevirenin bir de önsözü var. Şöyle bitiyor: “Bu çeviriyle dinler arası diyaloğa bir nebze olsun katkıda bulunmuşsak kendimizi bahtiyar hissedeceğiz.” Sahiden Erbaş, kendisini “Dinlerarası Diyalog Projesi”ne adamıştı. Bir kitap sitesine girip eserlerine baktığınızda, çalışmalarının neredeyse tamamının bu konuda olduğunu göreceksiniz. Arama motoruna adını yazdığınızda, FETÖ’nün Dinlerarası Diyalog Projesi’ni teorileştiren Prof. Suat Yıldırım’la birlikte çalıştığını okuyacaksınız. Firardaki Yıldırım ile birlikte Vatikan’da papazlarla yaptıkları Dinlerarası Diyalog faaliyetlerine, kilisede İsa ikonu önünde Yıldırım ile omuz omuza pozlarına bakıp şaşıracaksınız. Ama bir ayrıntı daha var… O da şu ki, Ayasofya’da minbere kılıçla çıkan Erbaş, diyalog projesinin yalnız gönüllüsü değil aynı zamanda görevlisiydi. Örgütün imamı Suat Yıldırım, FETÖ’nün kurduğu KADİP’in (Kültürlerarası Diyalog Platformu) yönetim kurulu başkanıyken, Ali Erbaş da yönetim kurulu üyesiydi. Erbaş’ın vakfına el konuldu KADİP’i Erbaş’ın sözlerinden sonra daha da ilginç hale getiren bir ayrıntı var. Zira KADİP, FETÖ’nün Gazeteciler ve Yazarlar Vakfı’nın (GYV) projesiydi. Nitekim kendisini de broşürlerinde “Gazeteciler ve Yazarlar Vakfı’nın desteklediği bir çalışma grubu” olarak tanıtıyordu. “Akıbeti ne oldu” diyeceksiniz… Onursal Başkanlığını Fethullah Gülen’in yaptığı vakıf, darbe girişiminin ardından elbette kapatıldı. Cumhurbaşkanı Erdoğan’ın imzasıyla yayımlanan 23 Temmuz 2016 tarihli ve 667 karar sayılı Kanun Hükmünde Kararnameyle vakfın tüm platformlarının faaliyetlerine de son verildi. Abant Platformu, Diyalog Avrasya Platformu, Medialog Platformu gibi KADİP de bu şekilde son buldu. Peki, malvarlığı? Vakfın yönetimi çeşitli operasyonlarla gözaltına alınırken ya da firar ederken mal varlığı da tartışma konusu oldu. Savcılığın hazırladığı fezlekede GYV’nin hem örgüt tarafından fonlandığı hem de mal varlığını örgüt için kullandığı anlatıldı. FETÖ’nün tüm vakıfları gibi GYV’nin mal varlığı da devletin tasarrufuna geçmiş oldu. Ne ılımlı ne radikal İslamcılık İşte bu yüzden “Erbaş’ı yanlış mı yorumladık” diye sormadan edemiyorum. Sonuçta, “Geçmişi değil bugünü, Ayasofya’yı değil tüm vakıfları kastettim” diyen Erbaş’ın çalıştığı FETÖ Vakfı, Cumhurbaşkanı Erdoğan’ın imzasıyla kapatılmıştı. Haliyle sözlerin muhatabı belki de Atatürk değil Erdoğan’dı. Bir zamanlar Diyalogculuğun yüz metresini en hızlı koşan Ali Erbaş, sol elinde de olsa kılıçla minbere çıkacak noktaya nasıl geldi bilmiyorum. “Barışı simgeler” dense de dünya, Ayasofya’daki fotoğrafı, bir tür “dinler savaşı sembolü” olarak okudu. İslamcı kesimde başlayan hilafet tartışması da bu fotoğrafın eksik renklerini tamamladı. El Nuri Camii, eğik minaresiyle 8 buçuk asır ayakta kalabilmişti. Ancak Bağdadi’nin başlattığı dinler savaşı nedeniyle, insanlığın bu güzel mirası, 3 yıl sonra yerle bir oldu. IŞİD, caminin yıkılmasından ABD’yi sorumlu tuttu. ABD ve Irak yönetimi ise yenilen örgütün çekilirken camiyi patlattığını söyledi. Hangisi doğru bilmiyoruz. Ancak FETÖ’nün “ılımlı maskeli” İslamcılığının da öbürlerinin “radikal görünümlü” İslamcılığının da en büyük zararı yine Müslümanlara verdiğini görüyoruz. İnançları medeni bir şekilde yaşamanın, onu kılıçların da çıkarların da gölgesinden kurtarmaktan başka bir yolu var mı?",https://www.cumhuriyet.com.tr/yazarlar/baris-terkoglu/ali-erbasin-gunahini-mi-aldik-1754202
Barış Terkoğlu,Vazelin kokan bir cehennem,20 Temmuz 2020 Pazartesi,"Oscar Wilde’ın yazdığı “Bay W.H’nin Portresi”, Shakespeare’in sonelerinin girişinde atıf yapılan meçhul W.H’nin kimliğine odaklanır. Aslında kitaptaki kahramanların ispat için uğraştığı tezi 18. yüzyılda Thomas Tyrwhitt isimli bir edebiyat âlimi ortaya atmıştı. Teoriye göre “Bay W.H.”, Shakespeare’in oyunlarında kadın rollerinde sahneye çıkan Willie Hughes’ti. Huysuz Virjin’i yaratan Seyfi Dursunoğlu’nun vefatının ardından hatırlanan konuşmasını izlediniz mi? Dursunoğlu, Huysuz Virjin’in son yıllarda neden ekranda görünmediğini eski RTÜK Başkanı’na atıfta bulunarak açıklıyordu: “Kanalların umum müdürlerini toplayıp ‘kadın kılığında erkek görmek istemiyoruz’ demesi çok ağrıma gitti.” Virjin’e kızıyorlar da sahi hiç düşünüyorlar mı? Bir erkek neden kadın kılığına giriyor? Aslında hikâye hem İngiltere’de hem bizde tanıdık. Bir zamanlar, kadınların sahneye çıkması, tutucular tarafından yasaklanmıştı. Bu nedenle kadın rollerine de erkekler hayat veriyordu. Yüzyıllar önce Juliet’i bıyıkları terlememiş bir erkeğin oynamasının nedeni de, bizde “ilk kadın tiyatrocu”nun “ilk tiyatro”dan sonra gelmesinin sebebi de aynıydı. Yine de sorun çözülmedi. Kadın kılığındaki genç erkeklere hayranlık büyüten erkek izleyicilerden ya da iki erkeğin sahnede birbirine aşk sözleri söylemesinden tutucular yine hoşlanmadı. Kadın ile erkeğin eşit bir şekilde var olmasına kendi ahlakında yer ayıramayanların çelişkisi, sahneye çıkardıklarını aşağı indirdi. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet Türkiye, Seyfi Dursunoğlu’na veda ederken gazetemizin adliye muhabiri Seyhan Avşar’ın yeni çıkan “Rezilsiniz” kitabını okuyorum. Avşar, daha önce Cumhuriyet gazetesinde takip ettiği Fıkıh-Der’deki çocuk istismarı dosyasına, kitabında bütün boyutlarıyla yer vermiş. 16 Ocak 2019’da 155’e gelen bir çağrı ile başlayan soruşturma, İslamcı Fıkıh-Der’deki çocuk istismarı irinini patlatmıştı. Çocuklardan Yusuf İslam A’nın babası Engin A’nın tereddütle çaldırıp bıraktığı telefonu, polisler geri aramış ve istismarı açığa çıkarmıştı. Savcılık da istismarcıları gözaltına aldırmış, haklarındaki delillere dayanarak şüphelilerin tutuklanmasını istemişti. Ne garip, son dönemde “çok kolay tutukluyor” denilen kimi sulh ceza mahkemeleri, savcılığın defalarca yaptığı itiraza rağmen, istismarcıları serbest bırakmakta ısrar etti. Neyse ki İstanbul Anadolu 8. Ağır Ceza hâkimleri, yargılama sırasında olayın peşini bırakmadı. 4 çocuğa yönelik cinsel istismar ve fiziki işkenceleri dava sürecinde delillendiren mahkeme, geçen ocak ayında kurs hocası Ömer Işıktekin’i ve eğitmenler Hacı Serkan Bektaş ile Tarık Bektaş’ı toplamda 139 yıl hapisle cezalandırdı. Üstelik… Çocukların anlattıklarına göre, karar buzdağının görünen yüzüydü. “İstismara uğrayan 20’yi aşkın çocuk var” sözleri şahit oldukları trajedinin derinliğini ortaya koyuyordu. Çocukların karakolda, savcılıkta, mahkemede, psikologda verdikleri ifadeleri okuyorum. Erkek erkeğe sosyalleşen, kadınlarla karşılaşmamak için okula bile gönderilmeyen, geceleri yere serilen yataklarda üstlerinde “peygamber donu” dedikleri ortası delik çamaşırlarla et ete yatırılan, en küçük itaatsizliklerinde çekiçle dövülen çocuklardan Yusuf Yahya Ç’nin anlattıkları, tabloyu açıklıyor: “Biz kurs içinde bazen talebeler toplanıp taklit yarışması yapardık. Hoca derdi ki herkes bir taklit yapsın.(…) Burada H.R.Ö. de sesi ince olduğu için bazı taklitler yapardı. Bir kere kız sesi çıkarmıştı. Hepimiz çok gülmüştük. Sonra Hoca hep beraber olduğumuzda H.R.Ö.’ye ‘Hadi taklit yapsana, bir kız sesi çıkartsana’ diyordu. Biz yemeğe oturduğumuzda bile bunun esprisi geçtiğinde Hoca derdi ki, ‘Hadi kız sesi çıkart, taklit yap’. O da taklit yapardı. Hoca Ömer Işıktekin, H.R.Ö’ye parmağının ucunu göstererek, ‘Seninki bu kadar, senin çözümün bende, seninki küçük, ben çözerim’ şeklinde sözler söylüyordu. Erkek erkeğe olduğumuzdan şakadır gözüyle bakıyorduk.” Ekranda kadın kılığında erkek görmek istemeyenler, muhafazakâr ailelerin Kuran öğrensin diye kursa teslim ettikleri çocuklarını kadın kılığına sokuyor. Çocukların anlattıkları birbirini tamamlıyor. Mağdur H.R.Ö., ardından kapı kilitlenen, çıkışta duş alınan Hoca’nın özel odasında yaşananları en açık anlatan çocuktu: “(…)Ertesi gün beni yine odasına çağırdı. Bana yine masaj yaptırdı. Bu kez cinsel organına yakın yerlere masaj yaptırıyordu. Masaj sırasında elim ister istemez cinsel organına değiyordu. Elimi tutarak donunun içerisine soktu. ‘Cinsel organıma masaj yap’ dedi. Ben de cinsel organına masaj yaptım. Bu olay haftada bir iki kez gerçekleşiyordu. Bana ‘Sadece senin yapmanla olmayacak, Serkan da (kursta görev yapan eğitmenlerden biri) gelsin, seni mutlu etsin’ dedi. Devamında Serkan’ı da odaya çağırdı. İkimizin de alt kısımları inikti. Birbirimize mastürbasyon yaptık.” Hocasının ilk tecavüzünden sonra bir intihar mektubu yazan, kaldığı kursun 5. katına çıkan, ancak sonunu getirmeye cesaret edemeyen H.R.Ö’nün yaşadığı çıkışsızlığı annesi şöyle anlatıyor: “Beraber yemek yiyemiyoruz. Çocuklarımla beraber denize giremiyoruz. Hiçbir şekilde izin verilmiyor bunlara. (…) Çocuğum eve geldiğinde duyuyordum, ağlayarak uyuyordu. Sorduğumda ‘Anlatamam anne, boş ver anne, başka şeyler var anne’ diyerek üstünü örtüyordu.” Tecavüzler kimi zaman tek, kimi zaman grup halinde, hatta abi-kardeş istismar edilen çocuklarla sürerken, H.R.Ö’nün ifadesindeki satırlar insanın aklından çıkmıyor: “Ömer Işıktekin benimle beraber olurken vazelin kullanırdı. Vazelin kokusunu duyduğumda, hatta ismini dahi duyduğumda çok kötü oluyorum”. İstismarcı hocalar, kendilerini kimi zaman çocukların eşcinsel eğilimleriyle, kimi zaman “Benim sevdiğim Mahmut Efendi ve Cübbeli Hoca’ya açık açık küfür ediyordu” gibi cemaatler arası kavgayla savundu. Sahi Seyhan Avşar’ın önce haberleriyle şimdi de kitabıyla not düştüğü rezalet olurken bizim İslamcılar ne yapıyordu? Tabii ki “kadın kılığındaki erkek olmaz” diye Huysuz Virjin’i sahneden indiriyordu. “Bu kadınlar çok fazla oluyor” diyerek de İstanbul Sözleşmesi’ni yırtmaya çalışıyordu. Fıkıh-Der rezaletinde ise kafalarını kuma gömüyordu. İnanın, mazlumların zalimler için hazırladığı cehennem vazelin kokmayacak!",https://www.cumhuriyet.com.tr/yazarlar/baris-terkoglu/vazelin-kokan-bir-cehennem-1752633
Barış Terkoğlu,A101 nasıl kurtuldu?,06 Ağustos 2020 Perşembe,"Pek de kolay değildi. Film bobinlerini makineye yerleştirmekle başlar, negatiflerini banyo etmekle biterdi. Bir fotoğraf karesi saatler alırdı. Şimdi öyle mi? Çekiyorum, çektim, bir tane daha çekeyim diye birikiyor. Nasıl çıkmışım demeye bile zaman kalmıyor. Son iki yazıda Ayasofya açılışında Nurcuların Meşveret kolunun önderi Hüsnü Bayramoğlu’nun Genelkurmay Başkanı ile çektirdiği fotoğrafın ardındaki ilişkileri anlattım. “Said-i Nursi’nin Ayasofya kehaneti” diyorlardı, bir uydurma olduğu kendileri tarafından da kabul gördü. Bir zamanlar Gülen’e mektup yazarak Nurculuğun hizmetkârı ilan eden Said-i Nursi’nin takipçileri, durum değişince yollarını ayırmış görünüyordu. Ama peygamberin kendilerini işaret ettiğini söyledikleri uydurma hadislerle aynı zihniyeti sürdürüyorlardı. Yazıların ardından Nurcu hocaların ağızlarının pek de Nurlu olmadığını görmüş oldum. Sözlerine başlarken ettikleri hakaretleri yazmaya gerek yok. Alıştık, küfrü yenmek isteyenler küfrün üstüne yürümek zorundadır. Yine de ne kadar söylesek eksik kalır. Cumhurbaşkanı’yla, Savunma Bakanı’yla, Genelkurmay Başkanı’yla aynı fotoğraf karesine girmeyi seven Hüsnü Bayramoğlu’nun durumunu daha kritik hale getiren bir mesele var. A101’e 3 günlük gözaltı Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Hatırlayın, daha önce Türk Emniyeti’nin mahkemelere gönderdiği raporlara giren “renklendirme” öyküsünü anlatmıştım. Polis, FETÖ mensuplarının başta diğer Nur grupları olmak üzere değişik tarikatlara girerek kendilerini renklendirdiğini söylüyor, yargıyı uyarıyordu. Bir sebebi var. Zira, başta Nurcular olmak üzere kimi tarikat şeyhleri “o FETÖ’cü değil, bizim tarikattan” diyordu. Kimi isimleri yargının ağından “Hüsnü şahadet” dedikleri, “iyi çocuktur sistemi” ile kurtarıyordu. Hepimizin mahallesinde var. A101 denilen ucuzluk marketlerinden söz ediyorum. Sahibi, FETÖ’nün işadamları örgütü TUSKON üyelerine yapılan operasyonda, 16 Ağustos 2016’da gözaltına alınan, Bank Asya’nın da kurucusu olan Turgut Aydın. Turgut Aydın 3 gün sonra serbest kalmıştı. Şimdi yandaş medyada tam sayfa reklamlarını görüyorsunuz. Size 16-20 Ağustos 2016 aralığında, Sabah gazetesinin ilgili haberlerinin sadece başlıklarını sıralayayım: “A101 sahiplerine FETÖ operasyonu”, “Bank Asya’yı kurtaran FETÖ’cüye operasyon”, “FETÖ soruşturmasında işadamları serbest kaldı!”. Sabah editörüne bile sonunda ünlemli başlık attıran elbette “birileri korunuyor” düşüncesiydi. Haksız da değil, bazıları nasıl oluyorsa elini kolunu sallayarak çıkarken, bazıları yakasını kurtaramıyordu. Gelelim konumuza... Ayasofya’daki Nurcunun kurtardıkları Ayasofya’daki fotoğrafın ardından Nurcuların arşivlerini bir daha açtım. Tam da A101’in patronlarına soruşturma başladığında Hüsnü Bayramoğlu devreye girmiş, resmi bir açıklama yapmıştı. Bayramoğlu, başta Turgut Aydın’ın oğlu Yaşar Aydın olmak üzere A101’in sahiplerinin “paralel” değil, “Nur talebesi” olduğunu söylüyordu. Salı günleri A101’in patronunun evinde cemaatin Risale dersleri yaptığını söyleyen Bayramoğlu, “Cumhurreisimizin hemşerisi ve aile dostudur” notunu düşmeyi de ihmal etmiyordu. Fotoğraf diyoruz ya, Hüsnü Bayramoğlu, Aydın Ailesi ile birkaç da fotoğrafını paylaştı. Masada önlerindeki Risale-i Nurlar dikkat çekiyordu. Hüsnü Şahadet işi bir değil ki... Geçen yıl Milli Eğitim Bakanlığı’na ait bir okulda, sınıfta öğrencilere Said-i Nursi propagandası yapılan görüntüler izlettirildiği haberlerini hatırladınız mı? Görüntülerde vaaz veren isme kimse dikkat etmedi. O kişi yeni kuşak Nurcu hocalardan Uğur Akkafa’ydı. İnternette hala Fethullah Gülen’in öğretisini anlattığı, onun dinler arası diyalog projesini eleştirenlere “cahil”, “saftirik” diye hakaret ettiği videolar dolaşıyor. Akkafa’nın Nur Mektebi İlim Kültür Derneği, FETÖ propagandası yaptığı gerekçesiyle 15 Temmuz sonrasında kapatılmıştı. Derken yine Hüsnü Bayramoğlu ortaya çıktı. Akkafa’nın derneğinin FETÖ’cü olmadığını söyledi. Bayramoğlu’nun kapatılan dernekte ders verdiği fotoğraf ortaya saçıldı. 2017 yılının başında yayımlanan yeni bir KHK ile kapatılan dernek açıldı. Erdoğan’a verilen liste Bu isimler uzun listenin küçük bir bölümü... Kimseye suçludur demiyorum. Bizim işimiz bu değil. Asıl mesele, mahkeme önünde yıllarca aranan adaleti, cemaat liderlerinin başka yollarla dağıtmaya devam ediyor oluşu. Bu o kadar aleni hale gelmiş durumda ki... Nurcularla ilgili yazdıklarıma tepki gösterenlerden biri yine Nurcu profesör Ahmet Akgündüz’dü. Bir zamanlar Rotterdam’da Avrupa İslam Üniversitesi’ni yöneten Akgündüz’ün hem Nurcu “ağabeyler” ile hem de AKP ile arası bozulmuştu. Hüsnü Bayramoğlu’na “yalaka” diyen Akgündüz’ün açıklamalarında dikkat çeken ilginç bir nokta var. Cumhurbaşkanı Erdoğan’ın, Bayramoğlu’nu dinlerken Akgündüz’ü pek de dinlemediğini gösteriyor. Akgündüz şöyle söylüyor: “Muhterem Cumhurbaşkanımıza 1 ay sonra (15 Temmuz’dan) ulaşarak 526 tanıdığım mazlum ve mağdur Nur talebeleri listesini verdiğim halde, çoğunun mazlumiyetleri devam etmektedir.” FETÖ krizinden sonra iktidara yanaşan ancak kendisine yakın isimleri tasfiyeden kurtaramayan Akgündüz belli ki AKP’ye de küsmüştü. Akgündüz’ün şahitlik nefesi Bayramoğlu kadar kuvvetli tesir etmemişti. Ah şu fotoğraflar... Çekiyor, bir tuşla dağıtıyoruz. Oysa sonsuz zamanın bir anını simgeliyor. Farkında mıyız? Kişilerden çok ilişkileri belgeliyoruz. Hepimizin hikâyesinin olduğu resmin ışığını, nursuz fotoğraflarla söndürecek miyiz?",https://www.cumhuriyet.com.tr/yazarlar/baris-terkoglu/a101-nasil-kurtuldu-1756362
Barış Terkoğlu,Ayasofya’da vitrine konan cemaat,03 Ağustos 2020 Pazartesi,"Elli, yüz, yüz elli… Günlerce biriktiriyorsun. Her gün önünden geçerken “ne güzel” diye söylendiğin ayakkabıyı sonunda alıyorsun. Ayağına giyip yürüyorsun. Fakat… Vitrinde durduğu gibi durmuyor. Ayasofya açılırken vitrine bir hikâye kondu. Meğer Said-i Nursi Ayasofya’nın cami olacağını kehanet etmiş, yetmemiş “Ben göremeyeceğim Hüsnü görecek, ben kabrimden seyredeceğim” demişti. “Hüsnü” dediği, bugün hayatta kalan son vekili Hüsnü Bayramoğlu’ydu. Ne garip, kehaneti açıklayan da “Hüsnü Bey”in kendisiydi. Said-i Nursi’nin nasıl uyuduğunu bile not etmiş metinlerde böyle bir ifade yer almıyordu. Hüsnü Bey de bu hikâyeyi anlatmak için Ayasofya’nın açılma kararının alınmasını beklemişti. Önceki yazıda bu kehanet öyküsünün uydurma olduğunu anlatmıştım. Nur Cemaati’nin Meşveret kolu, “ağabeyleri” Hüsnü Bey’in vitrine koyduğu öyküyle, hem diğer Nurcuların hem de öteki cemaatlerin önüne geçiyordu. Üstelik efsanenin kaynağını da yazmıştım. “Bir müridinin geleceğe dair rivayetlerini dinleyen yaşlı Said-i Nursi’nin, en genç öğrencisini göstererek söylediği ‘ben artık göremem Hüsnü görür inşallah’ temennisi” demiştim. Devletin ajansından cemaat servisi Istanbul: Yeni İşitme Cihazları Emeklileri Hayrete Düşürdü Best Hearing Aids Şimdi Keşfet İşte bu yazıdan sonra Hüsnü Bayramoğlu hem beni hem Cumhuriyet gazetesini hedef alan yazılı bir açıklama yaptı. Ne garip, bir cemaat liderinin “kişiye özel” mesajını Anadolu Ajansı da servis etti. Gerisi teferruat. Bakın Hüsnü Bey, açıklamasının kehanet bahsine geldiğinde nasıl anlattı: “Üstadımızın mühim talebesi Ahmet Feyzi Efendi, üstadımızı vefatından evvel ziyaret etmiş ve tam dört saat görüşmüşlerdir. Konuşmalarında istikbale dair bazı meseleler de mevzu edilmiştir. Kendi yazmış olduğu bazı ayet ve hadislerin tefsir ve şerhlerini şifahen de üstadımıza aktarıyordu. Konuşmasında Risale-i Nur’un dünya dillerine tercümesinden, Nur Medreselerinin Anadolu’da hatta aktar-ı âlemde açılacağından, milyonların bilhassa Hıristiyanların Risale-i Nurları okuyarak imanlarını kurtaracaklarından, bir hidayet vesilesi olacağından, masonların ve zındıka komitesinin belinin kırılacağından ve bunun en büyük işaretlerinden birisinin Ayasofya’nın vaziyet-i asliyesine tebdil olacağından, Cami-i Emeviye dair bazı hususlardan ve Mescid-i Aksa’nın tam hürriyetine kavuşacağından ve bunların devamında cemahir-i müttefikay-ı İslamiyenin teşkil olarak inşaaAllah ittihad-ı İslamın vücut bulacağından, islam ordularından vs. yani dört saat böyle müjde ve beşaretlerden bahsetmiş zaman zaman Üstadımız Hazretleri de tasdik ve tebrik ve tebşir emareleri göstermiştir. Neticede de ‘Ahmet Feyzi ben senin bu anlattığın inkişaflar yok demiyorum. Fakat ben görmeyeceğim. Kabrimden seyredeceğim. Hüsnü görecek inşaaAllah’ buyurdular.” Hüsnü Bayramoğlu, utangaçça yazdığımı doğruluyordu. Hikâye söylediğim gibi Said-i Nursi’nin bir müridinin 4 saat boyunca ardı ardına yaptığı rivayetlere “inşallah” dediği temennisinden ibaretti. Ayrıca daha önce anlattıkları hikâyeye, açılmasının ardından Ayasofya meselesi monte edilmişti. Ne Said-i Nursi’nin bir Ayasofya kehaneti vardı ne de bir “Hüsnü görecek” öngörüsü. Mesele anlaşıldıysa gelelim konumuza… ‘Gülen Nurcudur’ mektubu Önümde FETÖ lideri Gülen’e yazılmış bir mektup duruyor. 28 Şubat döneminde Milliyet gazetesinde Gülen’in Nurculuğunu sorgulayan yazıların ardından, Said-i Nursi’nin yaşayan dört müridi; Mustafa Sungur, Bayram Yüksel, Hüsnü Bayramoğlu ve Abdullah Yeğin ortak imza ile Gülen’e yazmış. “Mektup” dedik ama “Muhterem Gülen Hoca” hitabıyla Gülen’e övgülerin düzüldüğü, Gülen’in Said-i Nursi’nin öğretisine nasıl hizmet ettiğini anlatan metin, bir mektuptan fazlasını ifade ediyor. Said-i Nursi’nin o gün hayatta olan 4 vekili adeta “Fethullah Gülen Nurculuğun dünyadaki öncüsüdür” bildirisine imza atmış. Nursi’nin vekilleri “Gülen Nurcudur” diyerek ona yapılan eleştirilere karşı savunmaya geçmiş. Benim merak ettiğim şu: Said-i Nursi acaba Fethullah Gülen konusunda da bir öngörüde bulundu mu? “Öğretimi devlet içine sızarak terör faaliyetlerinde kullanacak” dedi mi? Yoksa dedi de 2012 yılına kadar FETÖ lideri ile sıkı fıkı olan “Nurcu Ağabeyler” bunu sakladı mı? Peygamber Hüsnü Beyi işaret etmiş! Daha kritik bir nokta var. Said-i Nursi’nin Barla’daki evinde, Hüsnü Bayramoğlu öncülüğündeki Meşveretçiler, Cumhuriyet’te o gün yazdığım yazıya karşı bir de sohbet yaptı. Grubun konuşmasından aktarayım: “Peygamberimiz buyuruyor ki ahir zamanda mehdi bir adam gelecek. Mehdi adamın 5-6 tane de veziri olacak. Bu vezirlerin ekseriyeti ahrete gitmiştir. Hayatta Bediüzzaman Hazretleri’nin talebesi 1 kişi kalmıştır. Hüsnü Bayram Ağabey’dir. Başka yok. Bunu peygamberimiz buyuruyor.” Konuştuğum ilahiyatçıların “uydurma” dediği hadise dayanan öğreti, Hz. Muhammed’in “Mehdi” diyerek Said-i Nursi’yi ve vekillerini işaret ettiği, nihayetinde hayatta kalanın Hüsnü Bayramoğlu olduğu iddiasına dayanıyor. O kadar ileri gitti ki izlediğim sohbette Bayramoğlu, kendisine karşı olmanın Said-i Nursi’ye karşı olmak anlamına geldiğini ve bunun kişinin ahretini yakacağını söyledi. Nitekim Bayramoğlu, dinlediğim bir başka sohbetinde, mahşer yerine tüm peygamberlerin arkalarında ümmetleriyle geleceğini, Nur cemaatinin ise kendi bayraklarıyla bulunacağını anlatıyordu. Cesur olsa kendilerinin yeni bir din icat ettiklerini açıkça söyleyecekti. Said-i Nursi’nin şoförü İşin daha fenası, başta Genelkurmay Başkanı olmak üzere, devlet erkânının fotoğraf vermek için yarıştığı bu garip inanç sahibinin birikimi. Küçümsemek için söylemiyorum; Hüsnü Bayramoğlu, Said-i Nursi’nin şoförü. İslami jargonla söyleyecek olursak “hiçbir ilmi eğitimi yok”. Said-i Nursi’nin Risalelerini ezberlemekten, Nursi ile yoldaşlık etmekten başka da hiçbir özelliği bulunmuyor. Öte yandan hesap vermesi gereken eski Nurcu yoldaşları FETÖ’nün bıraktığı boşluğa talipler. Tıpkı onun gibi sapkın fikirleri din adına topluma sunuyorlar. Kendi sohbetlerinde anlattıklarına göre, devleti yönetenlere fikir veriyorlar. Hatta yargının peşinde olduğu kimi FETÖ sanıklarını “hüsnü şahadet” ile kurtarıyorlar. Vitrin, her şeyin alınıp satıldığı düzenin bir yanılsaması. Aynalı camlarla, kurgulanmış mankenlerle, parlak ışıklarla sana gerçeği başka türlü gösteriyor. Tuzla buz olduğu gün hepimiz kendi gerçeğimizle yüzleşeceğiz. Şimdi, çatladı bile…",https://www.cumhuriyet.com.tr/yazarlar/baris-terkoglu/ayasofyada-vitrine-konan-cemaat-1755632
Barış Terkoğlu,15 Temmuz’un ertesi günü okunacak yazı,16 Temmuz 2020 Perşembe,"Ağaçların arasından mütevazı bir anıt yükseliyor. Üzerinde 34 şehidin isminin yazdığı mermer, Malatya’da Akçadağ yakınlarında, yolunuzun pek de düşmeyeceği bir arazinin ortasında ziyaretçilerini bekliyor gibi. Konuşabilseler anlatacaklar, anıtların da insanlar gibi hikâyesi var. Her şey planlandığı gibi gitseydi o gün, 34 kişi için de onları bekleyenler için de bambaşka olacaktı. Birkaç dakika, sadece birkaç dakika içinde yaşam ile ölüm arasındaki çizgiyi geçtiler. 16 Mayıs 2001 günü saat 12.50’de Özel Kuvvetler Komutanlığı’na ait CASA uçağı havalandı. Kalkıştan 25 dakika sonra, 13.15’te, kumanda arızası baş gösterdi. Uçağı kullanan Kara Pilot Yüzbaşı Yılmaz Tekgül, en yakındaki Malatya Erhaç Hava Üssü ile irtibat kurdu. Acil iniş izni istedi. 5 bin 600 metrede saatte 444 kilometre hızla uçuyorlardı. Havaalanına 3 kilometre kala uçak kontrolden çıktı. Sol kanadının üzerinde dönerek, dikine doğru düşüyordu. Akçadağ ilçesinin Gülyurdu ve Yağmurlu köyleri arasında tarlaların olduğu mevkidelerdi. İki evin üzerine doğru düşüyorlardı. Pilot Tekgül, son bir hamle yaptı, uzaklaşarak evde yaşayanların hayatını kurtardı. Ancak bu, uçaktakilerin kaderini değiştiremedi. 1 binbaşı, 3 yüzbaşı, 3 üsteğmen, 16 astsubay, 1 uzman çavuş, 10 er uçağın yere çarpmasıyla şehit oldu. Ölümden beteri var derler ya... Uçağın yakıt depoları tam doluydu. Kaza anında infilak etti. Üstüne uçakta bulunan askeri mühimmatlar da patladı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Cehennem, ortaya çıkan görüntünün yanında sıradan bir hayal olabilir mi? Olay yerine ilk olarak köylüler gitti. İsmail Ertaş gördüğü manzarayı şöyle anlatıyor: “Her tarafta ceset parçaları ve çok sayıda parçalanmış silah vardı.” Dönemin Akçadağ Belediye Başkanı Haydar Karaaslan da “Geldiğimizde her şey bitmişti, et parçaları sağa sola yayılmıştı” dedi. Gördüğü manzara karşısında fenalaşanlar oldu. Köylülerden sonra ilk gelenler şehitlerin Özel Kuvvetler’deki silah arkadaşlarıydı. “Bir umut” demişlerdi ama ortada kurtarılacak hiçbir şey yoktu. Ağaç dallarından arkadaşlarının parçalarını topladılar. 500 metrekare alana yayılan 34 insandan arta kalanlar 9 tabutu doldurabildi. Ankara’da yapılabildiği kadar birlikte ölüme giden bedenler birbirinden ayrıldı. 34 şehit tabutlarından çıkarılamadan ayrı ayrı toprağa verildi. Son kez dünyaya baktıkları ıssız tarlanın sahibi Şeyho Ertaş, bu olayın unutulmaması için kanla sulanan araziyi bağışladı. Devlet imkânlarıyla kıt kanaat bir anıt dikildi. Her yıl kazanın yıldönümünde şehitlerin aileleri o anıtın başında buluşuyor. Az kişinin bildiği anıtın pek de başka ziyaretçisi yok. Diyeceksiniz ki ateş düştüğü yerde kalmıştır. Yok, “ne istediniz de vermedikçiler” o kadarla bırakmadı. Ne zaman bir CASA uçağı arızalansa kazanın hatırlanmasını kastetmiyorum. Mesele daha başka. Kumpaslar döneminde kazanın hikâyesi iğdiş edildi durdu. Sorsanız şehitler konusunda çok hassaslar ya! Eski MİT’çi Mehmet Eymür’e uçaktaki askerlerin suikastlar düzenleyen ekip olduğu da söyletildi. Ergenekon’da TSK’ye karşı gizli tanık yapılan PKK yöneticisi Şemdin Sakık’ın ağzından uçakta Yeşil kod adlı Mahmut Yıldırım’ın olduğu da anlattırıldı. İşte şehidini bile sırtlan sürülerine boğduran yılların bir tanığı vardı: Düşen uçakta 29 yaşında şehit olan Çankırılı Üsteğmen Yılmaz Gülhan’ın ondan sadece iki yaş büyük ağabeyi Hasan Gülhan. İki kardeş birlikte büyümüşlerdi. Biri asker öbürü polis olmuştu. Hasan Gülhan, her yıl ölüm yıldönümünde kaza yerine giderek andığı kardeşinin mirasını polis olarak taşıyordu. Son olarak Emniyet Genel Müdürlüğü Terörle Mücadele (TEM) Daire Başkanı Turgut Aslan’ın korumalığını yapıyordu. 2 çocuğu vardı. Aslan’ın yönettiği şubenin FETÖ raporu, Turgut Aslan’ı 15 Temmuz’dan önce örgütün hedefi yapmıştı. Gülhan, darbe gecesi, Aslan ile birlikte Ankara Atlı Spor Kulübü’nde akşam yemeğindeydi. Haberi alınca Jandarma Genel Komutanlığı’na olayları durdurmak için gittiler. Konuşup ikna etmek istiyorlardı. Önce içeri alınmadılar. Ancak içerdekiler Turgut Aslan’ın ismini duyunca “gelin” dediler. İçeri girdikten sonra silahlarına el kondu. Gözleri bağlandı. Bileklerine plastik kelepçe takıldı. Aslan, “Yaptığınız yanlış, biz buraya konuşmaya geldik” diye uyardı ama nafile. Sabaha kadar bu şekilde bekletildiler. Darbe başarısız olunca sabah 05.59’da bulundukları salondan çıkarıldılar. “Saygı/ hazır kıta nöbetçileri odasına” götürüldüklerinde saat 06.03’tü. Dizlerinin üzerine çöktürüldüler. Darbeyi yönetenler arasında yıllar önce şehit olan Yılmaz Gülhan ile aynı devreden olan birçok komutan vardı. Ağabey Hasan Gülhan, nereye götürüldüğünü anlayınca onların vicdanına seslendi. “Ben şehit kardeşiyim” dedi. Ancak dinlemediler. Silahsız, elleri ve gözleri bağlı Turgut Aslan ve Hasan Gülhan’ın kafalarına silahlarındaki mermileri boşalttılar. Turgut Aslan, yaşama tutundu, 5 ay yoğun bakımda kaldı ve hayata döndü. Hasan Gülhan ise vurulduğu yerde hayatını kaybetti. Kardeşinin yanına, Çankırı Eldivan’daki şehitliğe gömüldü. İki kardeş 15 yıl aranın ardından aynı mezarda buluştu. Bu seferki anıtın hikâyesi değişik. Hükümet, İstanbul’da Boğaz Köprüsü’nün girişine, 15 Temmuz’da hayatını kaybedenler hatırlansın diye bir şehitler anıtı yaptırdı. Anıtın mermerleri Çobanlar Mermer AŞ’den alındı. Şirketin sahibi eski Muğla Sanayici ve İşadamları Derneği (MUSİD) Başkanı Sami Çoban’dı. Çoban kim miydi? FETÖ’den tutuklanan ardından itirafçı olan işadamı. Çoban, verdiği ifadede MUSİD için “Ben başkan görünüyordum ancak yönetimin idaresi tamamen imamlardan oluşuyordu, dernek tamamen örgütün güdümündeydi” demişti. Halkın bağışladığı araziye 15 yıl önce yapılan anıt ile “Fethullahçılarla aynı menzile yürüyorduk” diyenlerin planladığı arasında her açıdan fark vardı. İki kardeş, iki insan, iki şehit, iki anıt. Şehitliğin anısını, onun edebiyatını sevenlere bırakmadığımız gün, belki de bir daha 15 Temmuz’lar olmayacak.",https://www.cumhuriyet.com.tr/yazarlar/baris-terkoglu/15-temmuzun-ertesi-gunu-okunacak-yazi-1751785
Barış Terkoğlu,Süleyman Soylu’nun ezemeyeceği karınca,27 Ağustos 2020 Perşembe,"Saatler süren ameliyattan çıkıyorsun. Sanki parmaklarının ucunda yürüyorlar. “Karıncalanıyor” diyorsun. Sahiden insan siniri ile karıncalar arasında bir benzerlik var. Karıncaların hafızası yok. Ama binlerden oluşan kolonilerinin var. Sinir hücreleri de geçen yıl ağrıyan dişini anımsamıyor. Ama koca bir sinir bulutu olan beyin çocukken düştüğün ağacı hatırlıyor. Hem uyarıları taşıyan sinirler hem iz bırakan karıncalar geçmişi bugüne getirmenin işçiliğini yapıyor. Dün haber bültenlerinden şipşak geçen iki habere bakıyorum. Biri küçücük bir kıza tecavüz ederek ölümüne neden olan tutuklunun “kaçma şüphesi yok” diye tahliyesini haber veriyor. Öbürü İçişleri Bakanı’na hakaret eden birinin evine yapılan operasyonla gözaltına alınışını anlatıyor. Zavallı kız ile İçişleri Bakanı yazılı kanunlara göre eşit iki vatandaş. Ancak yaşanan iki olay, Türkiye’nin yurttaşların eşitliğinden kopup kendi menfaatlarını kutsal diye sunan zihniyetle geldiği noktayı özetliyor. Haliyle aklıma OdaTV’nin tam bir kanunsuzlukla kapatılması geliyor. Barış Pehlivan’ın, Murat Ağırel’in, Hülya Kılınç’ın yargı aracı kılınarak rehin edilmesini hatırlıyorum. Tabii ki Müyesser Yıldız’ın Süleyman Soylu ile yaşadığı polemikten sonra başına gelenleri de. Türkiye’de son yıllarda yaşananları düşünün. FETÖ’nün bürokrasiyi ele geçirdiği dönemlerde Müyesser Yıldız’ın haberleri bize bir karınca izi bırakıyordu. 15 Temmuz’a giden süreci onu takip ederek öngördük. Haberlerini, yazılarını, belgelerini birleştirip buna hafıza diyorduk. Yıldızların Tercih Ettiği Eşsiz Güzellikteki Mobilyalar Her Tarza Uygun Aradığın Mobilya Yıldızların Tercihi Cadde Yıldız’da Tüm Dünyaya Satışta. CaddeYıldız Şimdi Keşfet Bakan biliyor muydu? Kuytulara ışık tutmasından hoşlanmadıklarını biliyorduk. Haliyle bugün Sincan Cezaevi’nde tutuklu olmasına şaşırmıyoruz. 8 Haziran Pazartesi günü, sabaha karşı evinden gözaltına alınmıştı. Ne tesadüf, 3 gün önce 5 Haziran’da İçişleri Bakanı Süleyman Soylu’ya dava açmıştı. Gözaltı sanki cevabı oldu. Nasıl bu noktaya geldi? Soylu, 30 Nisan’da jandarmanın yaptığı operasyonları duyurup Kars’ta PKK’li yedi teröristin etkisiz hale geldiğini, Çemçe grubunun yok edildiğini söylemişti. 18 gün sonra ise haber merkezlerine son dakika olarak Kars’tan gelen şehit haberi düşmüştü. Müyesser Yıldız, şehit haberinin Çemçe bölgesinden geldiğini hatırlatıp “Anlaşılan o ki Bakan Soylu’nun dediği gibi ‘Çemçe grubu’ tamamen yok edilmemiş” dedi. Görevini yapıyordu, hafızayı zorluyor, iz bırakmaya devam ediyordu. Ancak Soylu, PKK’ye yapamadığını Müyesser Yıldız’a yaptı. “Çemçe grubunun itlafına bir PKK bir sen üzülmüşsün” dedi, “Benim üzüntüm PKK seviciliğin değil” dedi, en ilginci “Devlet gömleği giymiş pespayelerle iş tutuyorsun” dedi. Ankara’da devlet protokolünden fazla cenaze kaldıran Müyesser Yıldız elbette “PKK sevici” ifadesine dava açtı. Yalnız bir ayrıntı var: 9 yıl önce AKP’nin desteklediği dönemde FETÖ’nün kumpasıyla 16 ay hapiste kalan Yıldız, “devletten istemem” diyerek tazminat davası açmamıştı. Niyeti zengin olmak değildi. Onurunu korumaktı. Bugün, 0 liralık açılamadığı için Soylu’ya 1 TL’lik tazminat davası açtı. Davanın dilekçesinin verilmesinden sonraki ilk iş gününde (cuma-pazartesi), polis sabaha karşı Müyesser Yıldız’ın evine gitti. Bakmadık köşe bucak bırakmadılar, bilgisayar mühendisi oğlunun bilgisayarlarına dahi el koydular. Benim aklımda ise Yıldız gözaltına alınmadan önce Soylu’nun “Devlet gömleği giymiş pespayeler” sözleri kaldı. Tesadüf olabilir mi? Müyesser Yıldız’a önce casusluk suçlaması yöneltildiğini söylediler. Görevdeki bir astsubay Müyesser Yıldız’ı aramış, sözde bilgi vermişti. Tepkiler yükselince, casusluk suçlamasını çıkarıp bugün hâlâ yayında olan OdaTV’deki üç yazıyı delil gösterip “devletin güvenliğine ilişkin bilgileri açıklama” iddiasıyla tutukladılar. Soylu, açık ki Müyesser Yıldız’ın başına gelecekleri önceden biliyordu. 1 liradan alındı Sonrasını hiç konuşmadık... Müyesser Yıldız’ın açtığı davada, Soylu’nun avukatının verdiği yanıt dilekçesini elime aldım. Dilekçe, Soylu’nun demokrasi anlayışını da sergiliyor. Diyor ki “toplumda tanınan biri, ağır eleştirilere katlanmalıdır, eleştiri zorunlu olarak sert olacaktır.” Ayrıca kendini savunan İçişleri Bakanı, “PKK sevici” demenin hakaret olmadığını da söylüyor! Demek ki kendisine “PKK sevici” denilse eleştiri diye düşünüp dava açmayacak! Soylu’nun verdiği yanıtta dikkatimi çeken bir başka husus daha oldu; davanın 1 TL’lik açılmasına çok içerlemiş. 1 TL’lik manevi tazminat davası açılmasının kendisine bir hakaret olduğunu düşünüyor Soylu: “1 TL’lik tazminat talebiyle kötü niyetli bir mesaj verilmek istendiği hatta hakaret ve küçük düşürme kastı ile hareket edildiği açıkça ortadadır.” Müyesser Yıldız, Süleyman Soylu’ya bir değer biçmiyor. Kendisinin onun parasının peşinde olmadığını gösteriyor. Ama bu bilgeliği anlamayan Bakan, insanı düşündürüyor: Süleyman Soylu’ya kaç liralık dava açılması hoşuna gider? Fillere karşı karıncalar Bir ayrıntı daha var... Süleyman Soylu’nun mahkemeye gönderdiği dilekçenin altındaki imza dikkatimi çekti: Avukat Uğur Kızılca. Araştırınca fark ediyorum ki kendisi sadece avukat değil, aynı zamanda Cumhurbaşkanlığı Hukuk Politikaları Kurulu üyesi, aynı zamanda Yüksek Hakem Kurulu üyesi. Dilekçesinde Yıldız’ın davasının reddedilmesini, aynı zamanda Yıldız’a 1 TL’lik dava açtı diye ceza verilmesini istiyor. Tarafları gözünüzün önüne getirin: Bir tarafta, İçişleri Bakanı Süleyman Soylu ve onun avukatı Cumhurbaşkanlığı Hukuk Politikaları Kurulu üyesi Uğur Kızılca. Karşısında ise Ankara Temsilcisi olduğu OdaTV zorbalıkla kapatılmış olan, Sincan’da bir hücrede bulunan Müyesser Yıldız. Mahkeme bu şartlar altında nasıl bağımsız kalacak? Cumhurbaşkanlığı rozetiyle yapılan avukat karşısında nasıl tarafsız olacak? 45 kiloluk Yıldız sanki bir karınca, devletin koltuklarında ise filler oturuyor. Karıncaları devletin çizmeleriyle ezmeye çalışıyor. Masum değil... Dünyanın büyük binalarını yapanlar; gücü, iktidarı ve parayı sembolleştirdiler. Empire State, Burj Halife ya da Shard gökdeleni... Yerden yüzlerce metre yükseğe ulaşan binaların en üstüne çıkmak, jet asansörlerle saniyeler alıyor. Ani basınç düşüşüyle kulaklar zayıflıyor, yükseklikten baş dönüyor. Tepeden baktığınızda aşağıdaki insanlar karınca gibi görünüyor. Karıncalar ezilir ezilir de insanlığın hafızasını nasıl sileceksiniz? Not: Hastalığımda, ameliyatımda, iyileşirken yarama merhem olan herkese desteği için teşekkür ederim.",https://www.cumhuriyet.com.tr/yazarlar/baris-terkoglu/suleyman-soylunun-ezemeyecegi-karinca-1761295
Barış Terkoğlu,Bizim İslamcılar neden ağlıyor?,09 Temmuz 2020 Perşembe,"“Ağlamaktan sevinç duyacağına sevinçten ağla” diyor Shakespeare. Bizdeki İslamcılar ise ağlamaktan sevinç duyuyor. Kendi tırnaklarını dibinden kesse, onun sızısıyla karşısındakinin tırnaklarını söküyor. Fethullah Gülen; Sızıntı’nın birinci sayısına “ağlayan çocuk” fotoğrafı koydu, Pensilvanya’daki çiftliğinde “Kestane pazarındaki kulübem” diye söze başlayıp ağladı, sonunda bütün ülkeyi yaptıklarıyla ağlattı. Erdoğan; koltuk takımlı, bulaşık makineli, iş gören yardımcılı lüks koğuşta 4 ay hapis yattı, 20 yıldır o günleri hatırlatıp ağladı, karşı ses çıkaranı ise yıllarca zindanlarda çürüttü. Dünden bir “mağduriyet” hikâyesi bulup bugün gözyaşlarıyla zulmetmek bizdeki İslamcıların sıradan eylemi sanki. Televizyonu açıyorum. Her zamanki gibi bağıran adamların sesi duyuluyor. Bir tanesi, bugün ne kadar doğru işler yapıldığını anlatmak için “annemiz orduevine giremiyordu” diyor. Eski dönem Türkiyesi’nin alışılmış eleştirisini yapıyor. Eleştiren askere orduevi yasağı Önümde son yıllarda üniformasını kaybetmiş iki askerin kitapları var. Biri Ali Türkşen’in. Yıllarını AKP iktidarı destekli FETÖ kumpaslarıyla hapiste geçiren Türkşen, geçen günlerde “Asla Vazgeçme Asla” isimli kitabını çıkardı. Hapisten çıktığında neler hissettiğini anlattığı bölümü açıyorum: “Cezaevinde geçirdiğim süre içerisinde dönemin komuta kademesine karşı derin bir hayal kırıklığı yaşamıştım. (...) Üzgündüm, kırgındım, kızgındım. Birçoğunun FETÖ’cü olduğunu tahmin ettiğim sözde silah arkadaşlarımız terfi ettirilirken onay veren, bizlere de üvey evlat muamelesi yapan birçoklarıyla aynı çatı altında olmak istemiyordum. (...) Dönemin Genelkurmay Başkanı hapisten çıkar çıkmaz başlamak üzere orduevlerine giriş yasağı koymuştu.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Türkşen, henüz cezaevinde iken OdaTV’de yazı yazmaya başlamıştı. Kumpaslar döneminde “elimizden bir şey gelmiyor” diyen komutanlarının, FETÖ ilişkileri bilinenleri terfi ettirmesini, onlar aleyhindeki soruşturmalara duvar örmesini eleştiriyordu. Orduevi yasağının sebebi buydu. Ali Türkşen’e son durumu sordum. Cezaevinden çıkınca, 2014 yılında, Necdet Özel’in kararıyla, 3 yıl orduevlerine giriş yasağı almıştı. Özel’in çizgisini sürdüren Hulusi Akar hakkında da benzer eleştirilerde bulununca yasağın uzatıldığını söyledi. Darbe öngörüsüne orduevi yasağı Önümdeki ikinci kitap yine yıllarını kumpasla hapiste geçiren Mustafa Önsel’e ait. Yeni çıkan “Bellek” kitabı, Önsel’in OdaTV’deki yakın dönem analizlerinin derlemesini içeriyor. Önsel’in 15 Temmuz darbesinden sadece 5 ay önceki, 8 Şubat 2016 yazısının başlığı şöyle: “Cemaatçi cunta darbeye mi hazırlanıyor”. Darbe öngörülerine rağmen komuta kademesinin üç maymunu oynamasına Önsel’in isyan ettiğini kitabın devamında görüyorsunuz. 20 Şubat 2016’da, Önsel’in yazdığı yazının başlığı şöyle: “Hulusi Akar’a çağrı: Yırt o gömleği”. Önsel; Akar’ın FETÖ karşısında etkisiz tavrını, kumpasların kritik isimlerinin Akar’ın en yakınından çıkmasını, FETÖ medyasında Akar’ın duruşunu öven ifadeleri eleştirdikten sonra şunları yazmış: “Gelin geçmişin üzerine bir sünger çekelim. ‘Birilerinin’ size biçtiği gömleği yırtın! Milli orduyu, bir ihanet şebekesinin altına sokmaya çalışan ve bu anlamda oldukça mesafe kat eden bu kanserli yapıyı bünyeden sökün atın!” Önsel, darbeden sadece 5 ay önce, Hulusi Akar’a, FETÖ’nün biçtiği o gömleği yırtmasını önerdi de “peki, sonra ne oldu” diyorum. Yazının dipnotu dikkatimi çekiyor: “Bu yazı üzerine mevcut Genelkurmay Başkanı’nın emriyle, gerekçesiz bir şekilde askeri tesislere girişim yasaklandı. Yangını işaret etmiştik. Ama hortumu tutan suyu bize sıkıyordu.” Doğru anladınız, onun da 15 Temmuz öncesinde Hulusi Akar’a darbe uyarıları yaptığı için orduevlerine girişi yasaklanmıştı. Eşlere de yasak geldi TSK’de yaşanan sürece isyan ederek istifasını veren Türker Ertürk’ün durumu da farklı değil. Onun da orduevlerine girişinin uzun süre yasaklı olduğunu biliyordum. Kitaplarda yazanlardan sonra arayıp sorduğumda anlattı. Kumpas esiri askerler için düzenlenen Sessiz Çığlık eylemlerine katılmış ve o dönemki komuta kademesini sert bir dille eleştirmişti. Bunun üzerine o da orduevi yasaklısı olmaktan kurtulamamıştı. Bugün neyse ki yasağı kalkmıştı. Keşke sadece bu kadar olsaydı. 14 yaşındaki kızı üzerinden iğrenç bir şekilde hedef alınan Nusret Güner’den, FETÖ kumpaslarına karşı yazankonuşan Naci Beştepe’ye, kumpas dönemlerinde FETÖ’ye karşı açıklamalarıyla öne çıkan eski generaller Osman Özbek’ten Yaşar Müjdeci’ye kadar onlarca kişilik uzun bir liste önümüze çıkıyor. Sadece askerler de değil... Kumpasa uğrayan eşlerini savunmak için Vardiya Bizde Platformu’nu kurup eylemler yapan komutan eşlerinin bazılarına da orduevi yasağı konduğu görülüyor. AYM, Genelkurmay’ı mahkûm etti Çocuk yaşta üniformasını giydiği orduya hizmet edenlerin sadece görüşlerini söylediği için orduevine alınmaması yargıya da taşındı. Harbiye 79’lular Derneği’nin başkanlığını yapan emekli Albay Hüsnü Şimşek, Necdet Özel’in Balyoz kumpasına dair açıklamasını eleştirdiği için orduevi yasaklısı olmuştu. Şimşek 2013’ten 2018’e kadar, yani 5 yıl süren hukuk serüvenini sonunda kazandı. Anayasa Mahkemesi, Şimşek’in sözlerinin “eleştiri sınırları içerisinde ve ifade özgürlüğü kapsamında” olduğunu söyleyerek, Genelkurmay Başkanlığı’nın tavrını mahkûm etti. Şimşek’e tazminat ödenmesi kararlaştırıldı. Bir zamanlar “orduevine girememek” denilince türbanı, sakalı, şortu konuşuyorduk. Ordu siyasetin göbeğine taşınınca bu kez “Necdet Özel’i eleştirmek”, “Hulusi Akar’ı eleştirmek”, “TSK’de FETÖ yapılanması olduğunu söylemek”, “kumpaslara isyan etmek” yasak gerekçesi oldu. Düğüne, yemeğe ya da eğlenceye gidemeyenler yerini haksız yere yıllarca hapiste tutulanların kapıdan çevrilmesine bıraktı. Hangisi kötü tartışmıyorum bile. Orduevi restoranları olmasa da olurdu, yeter ki bunları hiç yaşamasaydık.",https://www.cumhuriyet.com.tr/yazarlar/baris-terkoglu/bizim-islamcilar-neden-agliyor-1750342
Barış Terkoğlu,İki gözün sığdığı pencere,26 Haziran 2020 Cuma,"Aynı karından doğmadık. Aynı toprakta büyümedik. Aynı okulda okumadık. Fakat aynı düşmana esir düştük. Göğün telle kapatıldığı bir duvar dibinden aynı gökyüzüne baktık. Ölüme de hürriyete de beraber yürüdük. Doğa, insana şanslıysa bir kardeş hediye ediyor. Ancak sonradan kardeş olmak için ateşle sınanmak gerekiyor. Dokuz yıl önce birlikte gözaltına alınmış, birlikte tutuklanmış, Metris’ten Silivri’ye beraber götürülmüştük. 19 ayın ardından tahliye haberini veren hâkim bile adımızı ayrı ayrı söylememiş, “Barışlar” diye okumuştu. Kaldığımız yerden bıraktığımız gibi devam ettik. Bugün mü, yarın mı diye bir başka esareti bekledik. İnsanlar ölümden korkuyordu, hastalıktan korkuyordu, yalnız kalmaktan korkuyordu. Biz korkmaktan korkuyorduk. Çünkü korku akla örülmüş bir duvardır, insanın harcını kendisinin kardığı iç hapishanesidir. Hepsini yenmek istiyorduk. 4 Mart günü beklediğimiz oldu. Önce beni aldılar. Bir gün sonra da onu getirdiler. Tek başımıza koydukları yetmedi. Bağırsak, birbirimizin sesini duymayalım diye aramıza boş koğuş bıraktılar. Biz çığlıkla birbirimize fısıltı olduk. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Yayımladığımız MİT raporları Dokuz yıl önce birlikte kitap yazarken tutuklanmıştık. Çivi çiviyi söktü. İki ayrı koğuşta birbirimizi görmeden birlikte kitap yazdık. Hapisten çıktık. Bizi bilgisayarlarımızda bulduklarını söyledikleri “çok gizli” belgelerle suçluyorlardı. O belgeleri alıp üzerine ikinci bir kitap yazdık. MİT’in FETÖ üzerine yazdığı raporları, yaptığı çalışmaları, hükümet “rafa kaldırdık” diye övünürken birlikte anlattık. Kitap, yıllar sonra FETÖ hakkında yazılan iddianamelere kaynak oldu, savcılar dipnot verdi. Ne garip, devletin savcıları devletin birikimini devletten değil nasırlı parmaklardan çıkan kitaplardan öğreniyordu. Kurt kuzuyu yemeye karar verdi Bütün bunların ardından 4 aydır bizi içerde tutan o habere bir daha bakıyorum. Avukatımın “3 satırlık bir haberle insan tutuklanır mı” dediği, tutuklayan hakimin “ama etkisi büyük” diye yanıt verdiği günlerdir konuşulan habere. Her akşam televizyonlarda emekli askerlerin, çok derin stratejistlerin, “açıklıyorum” diye konuşmaya başlayan gazetecilerin söylediklerini dinledikten sonra, “sır” dedikleri MİT şehidinin cenazesinin haberine. Şehidin MİT’ten mensubu olduğu anlaşılmasın diye “Teşkilat Başkanı” pankartıyla gönderilen çelenge, koca fotoğraf makinesiyle yapılan “gizli çekim” dedikleri fotoğrafa, belediye başkanından milletvekiline koca ilçenin katıldığı “gözlerden uzak” diye tarif ettikleri törene, aynı zamanda kahvehane işleten muhtardan öğrenilen “devlet sırrı”na, 100 yaşındaki Millet Meclisi’nde kameralar önünde açıklandığı halde “kimsenin bilmediği bilgi”ye, MİT mensubu olduğu anlaşılmayınca savcılığa “bunlar MİT mensubu” diye yazı yazan “istihbarat kurumu”na… Kurt kuzuyu yemeğe karar verdiyse en açık sözler giz olur, en edepli laflar küfür sayılır. Şimdi kalanlar kurdun elinde. Herkesin bildiği hikâye Ben açılan demir kapıdan geçip duvarsız bir hapishaneye yürüyorum. Garip ama insanların koşarak yürüdüğü bu yolda ben adımlarımı küçültüyorum. Her demir kapının üzerine iki gözün sığacağı pencereler var. Onlar gardiyanlar içeri baksın diye yapılmış. Tahliye günlerinde ise mahpuslar dışarı bakıyor. Her birinde bir başka hayatın dünyaya açılan kapılarını görüyorum. Önceki akşam karar açıklanmadan önce beklediğimiz adliye hücresinde Barış Pehlivan bana “düşündüm, bunca yıl cefa çektik, hiç sefa sürmemişiz” dedi. Sanki kararı önceden biliyormuş gibi, dönüşte moral versin diye dört aydır yemediği çikolatayı, şekeri hazırlamıştı. O akşam karar açıklanmadan önce Murat Ağırel bana “çıkarsan Ali Derya ile Ada’yı oynamaya götürürsün” dedi. Sanki birimizin çocuğunun babasını beklemeye devam edeceğini önceden biliyordu. Hapishanenin nasıl bir yer olduğunu tutuklanmayı beklerken bizim anlattığımız Hülya Kılınç bile her şeyin farkındaydı. Herkesin her şeyi bildiği bu hikâyede ben yalnız istikbaldeki ışığı görüyorum. Bir ülke yalnız sınır boylarında, duman çıkan bacalarda, çocuk seslerinin duyulduğu okullarda yaşamaz. Bir memleket dikene, ateşe ve demire çıplak elle dokunan aydınlarıyla da yaşar. Yalnız bir ömrümüz var ama daha çok hayat yaşayacağız.",https://www.cumhuriyet.com.tr/yazarlar/baris-terkoglu/iki-gozun-sigdigi-pencere-1747535
Barış Terkoğlu,Atatürk nasıl tutuklandı?,18 Mayıs 2020 Pazartesi,"Devrim meçhule atılmış bir adım mıdır? Yoksa tarihi gittiği yönde tarihten hızlı koşma eylemi midir? Aklın ikna edilmiş karamsarlığı mıdır? Yoksa insanın elleriyle şekil verdiğinin dönüp yaratıcısına aktardığı iyimserlik mi? Vazoya koyarken kararmaya başladığını fark ettiğin kızıl gül müdür? Yoksa yağmurunu beklesin diye toprağa düşmüş tohum mu? Silivri Cezaevi’ne ikinci kez geldikten sonra malum çevrelerin sataşmalı sorusu şuydu: Saray’ın hedefinde yine Atatürkçüler mi var? Elbette bu sualden hoşlanmadım. Hayır, Mustafa Kemal’i, “saray subayı” sanan kimi sözde “Atatürkçü”lerin farkında olmadığım için değil. Öyle ya, neredeyse 40 yıl önce “Atatürkçülük” adına yapılan ikiyüzlülüğe isyan eden Nadir Nadi, “Ben Atatürkçü değilim” kitabını yazmıştı. Benim itirazım Atatürk’e yapılan görülmez hakareteydi. Çünkü Atatürk hep Sarayların hedefindedir. Bir iktidar kurumu olarak saraylar da Atatürk’ün. Haliyle soruya soruyla cevap verdim: Saray, Mustafa Kemal’i nasıl yargıladı? Yarın ne çok “gençlik” denecek. Nedeni ruhuyla yaşıtların bayramından bahsedilecek. Oysa Mustafa Kemal “genç”ten başka bir şeyi anlıyordu. Milletleri farklıydı, ancak 19. yüzyıl devrimciliği kendisine her dilde “genç” sözünü seçti. Bizde “Genç-Jön Türkler” diye anılan, Namık Kemal ve İttihat Terakki kuşakları, aslında evrensel bir arayışın haliydi. “Jön Araplar” ya da “Jön İtalyanlar” denilen başka ulusların devrimcileri de başka topraklarda aynı yöne doğru koşuyordu. Hanedanların yetkilerini azaltmak, anayasal düzenler kurmak, modernleşmek ve tabii devleti yeniden yaratmak ortak çizgileriydi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Devrimciler tarihte iki kez doğar. Bir kez vücut, bir kez de fikir olarak. Bedenen eski düzenin içine doğan Mustafa Kemal, aslında yeniyi yaratmaya çalışan Jön Türklerin çocuğuydu. Cumhuriyet elbette 1923’te kuruldu. Ama eski düzenin kalıntılarıyla hesaplaşması 1926’ya kadar uzatılabilir. Mustafa Kemal’in Nutuk’u 1927’de yazması tesadüf değildir. 1919’dan 1926’ya uzanan devrin dökümü olan Nutuk’un Gençliğe Hitabe ile bitmesi de. Mustafa Kemal’in 1919’dan 1927’ye kadar, yani rejim oturana değin İstanbul’a hiç gitmemesinin de sırrı buradadır. Neleri vardı ki? Ahmet Haşim’in Piyale kitabına Yakup Kadri’nin yazdığı önsöz gibi: “Ey Türk şairi! Senin taş attığın yer, hiç dalgalanmayan ve hiç ses vermeyen karanlık ve ıssız bir boşluktur.” Mustafa Kemal, o karanlık ve ıssız boşluğa kurulan, kuşkusuz geçmiş kuşakların yenilmişliğini miras almış gençlere Cumhuriyet’in bayrağını emanet ediyordu. Gençlik; devrim, kuruluş, eskiye mahkûm olmadan yeniyi yaratma demekti. Mustafa Kemal’in gençliği de, gençliğin Mustafa Kemal’i de budur! Ya mahpusluk? Harp Okulu’nda “Hürriyet” isteyen dergi çıkardığını, el yazısı ile çoğalttığını biliyoruz, Ali Fuat Cebesoy’un anlattıklarını da: “Namık Kemal’i okul idaresinin aldığı bütün tedbirlere rağmen yatakhanede gizli gizli okuduğumuzu nasıl unutabilirim? M. Kemal’in bir gece vakti yanıma gelerek, Kemal’in Vatan Kasidesi’nin tekrir edilmiş bir nüshasını ‘Fuat Kardeşim, bunu ezberleyelim’ diye bana verirken yavaş bir sesle, fakat büyük bir heyecanla okuduğu ‘Felek, her türlü esbab-ı cefasın toplasın, gelsin / Dönersem kahpeyim millet yolunda azimetten’ mısralarını nasıl unutabilirim?” Ardından örgütçülük başladı. Sirkeci’de bir toplantı yeri kiralandı. Saray’ı meşrutiyete nasıl zorlayacaklarını konuşuyorlardı. Cebesoy, yakalanıp tutuklanmalarını şöyle anlatıyor: “Harp Okulu’ndaki subay hapishanesine gönderildim. Bir gün sonra Mustafa Kemal’in oraya getirildiğini öğrendim. Ben hapishanede 20 gün kadar kaldım. Mustafa Kemal liderdi, benden bir hafta on gün sonra serbest bırakıldı.” Şam’daki günlerinde ise bir başka eski mahpusla birlikteydi. Tutuklanıp 3 yıla mahkûm olduktan sonra Şam’a sürülmüş Tıbbiyeli devrimci Dr. Mustafa Cantekin’le Vatan ve Hürriyet Cemiyeti’ni örgütlediler. Neden “Hürriyet” dediklerini Mustafa Kemal şöyle anlatıyor: “Ancak hür fikirli insanlardır ki vatanlarına faydalı olurlar. Onlardır ki vatanlarını kurtarıp onu koruma kudretine sahip olurlar.” Nihayetinde 1908’de bütün hürriyet nehirlerinin birleştiği İttihat Terakki denizinde buluştular. Bu kadar değil... 23 Ocak-20 Nisan 1919 tarihleri aralığında İstanbul’da Ziya Gökalp’ten Fethi Okyar’a 223 kişi tutuklandığında ziyaretçileri Mustafa Kemal’di. Ne garip, giderken “tutuklanır mıyım” diye düşünüyordu: “Merdivenlerden çıkarken, kendi ayağımla gelmek korkusu hatrıma geldi. (...) Etrafıma baktım, dar bir koridor üstünde karşılıklı ufak odalar! Manzara heybetli idi: Sadrazamlar, bakanlar, bütün önemli devlet adamları ve bazı meşhur gazeteciler! Benim de içlerine katıldığımı görünce sevindiler. Her taraftan neşeli ‘Buyurun’ sesleri geldi.” Peki, suç işledi mi? Adalete göre hayır ama kanuna göre belki. Yandaş medyanın Hukuk-u Beşer’i 14 Mart 1919’da esir edilmiş Türk ordusunun komutanları için “yüksek alçaklar, haydut başları” yazınca Mustafa Kemal ağır bir dille dilekçe yazdı. Hakaret davasında sanık oldu. Ceza alsa Samsun’a gidemeyecekti. Mahkemeyi uzatmaya çalıştı: “Vekilim bir iki defa mahkemeye gitti, davayı dağıttı, bana o kadar zaman kazandırdı ki İstanbul’dan çıktığım gün henüz mahkeme bitmiş değildi.” Sonrasını biliyoruz. Saray’a karşı gelerek bağımsızlık mücadelesi veren Mustafa Kemal için “katli vacip” fetvaları, gıyabında verilen idam kararları, suikast için tutulan tetikçiler... Sanmayın yalnız Türk hapishanelerindeydi. Jön Hint Nehru, hapishane yıllarını şöyle anlatıyor: “Anadolu’da Yunanlara karşı kazanılan büyük zaferin haberi hapishaneye geldiği zaman, bundan ne büyük bir memnunluk duyduğumuzu ve bunu hapishanede nasıl kutladığımızı hatırlıyorum.” Emperyalizme karşı Doğu’nun ilk galibiyeti için o gün hapishanenin her yerini ışıklandıracaklardı. Falih Rıfkı Atay’dan okuyoruz, Atatürk kendisi için hazırlanan “Atatürk bu milletin en yükseğidir” afişini kaldırtıp yerine “Atatürk bizden biridir” yazdırıyordu. Kısacası Atatürk’ün adı hürriyet şarkıları söylenen hapishanelerle anılır ama milletin bağrına yumruk gibi çöken Saraylarla anılmaz. Vatanına, hürriyetine, aşkına, hep 18 yaşındaki gözbebekleriyle bakan “bizden biri” Jön Türklerin 19 Mayıs’ı kutlu olsun!",https://www.cumhuriyet.com.tr/yazarlar/baris-terkoglu/ataturk-nasil-tutuklandi-1739436
Barış Terkoğlu,Serdar Ortaç mı Ebru Gündeş mi?,04 Haziran 2020 Perşembe,"Demet Akalın’ın suçsuz olduğu anlaşıldı. Ebru Gündeş’le Serdar Ortaç’ın küslüğünde günahı yokmuş. Gündeş’in kocası Reza Zarrab, 17 Aralık operasyonunda tutuklandığında Ortaç’ın “geçmiş olsun” bile dememesi kendi kabahatiymiş. Meğer, “ne olduğunu anlayamadım” diyen Ortaç, operasyondan 6 ay sonraki düğününe bile Gündeş’i çağırmamış. Ortaç ise ruh halini “gündem çok karışıktı, belki de korktum” diye açıklıyor. Magazin basınının günlerce konuştuğu olayı okuyunca Güldür Güldür’deki Mesut Enişte gibi “sahi ne oldu o Reza’ya” dedim. Serdar Ortaç bir türlü neden anlayamamıştı? Ortaç anlamadı da geri kalanlar anladı mı? Ebru Gündeş, Serdar Ortaç’ın elinden tutup sahneye çıkarmış. Ortaç, 1997’de Mamak Cezaevi’ne girerken jandarma aracını takip edip ilk ziyaretçisi olmuş. “Yanında olmasını beklemek hakkı” dedim. Ama gözümün önüne 17 Aralık’tan sonra yandaş medyadaki programlar geldi. İktidarın en meşhur tetikçileri bile o gün “Erdoğan’ı da Gülen’i de seviyoruz” şeklinde konuşuyorlardı. Apolitik Ortaç ne olduğunu anlayamamış olabilirdi. Sonra aklıma 90’lı yıllardaki “Oy Didem” şarkısıyla İbrahim Tatlıses’in meşhur ettiği Küçük Günel geldi. Zarrab 8 yıllık aşk ilişkisinin sonunda Günel’e yapmadığını bırakmamış, evinden attırmış, adliyedeki gücünü kullanarak hapis cezası almasına bile neden olmuştu. Ortaç’ın Zarrab’dan hazzetmemesinin nedeni belki de buydu. Ama Zarrab’ın Ebru Gündeş’e aynı günlerde bir BMW 7.60, bir Aston Martin, Kanlıca’da ikiz yalı, bir ofis, Bodrum Kalesi manzaralı yazlık, “60 Years” isimli lüks yat, “Dutyfree” adlı şampiyon bir at, Dubai’de bir ev, tanınmış ressam Nazmi Ziya Güran’ın Sanatçı Evi tablosu gibi inanılmaz hediyeler aldığı aklıma geldi. Aşklarının en az 60 yıl süreceğini söyleyen Zarrab, Gündeş’e Mars’ı bile vaat ediyordu. Ne olursa olsun, belki de Ebru Gündeş, Zarrab’ın sevgisinden emindi. Ortaç’ın da bunu bildiğini düşünüyordu. Zarrab’ın tuhaf ‘cihat’ı Önümüzden bir Reza Zarrab geçti. Unuttuk gitti. İki özenli gazeteci, Serdar Cebe ve Can Kamiloğlu’nun Zarrab davasını günbegün izleyerek yazdığı “Kod Adı Çikinova” unutturmuyor (Siyah Beyaz Yayınları). İki gazeteci, bizi hikâyedeki FETÖ gölgesinden de AKP’nin komple teorilerinden de uzaklaştırarak belgelere, iftiralara, dava dosyalarına dayalı bir Zarrab öyküsü anlatıyor. Okudukça Serdar Ortaç’ın kafa karışıklığını anlıyorsunuz. Tam “FETÖ’nün hedefi Zarrab” diyeceksiniz. ABD’de FETÖ sorulunca “politika analisti değilim”, “siyasi grup mu terör örgütü mü bilmiyorum” dediğini duyuyorsunuz. Tam İran Merkez Bankası Genel Müdürü’ne yazdığı “ekonomik cihat” mektubuna bakıp “cihat eylemcisi” diyeceksiniz. Hakan Atilla’yı savunması için Türkiye’nin tuttuğu avukat Victor Rocco’nun sözleri aklınıza geliyor: “Bu adam cihat sırasında kendine uçaklar, evler, yatlar satın aldı.” “Cihat” diyen Zarrab’ın Berlin’deki sınır tanımaz gece kulübü Kitkat’ta iç çamaşırlarıyla sıra beklemesi, dava dosyasından size bakıyor. Tam A Haber’in 2014’te Türk bayrağının önünde Zarrab’a “Türkiye’nin dış ticaret açığını ben kapatıyorum” dedirtmesine ikna olacaksınız, sonra birden 28 Kasım 2017 tarihinde ABD’de “hiçbir baskı altında kalmadan itirafçı oluyorum” dediğini ve başta Halkbank olmak üzere Türk ekonomisine büyük darbe vurduğunu hatırlıyorsunuz. Akıllanmayan bir Zarrab Tam Türkiye’nin, onun tutuklanmasının ardından ABD’ye iki kez nota verdiğine bakıp “ABD’ye esir düşen Zarrab” diyeceksiniz, sonra “her şeyi anlat” dediklerinde savcıları bile bıktıracak kadar konuştuğu, boğaz pastilleri ve suyla günlerce Türkiye’de dağıttığı rüşvetlerden bahsettiğini okuyorsunuz. Tam bakanların elinden ödül aldığı fotoğrafları hatırlayıp “çalışkan iş insanı” diyeceksiniz, ABD’deki duruşmada, tahta başında, kurduğu 10 aşamalı dolandırıcılık tezgâhını anlatan bir üçkâğıtçı görüyorsunuz. Tam avukatı Brafman’ın “Ebru Gündeş bir kaçağın karısı olarak anılmak istemez. Zarrab burada kalıp aklanmak istiyor” sözlerine bakıp masum kuzu olduğuna inanacaksınız, sonra aklınıza ABD’de cezaevinde hayat kadını ayarladığı, hapse marihuana soktuğu, gardiyanlara rüşvet verdiği için yeni davalar açıldığı, diğer mahkûmlara bile para dağıtıp akıl almaz işler yaptırdığı geliyor. “Belki uslanmıştır” diyecekken eski koğuş arkadaşı 62 yaşındaki Faouzi Jaber’in cinsel istismara uğradığı iddiasıyla şikâyetçi olduğunu hatırlıyorsunuz. Tam Zarrab’a dava açılınca hükümetin onu nasıl savunduğunu, Erdoğan’ın Joe Biden’a “bırakın” ricasını anlatacaksınız, sonra avukatının Zarrab’a tecavüz davasını bile “Türk hükümetinin komplosu” diye açıklayan nankör savunmasını okuyorsunuz. Tam Sibel Can’ın, İbrahim Tatlıses’in, Ebru Gündeş’in kasetlerindeki hisli şarkıların onun olduğuna inanacaksınız, sonra ABD’deki duruşmada Hakan Atilla’nın avukatının sorusu üzerine “or*spunun ve memurun bahşişini peşin vereceksin” sözünün açıklamasını nasıl yaptığını, “çikinova” lafıyla neler anlattığını dinliyorsunuz. Keşke biz yargılansaydık Ebru Gündeş’in evlerinin tüm duvarlarına “benimle evlenir misin” yazarak teklif yaptığını okuduğumuz “romantik adam”, davada Gündeş sorulunca “ben ve Ebru Hanım’la ilgili haberlerin yüzde 99’u yalandı” dedi. Yine de Ebru Gündeş, Serdar Ortaç’ın vefasızlığına kızmakta haklı. Ama Ortaç’ın Zarrab’ı bir türlü anlayamaması da temelsiz değil. 2012’de magazin figürü, 2014’te FETÖ savaşçısı, 2016’da ABD’de Türkiye’nin esiri, 2018’de Türkiye’ye tezgâh kuran bir vatan haini. Günel ile Ebru’yu, FETÖ ile AKP’yi, Türkiye ile ABD’yi hatta Amerika cezaevlerini birbirine düşürdü. Esad-Esed-Esad dönüşümü gibi; İranlı Reza Zarrab-Türk Rıza Sarraf-sonunda hain Reza Zarrab yazıldı. Türkiye, İran’ın “Zarrab’ları aradan çıkaralım” teklifini kabul etseydi ya da Zarrab’ın itiraf ettiği kirli işlerini kendi ellerimizle yargılasaydık, ne onu tanıyacak ne de FETÖ’cüler veya Amerikalı savcılar onun üzerinden bir operasyon yapabilecekti. Ne de rüşvet almadığını herkesin kabul ettiği Halkbank yöneticisi Hakan Atilla başkalarının yerine günah keçisi ilan edilip bu kadar çile çekecekti. Serdar Ortaç açmasa hatırlamayacaktık ama Türk Lirası’nın pul olması, daha da fakirleşmemiz, ekonomimizin itibar kaybetmesi, hatta “bize bir swift” arayışımız da bile Zarrab’ın ve suç ortaklarının parmağı var. Onu kuşkusuz en iyi Hakan Atilla’nın avukatı Rocco anlattı. “Her şeyin onun için bir fiyatı vardır”.",https://www.cumhuriyet.com.tr/yazarlar/baris-terkoglu/serdar-ortac-mi-ebru-gundes-mi-1742968
Barış Terkoğlu,Unutmayın sonunda kahve kazanır,21 Mayıs 2020 Perşembe,"“Bir kahve içelim mi” dedi oğlan. Fakültenin bahçesinde ağaçların altındaki tahta masada birbirlerinin gözlerine bakarak konuştular. Kelimeler önemsizdi. “Derse gitmem lazım” dedi kız, gitti. Oğlan ardından bakarken “kahve bahane” diye iç geçirdi. Kulağımızı çeker masaya vururuz, eğilir el öperiz, kalkar göbek atarız... Yüzyılların içinden süzülüp gelmiş, nedenini bilmediğimiz ne çok alışkanlığımız var. Korona bültenlerinde hep aynı haberi veriyor. Yasak ama onlar yine de kahveye gidiyor. Polis basıyor, ceza kesiyor. Ertesi gün yine gidiyorlar. Tekrar haber oluyorlar. Başka türlüsünü bilmiyorlar. Öteki klasik: Sosyal medya. Çalışmayan Meclis internete düzen koymak için yasa çıkarıyor. Bakanlık binlerce “fitneci” hesabı açıklıyor. Polis, “bozguncu mesaj” atanları gözaltına alıyor. AKP yönetimi sosyal medya kuralları açıklıyor. Uzatmayayım, bana bu iki mesele birbiri ile bağlantılı görünüyor. Asıl hedef kahvehane Kahve çekirdeklerini çiğnemek yerine öğütüp, pişirip, içme Yemen’den çıktı. Kökü, 15. yüzyılda yaşamış Muhammed el-Dhabhani isimli sufiye dayandırılıyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 40 yılda kahve içmek kadar, kahvehaneler de Arap dünyasında yayıldı. Kimi oyun oynuyor, kimi dedikodu yapıyor, kimi de düzeni eleştiriyordu. Ne gazete, ne televizyon, ne radyo vardı. Bir haber önce kahvehaneye gelir, oradan yayılırdı. İktidar sahipleri bu işten hiç hoşlanmadı. “Kahve bahane”ydi, hedef kahvehanelerdi kuşkusuz. Mekke’de Kha’ir Beg’in başını çektiği iktidar sahipleri kahvenin günah olduğunu savundular. Kahve insanı sarhoş yapmıyordu ama değiştiriyordu. Onlara göre bu yeterliydi. Kahve yasaklandı, kahvehaneler kapatıldı. Söz dinlemeyenler sopalandı, kahveleri dökülüp yakıldı. Sahiden saçmaydı. Sonuçta soğan da gözleri yaşartıyordu. Üstelik kahve insanı dinç tutarak ibadetini de kolaylaştırıyordu. Kahve yasağı kalktı, Kha’ir Beg görevden alındı. Ancak kahvehane düşmanlığı bitmedi. 1524’te Mekke’de, 1539’da Kahire’de kapatma girişimleri oldu ama hep kahvehaneler kazandı. Kahve Avrupalı oldu İşin ilginci, Avrupa’da 17. yüzyılda kahve yayılırken kilise de bu işten hoşlanmamıştı. Tutucular kahveyi “İslam içkisi” diye damgalayarak karşı çıkıyordu. 1605’te Papa 8. Clemens, kahvenin tüketimine nihayet onay verdi. Bilim yazarı Tom Standage, “Altı Bardakta Dünya Tarihi” kitabında Londra’da ilk kahvehanenin 1652 yılında Amerikalı Pasque Rosee tarafından Ortadoğu’ya öykünerek açıldığını yazıyor. Kahve, yeni tanışan Avrupalılara ilaç gibi “her derde deva” diye satılıyordu. 17. yüzyıl sonunda Londra’nın her yerinde artık kafeler vardı. Aynı tarihte Arap içkisi bütün Avrupa’yı fethetmişti. Aydınlanmacı kahve Kahvehane, kahve içilen mekândan öteydi. Gazeteler, broşürler, bildiriler, ilanlar buralarda olurdu. Tüccarların, müzisyenlerin ya da bilim insanlarının takıldığı özel kahvehaneler ortaya çıktı. Haberler önce orada duyulur, dilden dile yayılırdı. Memleket meseleleri orada tartışılırdı. Kilisenin kutsal şarabının yarattığı hale karşı aklı ayakta tutan kahve Aydınlanmanın sembol içkisi oldu. “Bu kadar büyük üniversite görmedim, bir peniyle bilgin olabilirsin” şarkısı kahvehaneye yazılmıştı. Newton’un çekim yasaları, kafasına düşen elmadan değil, bilim insanlarının kahvehane tartışmalarından çıktı. Adam Smith, Ulusların Zenginliği’ni kahvehanede yazdı. Diderot, Ansiklopedi’yi Cafe de la Regence’ta hazırladı. Borsa bile brokırların toplandığı kahvehanelerden çıktı. Kahvehane evden sonraki adresti. İnsanların orada kiraladığı posta kutuları olur, mektupları gelirdi. Devrim ve kahve Haliyle kahvehaneler siyasal birer merkez de oldu. Fransız İhtilali öncesinde kahvehanelerde devrimciler halkı krala karşı eyleme çağırıyordu. Nitekim devrimin ilk silahı Cafe de Foy’un önünde çekildi. Bu güçleri sayesinde kahvehaneler, Osmanlı dahil tüm devletlerin gözetlendiği yerler oldu. Kafelerde devletin muhbirleri konuşulanları dinliyordu. İleri gidenler kodesi boyluyordu. II. Charles’ın İngiltere’deki kahvehanelerin kapatılması için yayımladığı bildiri tanıdık geliyor mu: “Bu tür yerlerde sahte, kötü niyetli ve rezil haberler tasarlanıp, majestelerinin hükümetini yıpratmak, ülkenin huzurunu ve rahatını bozmak için dışarıya yayılır...” Elbette hep kahve kazandı! Kahvehane eşittir sosyal medya “Kahve” neredeyse orada “ağ” vardı. Kahvehanenin yerini “web” aldı. Kahvehane ile 21. yüzyılın sosyal medyası eşdeğerdi. Starbucks zincirlerinin merkezi Seattle’ın aynı zamanda internet şirketlerinin üssü olmasına dikkat çekiyor kitabında Standage. Ya bizde “kıraathane” dediğimizin “kıraat”tan gelmesi, yönetmelik gereği de olsa kıraathanelerde küçük kitaplık kalıntıları olması? Ecevit’ten Erdoğan’a bir dönemin tüm siyasetçilerinin kahvehanelerde propaganda yapması? Solcuların ayrı, sağcıların ayrı kahvehanelerinin olduğu günler ya da provokasyonların hep “kahvehane taraması” ile başlaması? Bugün dahi “kitle gazetesi” olmanın “kahvehanelerde okunmak” ile ölçülmesi? “Geceleri kocası kahveye çıkardı Yalnız bırakıp dürdaneciği. O hanım kadın o annesinin bir taneciği Hoyrat ellerde körpe karanfil Pencerelerde sardunyalar gibi yalınız Kocası kahvede o evde Alışmışlardı...” (Turgut Uyar) Kuşkusuz korona tedbiri için kahvehane yasağı doğru. Evinden çok kahvehanede nefes alan eski kuşağın oturduğu sandalyeden kopamamasında kendisinin bile bilmediği bir tarih var. Ancak... AKP’nin Meclis’te, hükümette, yetmedi genel merkezde toplanıp kahvehane ağının yerini alan sosyal medyaya düzen koymak istemesi aslında bir korku ile ilgili. Dün kahvehanelerde oturanların çocukları, 21. yüzyılda düzene karşı hoşnutsuzluklarını “internet ağları”nda mayalıyor. Bütün iktidarlar gibi AKP de “Korona sonrası yeni dünya” korkusu yaşıyor. Medya virüslerinin işini bitirme tehdidi, gazetelere ilan cezaları, RTÜK’ün yayın durdurmaları, savcılık kapısındaki gazeteciler, bir zamanlar kahveyi yasaklayan iktidarların ruhunun yeni elbiselerle sürdüğünü gösteriyor. Kahvehaneler açılırken sosyal ağların boğazı sıkılmaya devam edecek. “Kahve bahane” onu biliyoruz, ancak tarihin akışına direnenlere karşı kahvenin hep kazandığını da.",https://www.cumhuriyet.com.tr/yazarlar/baris-terkoglu/unutmayin-sonunda-kahve-kazanir-1740091
Barış Terkoğlu,Ecdadın suskun ezanları,01 Haziran 2020 Pazartesi,"Hatırlamak bazen hiç bitmeyen bir veda gibi. Hele insan yoklukta varlığı yaşamaya çalışıyorsa... Bir Fransız belgeseli, ölen balıkçıların ardından eşlerinin yasını tutan dulları kameraya çekiyor. Ne garip, yatağın aynı tarafında yatmaya devam ediyorlar. Sanki kocaları halen yataktaymış gibi sınırı geçmiyorlar. Sevginin ardında bıraktığı boşlukta onu yaşatmayı sürdürüyorlar. Sultanahmet’te 70 yaşını aşmış bir hamal görüp de artık kimsenin hatırlamadığı bir adresi sordunuz mu? Size düşünmeden tarif edip ardından da “hanı hamala, evi bakkala, ormanı çakala soracaksın” dedi ise kastettiğim odur. Adı İbrahim Güleç. Neredeyse 60 sene, yani kendini bildiğinden beri Babıâli’de hamallık yapar. Yeniler bilmeyebilir. 18. yüzyılda devletin merkezi haline gelen Babıâli’ye 19. yüzyılda Türk basını yerleşti. Kural tanımaz piyasa düzeninin Sultanahmet’e otelleri, gazeteciliğe ise plazaları uygun görmesiyle Babıâli düzeni yıkıldı. Yayıncılık ise can çekişmeye devam etti. “Bab-ı Âli’de Gün Batımı” kitabı, Yaşar Kemal’in de Rıfat Ilgaz’ın da dost bildiği bir hamalın gözünden çöküşü anlatıyor. Namazları bitirip ezanları susturdular Sorsanız muhafaza ediyoruz, muhafazakârız derler. Güleç’i okuyunca “emin misiniz” diyoruz: “Bir de Osmanlı/Başbakanlık Arşivi’nin hicranlı hikâyesi var. Arşiv Babıâli’nin son nefesiydi. Onun da bilinmez bir elin gayretkeşliğiyle nefesini kestiler, Babıâli’den söküp çıkardılar. (...) Hiç olmazsa yerine yayıncılar için, kitabevleri için bir kültür varlığı inşa edilebilirdi. Ama onu da yapmadılar. Yıkıp yerine ‘Devlet Arşivleri Revize İnşaatı’ adı altında beş yıldızlı bir otel dikiverdiler. Bunu da ‘iktidarımız süresince kültürde gereken noktaya gelemedik’ diye hayıflanan AK Parti’nin idaresi altındaki İstanbul İl Özel İdaresi yaptı maalesef.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İbrahim Güleç, yaşam tarzı ve dünya görüşü ile iktidardaki partinin mazisinin içinden gelmiş. Ama inşaat yapmak için hiçbir değer bilmeyen düzenin Babıâli’yi ve tabii Sultanahmet’i ne hale düşürdüğünü içi acıyarak izliyor. Evi de Sultanahmet’te olan Güleç’ten, Ayasofya için eylemler yapanların iş Sultanahmet Camii’nde namaz kılmaya gelince ortalıkta olmadığını öğreniyoruz: “Sultanahmed’e gelince, caminin kubbesi martı yuvası olmuş, avlusu turist yığınlarıyla dolup taşmaya başlamış, evleri otelleşmiş, yaşam özümüzü terk ederek yozlaşmış bir mekân olarak yaşamını devam ettirmekte. Düşünün ki, böyle bir camide 6-7 kişi sabah namazı kılıyor. Mahalle camileri ise çoğu zaman sabah namazına kapalı. Ezan bile okunmuyor. O yüzden Sultanahmed ve civarını üzüntü ve gamlı bir şekilde yaşıyoruz. Emek veren ecdadın kemikleri sızladıkça bizlere de yazıklar olsun!” Camiyi yıkıp otopark yaptılar Bizdeki tarikatların geneli Nakşibendiliğin Halidi kolundandır. Çoğunluğu Gümüşhanevi Tekkesi’nden çıkmadır. Damat İbrahim Paşa’nın eşi Fatma Sultan’ın Babıâli’nin karşısında 18. yüzyılın ilk yarısında inşa ettirdiği Fatma Sultan Camii’nin de 19. yüzyılın ikinci yarısından itibaren camiyi merkez alan tekkenin de yerinde yeller esiyor. Hamal İbrahim Güleç anlatıyor: “Ben İstanbul’a geldiğimde kalıntı vardı orada. Hatta yarım şekilde minaresi duruyordu. Etrafında barakalar vardı. İçlerinde bekârlar kalıyordu. (...) Orada çalışanlara ‘nerede kalıyorsun’ diye sorulduğunda ‘Kırık Minare’ derlerdi. O minare ve civarı, yani eski cami ve caminin etrafında medrese varmış. O medrese devrin uleması Gümüşhanevi Hazretleri’nin kaldığı mekân, hâlâ defterdarlığın önündeki sokağın ismi Gümüşhanevi Sokak’tır. Şimdi o tabelayı da kaldırmışlar...” İstanbul kültür mirasını en iyi bilenlerden Semavi Eyice de Güleç’i doğruluyor: “1950 yıllarında Türkiye Anıtlar Derneği’ne ihya ettirilecek camiler listesine Fatma Sultan Camii de alınmıştı. Fakat bu tasarı gerçekleşmeden 1956- 1957 yıllarında ‘imar’ adı altında yapılan yıkımlarda cami de birkaç gün içinde yıkılıp ortadan kaldırılmıştır. Sonraları caminin arsası Defterdarlık tarafından alınarak otopark ve yeşil alan halinde düzenlenmiştir.” Yaşanan yangınlara rağmen kalıntıları duran camiyi yıkan muhafazakârların ne kadar kâr ettiğini bilmiyoruz. Necip Fazıl ve Rıfat Ilgaz İbrahim Güleç, MTTB’nin de aralarında olduğu sağ kuruluşlarda çok vakit geçirmiş. Ama Babıâli onun her görüşten yayınla, yazarla ilişkiye sokmuş. Necip Fazıl’ı ağzından çıkan hakaretlerle, emekçilere karşı kötü tavırlarıyla hatırlıyor. “Asrın balı idi ama bazen iğnesi benim gibi adamın canını acıtıyor” diyor. Öte yandan en samimi olduğu yazar Rıfat Ilgaz. Onun Sirkeci’de Selahattin’in Yeri’nde yazdıklarını teslim alan İbrahiç Güleç; dizdirdiğini, bastırdığını, ciltlettiğini ve dağıtıma kadar taşıdığını anlatıyor. Hakkını almaya gelince de kavga hep Rıfat Ilgaz’ın fazla para vermeye çalışmasından çıkıyor. Ilgaz’ın kurduğu Çınar Yayınları’nın logosunun fikir babasının Hamal İbrahim Güleç olduğunu öğreniyoruz. Kurucusu Garbis Fikri’den sonra İnkılap Yayınevi’ni yöneten oğlu Nazar Fikri’yi de şöyle anlatıyor: “Bir gün matbaanın arka bölümünde yere kâğıt serdim, üzerinde namaz kılıyordum. Bunu Nazar Bey görmüş. Matbaanın müdürü olan Erdoğan Saygılı Abi’ye ‘Erdoğan, İbrahim yerde namaz kılıyor, ona namaz kılacak yer yaptır’ demiş. Nazar Bey, Ermeni olduğu halde hem İslam dinine hem bana büyük saygısı vardı.” Hamal taşları söküldü Sahiden bizim muhafazakârlar neyi muhafaza ettiler? Şimdi korona sebebiyle kargocuları konuşuyoruz ya. Hatırlarım, tarihi hanların önünde ortası oturmaktan çukurlaşmış koca taşlar olurdu. Neden bilmezdim. Öğreniyoruz ki onlar bir zamanlar “hamallar dinlensin diye vakfedilmiş” dinlenme taşlarıymış. Babıâli’yi otel cennetine çevirenler o taşları “çirkin görüntü” diye söküp atmış. Binaların üzerine güvercinler yuva yapsın diye yerler hazırlanırken, bizimkiler güvercin konup pisletmesin diye dikenli teller döşemiş. Biliyorum, insanlığın karıncaları bir gün kendi kaderini kendi elleriyle yazacak. O gün, hatırlamak artık acı vermeyecek.",https://www.cumhuriyet.com.tr/yazarlar/baris-terkoglu/ecdadin-suskun-ezanlari-1742282
Barış Terkoğlu,Türkiye’yi temizleyemeyen kirli su,18 Haziran 2020 Perşembe,"Gömleğini, pantolonunu, çamaşırlarını çıkarıyorsun. Banyoya girip musluğu açıyorsun. Sapsarı çamur akıyor. Nasıl temizleneceksin? Bütün günahlarından kurtulmak istiyorsun. Ama sana akıl veren hoca, yol gösteren büyükler kötü yolu seviyor. Nasıl arınacaksın? Gazetelerin birinci sayfasında aynı haber. Zekeriya Öz’ün hesabından 10 milyon doları aşan para hareketinin ortaya çıkarıldığını yazıyor. Kimileri hiç merak etmiyor. Ben işte buna şaşırıyorum. Türk yargısının Zekeriya Öz’ün hesabının peşine düşmeyi, Öz Türkiye’yi terk ettikten neredeyse 6 sene sonra akıl etmesi aksine niyetsizliği gösteriyor. Buna karşın bu gazeteyi elinize aldığınız gün olağandışı bir gelişme yoksa sabah TSK’deki FETÖ yapılanmasına yönelik operasyon olmuştur. Birkaç gün önce bizim gazetede, örgütü iyi bilen emekli askeri hâkim Ahmet Zeki Üçok, 20-25 bin personelin TSK ile ilişkisinin kesildiğini hatırlattı. Üçok’un anlattığına göre “30-35 bin daha FETÖ mensubu” TSK’de halihazırda göreve devam ediyor. Bu durum yıllarca devam edecek operasyonlar anlamına geliyor. Türkiye, “FETÖ ile mücadele” diye tanımladığı arınma sürecini bütünüyle yargıya havale etmiş ve arkasına yaslanmış görünüyor. Tabii operasyonların merkezi de tartışmasız TSK. Diyanet’te bulamadılar İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Öyleyse soralım... Devletin diğer kurumlarında durum ne? Elimde Üçok’un yaptığı bir başka çalışma var. Şöyle anlatayım... FETÖ, din esaslı bir örgütlenme. Buna rağmen Diyanet İşleri Başkanlığı’nda FETÖ sebebiyle ihraç oranı yüzde 1 buçuk. TRT’de yüzde 6.6 iken Dışişleri Bakanlığı’nda yüzde 6.1. Genel olarak kamu kurumlarında bu oranın yüzde 4 ortalamasında olduğu görülüyor. Asıl mesele ise yargı. Son dönemde “tuhaf şeyler oluyor” algısını yaratan yargı kurumunda toplamda 4 bin civarında hâkim ve savcı FETÖ iddiasıyla ihraç edildi. Peki, bu ne demek? Türk yargısı için en büyük dönüm noktalarından biri 12 Eylül 2010 referandumu idi. Fethullah Gülen’in mezardakileri bile oy vermeye çağırmasıyla hatırladığımız referandumdan “evet” sonucunun çıkmasıyla, AKP hükümeti yargıyı FETÖ’nün istediği gibi şekillendirdi. Referandumdan bir ay sonra, 17 Ekim 2010 tarihinde, ilk HSYK (Hâkimler ve Savcılar Yüksek Kurulu) seçimi yapıldı. Türk yargısını 2010 sonrasında şekillendiren yönetim işte burada oluştu. “Eski Türkiye” dedikleri yargı mensupları hızla tasfiye edilirken yerlerine yenileri atandı. 2010 yılında hâkim ve savcı sayısı 10 bin 739’du. Bu yönetim, 4 yıl içinde 4 bin 273 yeni hâkim ve savcı aldı. Yargıtay’a yeni atanan üye sayısı ise aynı dönemde 107 idi. Yargıtay inisiyatif 2010-2014 aralığında artık AKP-FETÖ ittifakının elindeydi. Yargıda 2014 hesaplaşması Türk yargısında ikinci kritik hesaplaşma 23 Eylül 2014 tarihindeki HSYK seçimlerinde yaşandı. 17-25 Aralık denilen süreçte AKP-FETÖ ortaklığının resmen bitmesinin ardından hesaplaşma yargıya taştı. Maksadın “FETÖ tasfiyesi” olduğu ilan edilen ve FETÖ’nün karşısındaki tüm yargıyı birleştiren seçim, esas olarak iki cepheden oluşuyordu: FETÖ’cüler ve diğerleri. Gelelim 2014 seçimi ve sonrasına... HSYK üyelerinden üç tanesini Yargıtay üyeleri seçiyor. 23 Eylül 2014 tarihli seçimde FETÖ’nün adayları 196 oy aldı. FETÖ operasyonlarının başlamasının ardından 133 Yargıtay üyesi ihraç edildi. Bu, halihazırda kalan 63 Yargıtay üyesinin 2014 seçimlerinde FETÖ desteğiyle oy kullandığını gösteriyor. HSYK üyelerinden iki tanesini Danıştay üyeleri belirliyor. Aynı seçimde FETÖ’nün gösterdiği aday 73 oy aldı. İhraç edilen sayısı 43 olduğu hatırlanırsa, FETÖ’ye destek veren 30 üyenin görevde tutulmaya devam ettiği görülüyor. HSYK üyelerinden üç tanesini idari yargı belirliyor. 2014 seçimlerinde idari yargıda oyların üçte ikisini alan (735 oy) FETÖ’nün desteklediği adaylardan, ihraç olanların sayısının (690 oy) çıkardığımızda 45 sayısı çıkıyor. Aynı sistem adli yargıya taşındığında durum daha da ilginç hale geliyor. Adli yargı, HSYK üyelerinin 7 tanesini belirliyor. Adli yargıda 2014 seçimlerine bakıldığında FETÖ’nün desteklediği üç adayın 5133-5166- 5319 gibi neredeyse blok oyları aldığı görülüyor. Adli yargıda FETÖ bağlantısı nedeniyle 3 bin 236 hâkim ve savcının ihraç edildiği hatırlanırsa 2 bin civarında FETÖ destekçisi yargı üyesinin göreve devam ettiği anlaşılıyor. Hele ihraç edilenler arasında “bir yanlışa kurban gittiğini” iddia edenlerin açıklamaları bu sayının daha da fazla olabileceğine dair şüphe uyandırıyor. Ankesöre takılan da var Üstelik bu olay yargı içinde bir başka tartışmayla da kendisini gösterdi. Her sabah televizyonu açtığımızda gözaltına alındığını gördüğümüz askerler çoğunlukla “ankesör soruşturması”na dayanarak yakalanıyor. Bu soruşturma, ankesörlü telefonlardan yapılan ardışık aramalarla örgüt üyelerinin gizlilik içinde görüşmeyetoplantıya çağrılmasının incelemesine dayanıyor. Ankesör incelemesi FETÖ bağlantısı nedeniyle görevden atılan hâkim ve savcılara da uygulandı. Onların da benzer yöntemle toplantılara-görüşmelere çağrıldığı anlaşıldı. Ancak meseleyi tuhaflaştıran şu ki yalnız atılanların değil, halihazırda görev yapmakta olan bazı hâkim ve savcıların da aynı sistem içinde arandığı görüldü. Bu sayı 1500’ü buluyor. Elbette söz konusu yargı mensupları görev başında olduğu için soruşturma izne tabiydi. Türkiye’nin kritik mahkemelerinde görev yapan yaklaşık 1500 yargı mensubu üzerindeki gölge, yer yer açığa çıkan tartışmaları tetiklese de aslında yargının gizli gündemiydi. Zira adları; MİT’e, Emniyet’in istihbarat ve terör birimlerine bildirilen bu savcı ve hâkimler mahkemelerde kararlar vermeye devam etti. Sonuçta Türkiye’nin “arınma” dediği süreci teslim ettiği başta yargı olmak üzere kurumların durumu kirli bir su gibi. Onunla yıkandığımız sürece ne kadar temizlendiğimizi hep tartışmaya devam edeceğiz. Olan bitene bakıyorum da belki de o su hep kirli kalsın istiyorlar.",https://www.cumhuriyet.com.tr/yazarlar/baris-terkoglu/turkiyeyi-temizleyemeyen-kirli-su-1745742
Barış Terkoğlu,Aman tadımız kaçmasın Devlet Bey,14 Mayıs 2020 Perşembe,"Dertlilerin dermanı Güzin Abla’yı okur musunuz? Sanki ruh halimizi özetliyor. 8 Mayıs’ta “Kafamdaki soru işaretleri” rumuzlu 23 yaşındaki okuru ona soruyordu: “Babamın başka bir kadına sevgi mesajları attığını yakaladım. Bunu anneme söyleyemedim. Babamla konuşmalı mıyım, yoksa sessiz mi kalmalıyım?” Güzin Abla şöyle yanıt verdi: “Sevgili kızım, şu sırada ortalığı karıştırmanın hiç zamanı değil. Toplum olarak çok kritik günler yaşıyoruz. Bir de şimdi aile içinde çok büyük sorunlar yaşamanın hiç âlemi yok.” Devlet Bahçeli “ekonomi kötü” diyenlere ertesi gün çıkışmasaydı, “işte bu” demeyecektim. Bahçeli’ye göre ekonomi iyi yönetiliyordu, sorunu operasyon yapanlar yaratıyordu. Ancak şu sözleri önemliydi: “2000 ve 2001 krizlerinde hangi ayak oyunları, hangi karanlık senaryolar devreye alındıysa şimdilerde benzerleri uygulanmaktadır.” Bahçeli, idareyi eleştirenlere “Kemal Derviş’in yardakçıları” diye de hakaret etti. Derviş’i kim getirdi? Öyle ya, 2001 krizinin üzerinden 19 yıl geçti. Bugünün gençleri neler olduğunu bilmiyor. Sahi, o gün hangi “ayak oyunları” oynanmıştı? Bahçeli’nin kastettiği 19 Şubat 2001 günü MGK’de yaşanan tartışmanın ardından, kurumuş yaprak gibi sallanan Türk ekonomisinin düşmesiydi. Aslında o gün de kötü yönetilen ekonomi, patlamak için bir sebep arıyordu. Lira yüzde 130 değer kaybetti, enflasyon yüzde 90’a çıktı. 20 bankanın kapanışını, milyonlarca yeni işsiz izledi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İşte o gün hükümette Bülent Ecevit ve Mesut Yılmaz’la birlikte Devlet Bahçeli’nin kurduğu koalisyon vardı. Zaten IMF kıskacındaki ekonomi yönetiminin başına üç partinin de oluruyla Kemal Derviş getirildi. Üç parti, IMF’nin istediği, Derviş’in uyguladığı yasaları hızla Meclis’ten geçirdi. Resmiyetsiz ABD gezisi Ancak çözüm daha derindeydi. Türkiye’ye hem “ABD ile uyumlu” hem de “istikrarlı” bir yönetim hazırlanıyordu. Irak’a operasyon yaklaşırken beklenen buydu. 22 Haziran 2001’de Fazilet Partisi kapatıldı. 14 Ağustos’ta Milli Görüş’le yollarını ayıranlar AKP’yi kurdu. İşte buradan sonrasını dönemin tanığı, Milliyet gazetesinin eski Washington temsilcisi Turan Yavuz’un Çuvallayan İttifak kitabından aktaralım. Tarih: 26 Ocak 2002. Başbakan Bülent Ecevit’in Washington ziyaretinden sadece 10 gün sonra aynı şehre gelen, AKP Genel Başkanı Recep Tayyip Erdoğan ve partisinin kritik isimleriydi. Kuşkusuz ülkenin başbakanının ardından hiçbir resmi temsiliyeti olmayan bir siyasetçinin ağırlanması yakışıklı değildi. Ama ABD’nin elinde tıpkı şimdi yaptırdığı gibi, AKP ve Erdoğan’ı önde gösteren anketler vardı. Erdoğan ve AKP kurmayları görüntüde 31 Ocak - 4 Şubat arasında New York’ta yapılacak Davos toplantıları için ABD’ye gelmişti. Hazır oradayken Washington’a uğrayıp “mühim” görüşmeler de yapacaklardı. Richard Perle’ün evinde Erdoğan, önce CSIS’de Washington bürokrasisinin karşısına çıkacaktı. Ardından CIA ve Dışişleri’nin tanıdık isimleri Graham Fuller, Morton Abramowitz ve Henri Barkey gibi uzmanlarla yemek yenecekti. Evet, evet, şimdilerde tesadüfen karşılaşanın bile yargılandığı Barkey’le. Sonrasında meşhur darbe raporunu tartıştığımız Rand Corporation ve ekonomide kritik yer tutan Lehman Brothers yetkilileri ile buluşacaktı. Ayrıca Amerikan Yahudi Kongresi’yle görüşerek İslamcı siyasete dair korkuların tozunu da alacaktı. Bu programa çok özel bir toplantı daha monte edildi. 27 Ocak sabahı Erdoğan ve onu Batı’ya sunan Cüneyd Zapsu, Washington siyasetini belirleyecek Richard Perle’ün evinde konuktu. Evde olmasının nedeni tabii ki Erdoğan’ın resmi sıfatının olmamasıydı. Öte yandan Turan Yavuz’un anlattığına göre evdeki misafirlik samimiydi. Erdoğan; Irak politikası, AB’ye üyelik perspektifi, IMF programını uygulama, Kıbrıs ya da Kürt meselesi gibi konularda ABD ile paralel düşündüklerini Perle’e anlattı. Pentagon bünyesindeki Savunma Siyaseti Kurulu’nun başında olan Perle de Erdoğan’a 11 Eylül’den sonra ılımlı İslam siyasetinin artan önemini hatırlattı. Davos’a Erdoğan takdimi Erdoğan, 30 Ocak akşamı yıllar sonra “bir daha da gelmem” diyeceği Davos toplantıları için New York’a geçti. Toplantılar o yıl 11 Eylül’e tepki olarak Davos’ta değil New York’taydı. Erdoğan, Merrill Lynch ve Morgan Stanley gibi ABD sermayesinin önemli kuruluşları ile buluştu. Hepsinin merakı Türkiye’deki tüm muhalefetin söylediği “IMF’ye karşıyız” sözünü ondan duyup duymayacaklarıydı. Erdoğan, IMF programından sapmayacağı konusunda uluslararası sermayeyi ikna etti. 3 Şubat Pazar akşamı Waldorf Astoria Otel’de “Türk Görünümü” başlığı altında yemekli toplantı vardı. Konuşmacılar Dışişleri Bakanı İsmail Cem, Ekonomiden Sorumlu Devlet Bakanı Kemal Derviş ve Özelleştirme İdaresi Başkanı Uğur Bayar’dı. Salondaki 7 büyük masadan biri Erdoğan ve AKP heyetine ayrılmıştı. Erdoğan’ın yanında ABD Hazine Bakan Yardımcısı John Tylor oturuyordu. Kemal Derviş’in konuşması sırasında ilginç bir şey oldu. Sözünün arasında şunları söyledi: “Ekonomik reform paketi ile ilgili TBMM’de yapılan çalışmalarda muhalefette olan AKP’nin ve onun lideri Sayın Recep Tayyip Erdoğan’ın büyük katkıları olmuştur.” Derviş salona eliyle Erdoğan’ı takdim ediyordu. AKP’yi iktidar yapan operasyon Erdoğan’ı iktidara taşıyan ABD gezisinden basına yansıyanlardan bir kısmı böyle. Kim bilir daha neler konuşuldu. Erdoğan, Türkiye’ye dönerken artık iktidar olacağını biliyordu. Tek eksik acil bir seçimdi. O da oldu. 9 Mayıs’ta Kemal Derviş erken seçim bahsini açtı. 8 Temmuz’da ardı ardına istifalar başladı. Erken seçime direnen Ecevit’e karşı Meclis’te eski DSP’liler 63 vekilli YTP’yi kurdu. Tüm anketler hükümetteki partilerin aleyhindeyken Devlet Bahçeli herkesi şaşırtan erken seçim çıkışını yaptı. Kasım ayında AKP’nin tek başına iktidar olması sanki dışarıdan ve içeriden bir makineyle hazırlanmıştı. Erdoğan’ın Washington’da uçaktan inişiyle Türkiye’de iktidar oluşu arasında 282 gün vardı. Kemal Derviş’i kurduğu hükümete bakan yapan, onun programını uygulayan, IMF politikalarını takip etmeyi taahhüt eden AKP’yi iktidar yapacak kritik adımı atan Devlet Bahçeli’nin CHP’ye yapacağı bir eleştiri var tabii. O da YTP’de gelecek görmeyen Kemal Derviş’i CHP’nin kabul edip vitrinine koyması. Sınıfsız, imtiyazsız, kaynaşmış bir zümre olalım istiyoruz ama kimimiz ihaleli saraylarda kimimiz köhne kulübelerde yaşıyor. Ayda bin lirayla geçinmeye zorlananlar “dam akıyor” dediğinde “şimdi zamanı değil” yanıtıyla karşılanıyor. İnsanın kendi günahlarını işlemesi zevkli, başkalarının günahlarını konuşması kolaydır. 2001, operasyon, Kemal Derviş diyen Bahçeli’nin durup düşünmesi gerekmiyor mu: Benim hiç mi günahım yok!",https://www.cumhuriyet.com.tr/yazarlar/baris-terkoglu/aman-tadimiz-kacmasin-devlet-bey-1738684
Barış Terkoğlu,45 kiloluk kadının telefonu,11 Haziran 2020 Perşembe,"Biliyorum. Onu tanıyanların gözünün önüne hemen geldi. Müyesser Yıldız’ın telefonundan bahsediyorum. Biz o telefona tarihi eser muamelesi yapıyorduk. Müyesser Abla’ya akıllı telefonların hayatı nasıl kolaylaştırdığını anlatmaya çalışıyorduk. Hatta bir kez alıp, gösterdiğimizi hatırlıyorum. Yok... “Beceremem” diyordu. Ne WhatsApp’tan anlıyor ne de fotoğraf çekebiliyordu. Bütün gün sokakta oyun oynamış çocuk gibi her yeri yaralı olan eski telefonundan vazgeçmedi. Duruşmaları izlerken onunla not alır, bize telefon mesajıyla gönderirdi. Bir F harfi için 2 numaralı tuşa üç kez basmak gerekirdi. Sayfalar dolusu yazıyı bu şekilde yazabilmesine hayrandık. Türkiye tarihinin kritik davalarının tanığı olarak telefonu sergilemeyi düşünürdük. Genç gazeteciler ders alsın isterdik. Gazeteciliğin plazalara ya da saraylara kapandığı dönemde o, duruşma salonlarında çoğu zaman tek başına oturuyordu. 15 Temmuz’un edebiyatını yapmayı sevenler davalarda hiç görünmüyordu. Müyesser Abla antika telefonuyla mahkeme evrakı kazıyarak, sanık ve tanık dinleyerek Türkiye’nin karanlık sırlarına mum yakıyordu. Ne tuhaf, birileri bundan hiç hoşlanmıyordu. 15 Temmuz’un Mehmet Dişli sırları Sadece geçen hafta OdaTV’ye yazdıkları sayesinde Müyesser Abla’dan ne öğrendiğime bakıyorum... Herkes eski Başbakan Davutoğlu’nun “2015 YAŞ’ına giderken Mehmet Dişli’nin emekliliği için ısrarcı oldum, son gece kanaat değişti” açıklamasını tartışırken Müyesser Abla, Mehmet Dişli’nin sicil dosyasını yayımladı. 2 Mayıs 2013’te 100 tam puan almıştı. Sicil Amiri, Dişli hakkında o dosyaya “bilgili, dürüst, güvenilir” yazan Hulusi Akar’dı. 1 Nisan 2014 tarihli sicil notu yine 100’dü. Sicil Amiri, Dişli için “Öngörüsü ve yaratıcılığı, sevk ve idare yeteneği yüksek, çalışkan bir generaldir” yazan Yaşar Güler’di. 1 Nisan 2015’te de darbeden iki ay önce 2 Mayıs 2016’da da Dişli övgülerle tam puan almıştı. Müyesser Abla darbenin üstündeki örtüyü sadece kaldırmıyor, yırtıyordu. Herkes Mehmet Dişli’nin 16 Temmuz günü Hulusi Akar’la Çankaya Köşkü’ne gelişini tartışırken; Müyesser Abla o günün tanıklarının, resmi evrakının, sanık ifadelerinin olduğu dosyayı açmıştı. Sabah saat 9’da Köşk’e gelen Dişli, saat 16.30’a kadar gözaltına alınmadığı gibi, toplantılara da katılmış ve telefonla direktif yağdırmıştı. Müyesser Abla mahkeme dosyasından çıkardığı görüşme kayıtlarını şöyle anlattı: “Dişli’nin 15 Temmuz 20.02 ile 16 Temmuz günü saat 16.30 arasında toplam 82 iletişim kaydı görünüyor. 16 Temmuz gününe ait olanların 16’sı Akıncı Üssü’nde, 42’si Çankaya Köşkü’nde iken yapılan arama ve aranmaları. Bu 42 telefon görüşmesinden de 14’ünün Eskişehir 1. Ana Jet Üs Komutanlığı, 28’inin Akıncı’da bulunan Kubilay Selçuk ve Akın Öztürk’le (Öztürk’ün Emir Subayı İsmail Keskin) yapıldığı görülüyor. Saat detaylarını da verelim; Dişli, 11.47.23 ile 14.29.00 saatleri arasında Eskişehir’deki korgeneraller Nihat Kökmen ve Hasan Hüseyin Demirarslan’la toplam 1694 saniye görüşmüş.” Anlatılan, öykünün kaderini değiştiriyor değil mi? Müyesser Abla’nın geçen hafta yazdığı sadece iki haberin özeti böyle. Şimdi ondan neden Milli Savunma Bakanı Hulusi Akar’ın şikâyetçi olduğunu anlıyor musunuz? Şehit cenazelerinin Müyesser Ablası Bir cinayet işleyen önce tanıkları ortadan kaldırır. Müyesser Abla kendi seçimiyle 10 yıl önce kumpas davalarının, bugün 15 Temmuz davalarının tanığı oldu. 10 yıl önce “terörist” diyerek onu ortadan kaldırmaya çalışanlar, bugün “casus” yaftası yapıştırarak yok etmeye çalışıyor. Dün tutmadı, bugün de tutmayacak. Müyesser Abla emekli bir emniyet müdürünün eşi. Ankara’da devlet bürokrasisinden daha fazla şehit cenazesi kaldırdığını hepimiz biliriz. OdaTV davasında onu tutuklayan hâkim, şehit cenazelerini neden bu kadar takip ettiğini sorunca şu yanıtı vermişti: “Birincisi, bir güvenlik mensubunun eşiyim. İkincisi, ülkemi ve milletimi seviyorum. Üçüncüsü, çocuğuma ve tüm çocuklarımıza karşı sorumluluğum var. Dördüncüsü, ülkemin önüne Sevr konmuş, PKK’yı, şehitlerimizi yazmayacağım da neyi yazacağım?” Müyesser Abla, geçen ay Kars Kağızman Çemçe bölgesinden gelen şehit haberinin ardından, Süleyman Soylu’nun daha önce yaptığı açıklamayı hatırlattı. Soylu, “Çemçe grubu tamamen yok edildi” demişti. Müyesser Abla, “Anlaşılan o ki, Bakan Soylu’nun söylediği gibi, ‘Çemçe grubu’ tamamen yok edilmemiş. Çatışmada yaralanan ve kaldırıldığı hastanede şehit olan askerimiz Jandarma Yüzbaşı Ferhat Çiftçi’nin mekânı cennet olsun” ifadelerini kullandı. Bakan hedef gösterdi Sonrası bir “Yeni Türkiye” klasiği... İçişleri Bakanı Soylu, şehitlerin olduğu saldırıyı sorgulayan Müyesser Abla’ya “Çemçe grubunun itlafına bir PKK bir sen üzülmüşsün” dedi. Bununla da kalmadı “Benim üzüntüm PKK seviciliğin değil, devlet gömleği giymiş pespayelerle iş tutmandır” diyecek kadar ileri gitti. Soylu’nun hedef göstermesini trol çetelerinin hakaret, küfür ve tehditleri takip etti. Ülkenin güvenliğini sağlamakla görevli Bakan’ın yaptığına Müyesser Abla haklı olarak isyan etti. “Beni doğrudan hedef gösteren, can güvenliğimden sorumlu olan kişi ise can güvenliğimin sağlanması için hangi merciye başvuracağım” sözleriyle sorduğu soru aslında hepimizindi. Müyesser Abla hakaret davası açtı, yanıt birkaç gün sonra gözaltıyla geldi. Tuhaf bir tekerrür. Sanık olmadığı halde telefon konuşmaları Ergenekon dava dosyasına giren Müyesser Abla, 10 yıl önce Zekeriya Öz’e dava açmış, yanıtı yine gözaltı ve tutuklamayla gelmişti. Devletten kanunları çıkarırsanız, geriye çetelerin usulleri kalır. Anayasayı ayaklar altına alırsanız, ülke faşist bir zihniyetin esiri olur. Şundan eminim ki, tartıda 45 kilo gelen bir kadını kuşatanlar, onun eski telefonuna dokunan parmaklarından daha güçlü değil.",https://www.cumhuriyet.com.tr/yazarlar/baris-terkoglu/45-kiloluk-kadinin-telefonu-1744308
Barış Terkoğlu,Avlumdaki ölü kuşlar,22 Haziran 2020 Pazartesi,"Benim köklerimin olduğu topraklarda ölüm bir kadın sesidir. Feryadın ayırt edilebilen bir acısı vardır. Gidenin ardından o an yaratılmış ağıtlar yakılır. Kadınların suratlarındaki tırnak izinin derinliği yitenin evlat olduğunu ele verir. Bir cuma sabahı birbirinden farklı iki ses işitiyordum. Erkeklerin olduğu taraftan her zamankinden daha öfkeli sloganlar duyuluyordu. Kadınların koğuşlarından yükselen çığlıklardan ölüm soğukluğu hissediliyordu. Gelen gardiyana “Biri mi öldü” dedim. Yanıt vermedi. O gün ziyarete gelen iki avukat da bilmiyordu. Koğuşa dönerken maltada telefon hakkını kullanan gözü yaşlı bir kadın mahpus bana “Helin öldü” diyerek seslendi. Grup Yorum solistinin ölüm orucunda hayatını kaybettiğini anladım. Avlunun dört köşesinde kuş yuvaları var. Her gün ürkekçe inip bıraktığım ekmekleri yiyorlar. Bir süre sonra yuvalarının içindeki tüm kiri aşağı döktüler. Meğer bu doğum habercisiymiş. Neredeyse bir tam gün uçmayı becerebilmek için uğraşan minikler avluda belirdi. Onlar kadar şanslı olmayanlar vardı. Hayatına devam edemeyeceği anlaşılan öteki yavrular birer birer aşağı atılıyordu. Avluda toprak yok. Onlara gazete kâğıtlarından geçici mezarlar yapıyorum. Önce onlardan vazgeçen annelerine kızıyorum. Sonra düşen yavruların başına üşüşen karıncalara bakıp, doğanın öğrettiğini yapan anneleri kendi yargılarımla yargılayan kendime kızıyorum. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Uçaktaki ‘eski teröristler’ Ben kuşlara kâğıt mezarlar yaparken, televizyonda ve gazetelerde Helin’i ve ölüm kuyruğunda bekleyen diğerlerini tartışıyorlar. Bir kısım yaşam hakkından bahsederken “onlar terörist” diyenler tüm sesleri bastırıyor. Gözümün önüne Cumhurbaşkanı’nın uçağı geliyor. Erdoğan’ın bir yanında eski PKK hükümlüsü yeni Pelikancı, Akşam gazetesi yazarı duruyor. Öbür yanında bir dizi bombalamaya karışmış eski İBDA-C hükümlüsü yeni Pelikancı Star gazetesi yazarı. “Eski Türkiye” düzeni, “terörist” saydıklarına bile cezalarını çektikten sonra yeni bir hayat vermiş. Muhtemelen Cumhurbaşkanı da onların gözlerine “eski terörist” diyerek değil, “kendisini bir kez daha doğurmuş insan” diye düşünerek bakıyor. “Herkesi Tanrı’nın merhametine havale ederiz, ama kendimiz hiç merhamet göstermeyiz” diyor George Eliot. Ne yazık, Tanrı’nın adını en çok anıyor görünenler, güce kavuştukça merhameti unutuyor. Türban eyleminden terör tutukluluğuna Bizim kuşak, Grup Yorum’la 90’lı yıllarda tanıştı. O dönem Ahmet Kaya gibi Grup Yorum’u da farklı görüşten insanlar dinliyordu. Öyle ki 90’ların ikinci yarısında Beyazıt Meydanı’ndaki türban eylemlerinde sahnede Grup Yorum vardı. Bir yanda şehadetparmağı öbür yanda yumruk kaldıranlar birlikte slogan atıyordu. Sonra o eylemlerdeki İslamcı gençler sakalları kesti, takım elbise giydi, “düzen siyaseti” dedikleri işlere bulaştı. 35 yıldır şarkı söyleyen Grup Yorum’u terörist ilan etti. İşin ilginci, farkındalar mı bilmem, halen AKP’nin tanıtımlarında kullandıkları birçok fon müziği Grup Yorum imzasını taşıyor. Gelelim işin esasına… Doğrusunu öğrenmek için Helin Bölek’in mahkeme dosyasını elime alıyorum. Çeşitli eylemlere katılıp defalarca gözaltına alındığı ve hepsinde serbest bırakıldığı görülüyor. Çoğunlukla bu eylemler nedeniyle yargılandığı 11 ayrı davanın sanığı olduğu anlaşılıyor. Nihayetinde çoğunluğu gizli tanık ve itirafçı ifadelerine dayanan delillerle DHKP-C üyeliği suçlamasıyla 2017 yılında tutuklanıyor. Yargılamanın başlamasından kısa süre sonra, tutukluluğunun 8. ayında, 15 Şubat 2018’de tahliye oluyor. Ancak cezaevinden çıktığı gibi yeniden gözaltına alınıp bir daha tutuklanıyor. Bir süre sonra, bu kez İstanbul 35. Ağır Ceza Mahkemesi, Bölek’i “suç vasfının lehine değişme ihtimali” gerekçesiyle tahliye ediyor. Kısacası 2011’de başlayan yargılanma serüveninde, yargının değişik dönemlerine tanıklık eden 9 yıllık süreçte, hiçbir mahkeme Helin Bölek hakkında bir karar vermedi. Eminim ki sebebi yargıçların DHKP-C sempatisi değil. Şüpheden uzak kesin bir kanaat kuramadıklarından bunu yapamadılar. Sonuç olarak tahliye olan Bölek, “konser vermesinin engellendiği” gerekçesiyle başlattığı ölüm orucu eyleminde hayatını kaybetti. Hapiste de şarkı cezası Mahkeme tutanaklarında yer alan 3 Ekim 2018 tarihli savunmasında şunları söylüyordu: “Hapishanede şarkı söylediğimiz ve halay çektiğimiz için disiplin cezası aldık. Ben Grup Yorum elemanıyım, orada da saldırıya uğruyor, orada da yasaklanıyorum. Hapishaneye geliyorum orada da şarkı söylüyoruz, orada da yasaklamalar ve saldırılara maruz kalıyoruz. (…) Savunmaya çalışırken gördüm bu maddeyi, anayasanın 64. maddesiymiş bu: Devlet sanat faaliyetlerini ve sanatçıyı korur. Dönüyorum şu anki bulunduğumuz duruma bakıyorum, çok tezat bir durum söz konusu ya da şöyle demek lazım herhalde haklarını yemeyelim: Bir buçuk senedir gayet iyi sanat eserlerimiz ve faaliyetlerimizle beraber korunuyoruz hem de yüksek güvenlikli hapishanelerde korunuyoruz. (…) Başka yerlerde boy gösteriyor olsaydım, sahnelere çıksaydık, magazin sayfalarında yer alsaydık şu an burada yargılanıyor olmayacaktık.” Bölek savunmasında Ergenekon ve Balyoz kumpaslarında Fethullahçı polislerin yaptıklarının bir benzeriyle bugün karşılaştığını da iddia ediyor. AYM Başkanı ne dedi? Bölek’in ardından halen ölüm orucu eylemleri sürüyor. Zaman zaman cezaevinde denk geldiğim tutuklu avukat Ebru Timtik kemikleri sayılır halde ölüme doğru yürüyor. Kendisiyle birlikte tutuklanan avukatlarla ortak talepleri şu: “Adil yargılanmak istiyoruz.” Zira İstanbul 37. Ağır Ceza Mahkemesi’nin haklarında verdiği tahliye kararının ardından onlar da cezaevi kapısında yeniden tutuklandı. Kararı veren hâkim heyeti değiştirildi. Sonra karar da değişti. “Adil yargılanma” isteyen avukatlar ölüm orucundayken, 9 Haziran’da Yargı’nın 1 numarası, AYM Başkanı Zühtü Arslan, “Yüzde 52.1 oranında adil yargılanma hakkının ihlal edildiğini görüyoruz” dedi. Kısacası ölüme giden avukatla, yargının en tepesinde hâkim adaletin olmadığı konusunda anlaşıyor. Adalet ve limon Teröre de insan hayatını ortadan kaldıran eylemlere de karşı olalım. Öte yandan terör örgütü yöneticisi ile üyesini, destekçi ile sempatizanı, propaganda yapanla davada avukatlık yapanı ayırt edecek olan şeye hukukun terazisi dediğimizi de bilelim. Genelkurmay Başkanı’nı terörden tutuklayan, MİT Başkanı’nı terörden ifadeye çağıran, hedefinin ise mevcut Cumhurbaşkanı’nı terörden yargılamak olduğunu bildiğimiz yargı terörünün travmasını; herkesi terör çuvalına doldurup mahkeme kararlarını bile uygulamayan bir başka yargı ile atlatamayacağımızı görelim. Bunun terörü büyütüp, yargıyı çürüttüğünü anlayalım. Hukuk, Cumhuriyet’in en kalın kolonudur. Adalet, dostlarımıza verdiğimiz gül değil, düşmanlarımızı bile tarttığımız kantardır. “Adil yargılanma” ayrıcalık değil, suç işlemiş olsa dahi herkes için haktır. Kuşlar ötmeye devam ediyor, ölenlerin cesedi avluda. Gardiyanlar yemek dağıtıyor. Limonlar açlık grevindekilere devletin ikramı. Korkuyorum, zalimden değil zulmün parçası olmaktan. İnanıyorum, bir gün adalet de hürriyet de limon kadar ulaşılabilir olacak.",https://www.cumhuriyet.com.tr/yazarlar/baris-terkoglu/avlumdaki-olu-kuslar-1746612
Barış Terkoğlu,Hırsızları bırakanlar bekçileri büyütüyor,08 Haziran 2020 Pazartesi,"Bir göz kırpıyorsun. Saniyeden küçük o boşlukta bilsen neler oluyor. Uykuya dalıyor, uyanıyorsun. Bilmediğin o karanlıkta kaç bebek doğuyor, kaç insan ölüyor. Kesin olan bir şey var: İnsan, hafızası olmadan daha kolay yönetiliyor. Meclis önce kapandı, sonra açıldı. Kapanırken kavga vardı, açılırken de kavgayla başladı. Sahi arada ne oldu? Kapanmak üzereyken 14 Nisan’da çıkan infaz yasasını tartışıyorduk. “Af değil” diyorlardı, bazı suçların “yatarı” azaldı, denetimli serbestlik süresi de 3 yıla çıktı. Kaç kişi hapisten çıktı hâlâ kesin olarak bilmiyoruz. Korona izniyle birlikte 90 bin mahkûm olduğu söyleniyor. Peki, kimler tahliye oldu? Yaralama, dolandırıcılık, hırsızlık, göçmen kaçakçılığı, insan ticareti, taksirle ölüme neden olmak gibi suçlardan hüküm giyenler. “Önce siyasiler çıksın” diyenlere “terörist” diyenler, “önce kadın satıcıları” diyerek bir yasa yapmıştı. Cumhurbaşkanı onları şu sözlerle cezaevinden uğurladı: “Bu vatandaşlarımızın devletin ve toplumun güvenlerini boşa çıkarmayacağına inanıyorum.” Cumhurbaşkanı serbest kalanlara güvenini ilan etti. Ama Cumhurbaşkanı’nın unuttuğu bir şey var: Türkiye’de hapishaneler, cezanın evi ama suçtan kurtulma evi değil. Örnek olsun, 18-20 yaş arası tahliye olan gençlerin yüzde 70’i iki yıl içinde tekrar hapishaneye geri dönüyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yasadan sonra 3. Sayfalar Türkiye, yasanın Resmi Gazete’de yayımlandığı 15 Nisan’dan bu yana karantinadaydı. Şartlar suç işlemeye uygun ortam yaratmıyordu. Ama gazetelerin üçüncü sayfaları “zorun gerçekleştiğini” gösteriyordu: - İzmir’in Torbalı ilçesinde, infaz yasası ile cezaevinden tahliye olan M.I. (21), çamlık alanda tartıştığı Ü.A.’yı (44) başına taşla vurarak öldürdü. - Konya’da emekli polis memurunu dövüp 8 bin TL parasını ve evinin anahtarlarını gasp eden iki şüpheliden biri yakalandı. Gözaltına alınan S.G.’nin 4 gün önce infaz yasasından yararlanarak cezaevinden çıktığı öğrenildi. - Denizli Pamukkale’de baba E.K. uyuyan oğlu M.K.’yi katletti. 11 yıldır cezaevinde olan ve 10 gün önce infaz yasası ile tahliye edildiği ortaya çıkan baba yeniden tutuklandı. - 5 yaşındaki kız çocuğu D.A.’ya cinsel saldırıda bulunduğu iddiasıyla yakalanan A.Y.’nin ikisi “çocuğa cinsel istismar” olmak üzere toplam 9 suç kaydı olduğu ortaya çıktı. Silivri Cezaevi’nden izinli çıktığı belirlenen A.Y., tutuklanarak tekrar cezaevine gönderildi. - Ankara’da, yeni infaz yasası kapsamında cezaevinden yeni çıkan F.S., şiddet uyguladığı eşinin evi terk etmesi üzerine evde iki çocuğunu, uzun namlulu silahla rehin aldı. - Konya’da mesaisinin ardından evine giden 21 yaşındaki hemşire A.P., iki kişi tarafından kapkaça uğradı. Şüphelilerden K.S.’nin yeni infaz yasasından faydalanarak cezaevinden çıktığı ve poliste yaklaşık 15 kaydının bulunduğu öğrenildi. - Kendisine şiddet uyguladığı için boşandığı eski eşi M.C.K.’nin yeni infaz yasasıyla tahliye olmasına tepki gösteren Z.E., “Adam öldüreceğim diyor, bunun neyini affedeceksiniz, ölmek istiyorum” dedi. İş işten geçti Uzatmayayım... Artık gazeteler üçüncü sayfa haberlerinde faillerin suç kayıtlarından bahsetse de infaz yasasıyla tahliye olduklarını hatırlatmıyor. Ancak görünen köy de kılavuz istemiyor. Cezaevine en çabuk geri dönen suç grubunu, kaderlerini değiştirecekleri ortamı yaratmadan serbest bıraktılar. Olağan hayat süren sıradan vatandaşın bile ekonomik darboğazda yaşadığı salgın günlerinin içine attılar. Üç gençten birinin işsiz olduğu ekonomiye, para kazanmanın başka yolunu bilmeyen gençleri ittiler. Bu sırada tabii ki hapisteki “siyasi”lerin yanına yenileri eklendi. Bir tweet’ten insanlar hapsedildi. “Benim listem hazır, bizim aile 50 kişiyi götürür” söylemine “çok büyütülecek konu değil” dendi. AKP’de de birileri rahatsız olmuş olacak ki tahliyeler sonrasında parti MYK’si “çıkanları takip etmeyi” tartıştı. Ama iş işten geçmişti. Hırsızları çıkarıp bekçileri büyüttü Ve Meclis açıldı. Meclis’i kapatırken adli suçluları dışarı çıkarmak için muhalefetle kavga eden iktidar, 6 hafta sonra Meclis’i “asayişi sağlamaya polis yetmiyor” diye açtı. Bu kez de bekçilere polis yetkisi vermek için muhalefetle kavga etti. İtifaiyenin önce yangın çıkarıp sonra söndürmeye gitmesi gibi. Önce “hapishanede hırsız çok” diyerek hırsızları dışarı çıkardı, sonra da “çok hırsızlık oluyor” diyerek bekçileri “polis” yaptı. Her iki yasada da olan vatandaşın özgürlüğüne oldu. Kendisi adına politika yapılan halk, kendisi için politika yapana kadar; politika sorunları, o sorunları yaratanların sorunları çözme vaadi olmaya devam edecek.",https://www.cumhuriyet.com.tr/yazarlar/baris-terkoglu/hirsizlari-birakanlar-bekcileri-buyutuyor-1743707
Barış Terkoğlu,Merkezde olanları siz nereden biliyorsunuz?,25 Haziran 2020 Perşembe,"Gerçek gözünüzün dibindeyse siyah bir noktadır. Aslında uğurböceği olduğunu biraz geriden bakınca görürsünüz. Bir adım uzaktan böceğin konduğu çiçek fark edilir. Bütün kıra baktığınızda ise siyah nokta seçilmez olur. Müyesser Yıldız’ın tutuklanmasında gördüklerimiz sadece bir siyah nokta mı? Biraz geriden baktığımda gözüme bir süre önce yaşanan Cihat Yaycı vakası çarpıyor. Hatırlayın, YAŞ’a doğru giderken bir Hulusi Akar operasyonuyla Deniz Kuvvetleri Kurmay Başkanı Yaycı istifasını vermişti. O günlerde en kafa karıştırıcı şey, istifa öncesinde FETÖ’cü hesapların sosyal medya mesajlarıydı. “Önümüzdeki hafta, ünlü bir amiralin istifa ettiğini/ettirildiğini duyarsanız çok şaşırmayın” diye başlayan mesajlar, soruşturmalar nedeniyle yurtdışına kaçan eski askerlerin Yaycı’ya yönelik adımdan önceden haberdar olduğunu gösteriyordu. Müyesser Abla’nın tutuklanmasının ardından o mesajları atanlara bir kez daha baktım. Oldukça tanıdık geliyordu. Neden mi? Bir süre önce OdaTV’de firardaki FETÖ’cü askerlerin sosyal medya hesaplarına yönelik bir araştırma yapmış ve bunu haberleştirmiştik. Bu konuda ortalıkta spekülatif listeler dolaşıyordu. Bunlara itibar etmeden somut olgulara dayanarak profilleri çıkardık. Bir kısmı zaten asker olduğunu gizlemiyordu. Bir kısmının ise paylaşımlarından bu anlaşılıyordu. İçerikleri, örgütün söylem ve politikalarıyla uyumluydu. Örnek olsun, Cihat Yaycı operasyonunu önceden duyuran hesabın sahibi kendisini bir yerde şöyle tanıtmış: “Deniz Kuvvetleri’nin yeni BÇG’si, hukuksuz ve intikam duygusuyla binlerce kişiyi ihraç ettirip tutuklatan, şubede görev yapmış, gerçekleri deşifre etmek isteyen bir subayım.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet FETÖ hesapları önceden yazdı Gelelim Müyesser Yıldız meselesine... Tam da hatırladığım gibiydi. Müyesser Abla’nın 15 Temmuz sorgulamaları, YAŞ’ta olan bitene yönelik eleştirileri, aynı hesaplar tarafından hedef gösteriliyordu. İşin ilginci, Müyesser Abla’ya savcılık operasyonu bile önceden işaret edilmişti. Birkaç örnek vereyim. OdaTV ve Müyesser Yıldız’ı etiketleyen bir tanesinde “bir Türk subayı olarak uyarıyorum, haber veriyorum! Zamanı gelince bu terör inine hukuki operasyon yapılacaktır!” yazıyor. Öbürü, “Müyesser Yıldız’a bir savcı sorsa keşke bu engin bilgileri edindiği bağlantılı subay/generaller kimler? Uzatmayayım... Son dönemde ilgili ya da ilgisiz her şey için “FETÖ’nün işi” deniyor ya, ben elbette “Müyesser Yıldız’ı FETÖ tutukladı” demiyorum. Sadece süreci açıkça desteklediklerini, önceden “nasıl oluyorsa” bildiklerini, Müyesser Abla’nın 15 Temmuz sorgulamalarının hükümet içinde bir grubu ettiği gibi onları da rahatsız ettiğini anlatıyorum. Bu arada Yaycı’yı istifaya götüren soruşturmanın da Genelkurmay tarafından Ankara Cumhuriyet Savcılığı’na havale edildiğini hatırlatayım. Kısacası Türkiye’nin konuştuğu iki vakada da Ankara Cumhuriyet Savcılığı, TSK, hükümetin bir kanadı, firardaki FETÖ’cü askerlerin öngörüleri diyebileceğimiz bir garip kesişme var. Ancak bu kadar değil... Önce Halk TV’ye gitmiş Müyesser Yıldız’a kurulan tezgâhın çok somut bir delili daha var. Şöyle anlatayım... Biz bugüne kadar Astsubay E.B’nin gazeteciler İsmail Dükel ve Müyesser Yıldız’ı telefonla arayıp “çok önemli olduğunu düşündüğü” bilgiler anlattığını ve bu yüzden tutuklandıklarını dinledik. Ancak biraz geriden bakınca Astsubay E.B’nin ilk görüştüğü gazetecilerin Dükel ve Yıldız olmadığı görülüyor. Onlar kim mi? İşte meselenin bamteli burası. Halk TV Ankara Bürosu’nun kapısını bir gün tanımadıkları bir asker çaldı. Elbette “buyurun” diyerek misafir ettiler. Çay ikram ettiler. Gelen asker Halk TV izleyicisi olduğunu söylüyor, memleket meseleleri üzerine durmadan bir şeyler anlatıyordu. Tahmin ettiğiniz gibi... Astsubay E.B. tam bir buçuk ay boyu Halk TV ofisine çatkapı girdi. Ancak başta tecrübeli gazeteci Fatih Ertürk olmak üzere Halk TV ofisindekiler hem anlattıkları hem tavırları “tuhaf” olan bu askerden rahatsız oldu. Bunu ona da belli ettiler. İşin ilginç yanı Astsubay E.B., TELE 1’deki İsmail Dükel’i tanıyıp tanımadıklarını Halk TV’dekilere soruyordu. Telefonunu alıp önce Dükel’i sonra Yıldız’ı aradı. Devamında iki gazetecinin başına gelenleri biliyorsunuz. Tanıdık bir senaryo Peki, Yıldız ve Dükel gözaltına alınınca aileleri Emniyet’e koştu da Astsubay E.B’nin eşi ne yaptı? İnanamayacaksınız ama Halk TV ofisine gitti. “Eşim gözaltına alındı” dedi. Fatih Ertürk, “Burası savcılık değil, eşinizi oraya sorun” diyerek gönderdi. Belli ki kurulan tezgâha Halk TV de dahil edilmek isteniyordu. Şüpheli gördükleri subayı uzaklaştırmaları sayesinde mümkün olmadı. Bütün bunları nereden mi biliyorum? Fatih Ertürk televizyonda anlattı da oradan. Düşünün, görev başındaki bir astsubay bir muhalif kanalın kapısını defalarca çalıyor. Ardından Dükel ve Yıldız’ı kendisi arayıp konuşuyor. Bu süreci “3’üncü bir göz” izleyerek isimsiz ihbarda bulunuyor. Telefonlar dinlenerek gazeteciler gözaltına alınıyor. Hulusi Akar’ın “biri beynim öbürü kalbim” dediği tutuklu iki general dahil, bir dönem TSK’yi yöneten bütün kritik isimlerin davalarını izleyen, dava dosyalarına TSK’nin gönderdiği herkese açık kritik belgeleri okuyan Müyesser Abla, avukatının cezai ehliyetinin olmadığını söylediği düşük rütbeli alelade bir asker bahanesiyle tutuklanıyor. Tam da “merkezde olanları bilen” firardaki FETÖ’cü askerlerin istediği gibi “terör ini” OdaTV’nin temsilcisi Müyesser Yıldız’a operasyon yapılıyor, “engin bilgileri”ni öğrenmek için bilgisayarlarına el konuyor. Gazetecileri gizli bilgilerinin açıklanmasıyla suçlayan savcı, gizlilik kararı aldığı dosyadaki bilgileri kumpas dönemlerinin şaibeli gazetecilerine sızdırıyor. Ne kadar da tanıdık bir senaryo değil mi? “Eski ortak” alışkanlığı olabilir mi? Fatih Ertürk’ün anlattıklarını, firardaki Fethullahçıların mesajlarını okuyanlar Müyesser Abla’yı içeride tutmaya devam edecek mi? Yoksa başkaları hakkında verdikleri kararların kendi yazgıları da olduğunu düşünmeden yaşamaya devam mı edecekler? Not: Fatih Ertürk’ün Astsubay E.B’yi anlattığı görüntüler...",https://www.cumhuriyet.com.tr/yazarlar/baris-terkoglu/merkezde-olanlari-siz-nereden-biliyorsunuz-1747278
Barış Terkoğlu,Gazeteciliğin Kibar Feyzo hikâyesi,29 Haziran 2020 Pazartesi,"Bakınca dümdüz bir beton görüyoruz. Oysa bir duvarın içi ve dışı var. Hapishane, içeridekini hürriyetinden mahrum bırakırken dışarıdan bakanlara “başıma gelir mi” korkusu salar. “Seçilmiş sanıklar”ın olduğu siyasal davalar ise yargılanan kişiler üzerinden toplumun bir grubuna “sus” mesajı verir. Mahkeme gerçekte bir salonda değil, halkın zihninde kurulmuştur. Bir heykeltıraşın eserini darbelerle yaratması gibi, insanların zihni de tutuklamalarla, yargılamalarla, suçlamalarla şekillendirilir. Silivri’ye girdiğim gün hem Cumhuriyet’teki hem OdaTV’deki arkadaşlarıma “size bir zararım olacaksa benden vazgeçebilirsiniz” dedim. Aksine “yanındayız” dediler. Öyle de oldu. Ancak işin bir de görünmeyen yanı var. Bunun için size Timur Soykan’dan bahsetmem lazım. Benden daha eski, 20 yıllık gazeteci. Benden daha başka yerlerde, hep “merkez medya”da çalıştı. Muhabirlikten yöneticiliğe her mevkide işini yaptı. “Merkezdeki” pek çok kişiden farklı olarak ise hep basın özgürlüğü mücadelesi verdi. Son olarak Posta gazetesinde haber müdürüydü. Berberlerde ya da kahvehanelerde, bulmaca çözenin de magazin meraklısının da okuduğu bir gazete hazırlamanın kolay olduğunu sanmayın. Üstelik bir dönem tirajı en yüksek gazeteydi Posta. Timur’un en karmaşık haberleri 3 cümleyle basitleştirmesine hayran kalırdık. ‘İmamın Ordusu’nu bastı Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet 9 yıl önce tutuklandığımızda yaşadıklarımızı hatırlayın. Mesele bizim hapse atılmamızla kalmamış, henüz basılmamış bir kitap hakkında yasaklama kararı çıkmıştı. Ahmet Şık’ın yazdığı, devlet içindeki FETÖ yapılanmasına odaklanan kitabın adı “İmamın Ordusu” idi. Evler, işyerleri, yayınevleri basıldı. Polis bilgisayarları açıp kitabın örneklerini sildi. Fahrenheit 451 romanındaki kitap yakma töreni, modern çağda “kitap silme”ye dönüşmüştü. Yaratılan korkuyu söylememe gerek bile yok... Ama işte ben Timur’u öyle bir günde tanıdım. Yaptıklarına inanamamıştım. Kitap yasaklanınca bir yayınevi kurmuş, Yonca Şık ve Elif Ilgaz ile birlikte kitabın sorumluluğunu alıp matbaada bastırmıştı. Ardından kolileri sırtında taşıyarak kitap fuarına gitmiş, “İmamın Ordusu” diye bağırarak birkaç saat içinde binlerce yasaklı kitabı satmıştı. “Bütün yasakları yasaklayan” bu eylemin sonunda işinden olabileceğinden hatta tutuklanabileceğinden endişe etmiştik. Neyse ki olmadı. Afişle donattı Kazan kaynıyordu. Isınan sudaki kurbağalar yavaş yavaş haşlanıyordu. Türk medyasında gazetelerin patronları birer birer el değiştiriyor, aykırı sesler sırayla susturuluyor ve gazetecilik ıssız bir çöle dönüştürülüyordu. Düşünün, Türkiye’nin önde gelen kimi gazeteleri matbaaya gitmeden önce “patronun eşi”ne gidiyor, sakıncalı kısımları bizzat onun tarafından sansürleniyordu. Bütün bunlara rağmen Timur, Posta’da gazetecilik mücadelesine devam etti. Kitap yazdı, akılda kalan araştırmalara imza attı. Yaptığı göze batan işlere rağmen kovulmadı. Hatırlayın, 25 Ekim 2019 tarihinde, Demirören Medya’da 45 gazeteci, sadece sendikalı olduğu için işten çıkarılmıştı. Yetmemiş, tazminatları da verilmemişti. Timur işten çıkarılanlar arasında değildi. Ama o, haksızlığa uğrayanlar için susmadı. Tek başına bir eyleme başladı. Binadaki panolara sendikalı olmanın anayasal bir hak olduğunu anlatan afişler astı. Kovulan arkadaşlarının tazminatlarının verilmesini istedi. Olay öyle komik bir hal almıştı ki... Her gün o afiş asıyor, binadaki güvenlik görevlileri indiriyordu. Bu kovalamaca gün içinde işten çıkana kadar sürüyor, yorulan görevliler “bugün kaçta işten çıkacaksınız” diye gelip soruyordu. Karşılıklı inat, Kibar Feyzo’nun ağa ile kavgasına dönmüştü. Yönetim “asarsan kovarız” dedikçe Timur, afişleri çeşitlendiriyor; kimi zaman süper kahramanların, kimi zaman masal karakterlerinin, kimi zaman film oyuncularının ağzından sendika hakkını anlatıyordu. Bizim için kovuldu Tutuklandığımız güne kadar Timur’un tek kişilik mücadelesini hayranlıkla izledim. Sonrasını ben de merak ediyordum. Hapisten çıkınca ayrıntılarını öğrendim. Timur’un her gün yaptığı bu eylem tam 5 ay sürmüştü. Ta ki o güne kadar... Bizim hapsedilmemizin ardından Timur, o gün yeni bir afiş hazırladı. Benim ve tutuklanan gazeteci arkadaşlarımın fotoğraflarının olduğu kâğıda “gazetecilere özgürlük” yazmış, uğradığımız haksızlığı anlatmıştı. Ertesi gün çalıştığı masadaki telefon çaldı. Arayan insan kaynakları müdürüydü. Ardından yayın yönetmeni de aradı. İşten çıkarıldığını haber veriyorlardı. Talimatın “en tepeden” olduğunu öğrenmişti. Sebep, benim de yer aldığım o afişti. Bütün tehlikelerden daha tehlikeli olmuştuk. 20 yıl boyunca, her sırtlanla mücadeleyle süren aktif gazeteciliği, sadece bize destek veren bir afiş nedeniyle bitirilmişti. Neyse ki hak ettiği tazminat eksik de olsa hemen yatırılmıştı. Girenleri çıkanları, çığlıkları ya da susanları konuşuyoruz. Hepimiz maskelerle yürürken, bize kendisinden önce korkusunu getiren virüs gibi... Mahkeme salonlarında yargılanan aslında hepimizin hikâyesi.",https://www.cumhuriyet.com.tr/yazarlar/baris-terkoglu/gazeteciligin-kibar-feyzo-hik%C3%A2yesi-1748137
Barış Terkoğlu,Bu da Apo ile izdivaç kumpası,15 Haziran 2020 Pazartesi,"Bir cinayet kuşkusuz polisin meselesidir. Zekice işlenmiş bir cinayet ise roman konusu olabilir. Sherlock Holmes’tan biliyoruz, benzersizlik bir ipucudur. Haliyle bir suçun hikâyesini anlatırken önce akıl arıyoruz. Siz hiç savcınıza öğrettiniz mi? Biz öğrettik. Elbette avlumdaki kuşlar gibi ekmek ile değil. Mutlaka zekâ da gerekiyor. Şöyle anlatayım... Bizi bir MİT mensubunun cenaze haberi nedeniyle ifşa suçlamasıyla tutuklatan savcılar, MİT’e dair bir başka iddianame yazmıştı. 7 Şubat 2012’de MİT Başkanı Hakan Fidan’ın ifadeye çağrılmasına varan kumpası konu alan iddianamede; bir MİT mensubunun adı, soyadı, anne ve baba adı, doğum yeri ve tarihi, hatta kimlik numarası açıkça yazıyordu. “Bu ne perhiz, bu ne lahana turşusu” diye savcıları eleştiren bir yazı yazdıktan sonra kendi iddianamemi elime aldım. Bu kez görseldeki hiçbir MİT mensubunun kimliği açıklanmadığı gibi, şehit olan MİT mensubunun bile adını kısaltmışlardı. Demek öğretebilmiştik! Mesele biz değiliz, gelelim konumuza... 7 Şubat MİT krizine dair yazılan iddianamede öyle tuhaf bir hikâye var ki insan “yok artık” diyor. Yıllardır ağzımızdan düşmeyen “derin devlet” lafını hatırlayıp “devlettekiler sahiden yeterince derin mi” diye düşünüyorsunuz. Zira Türkiye tarihinde istihbaratı konu alan en büyük kumpasın mahalle karakolunda bile kurulabileceğini anlıyorsunuz. Hafif ticari araçlar Otobid'de. Otobid MİT’çi gazeteciye PKK gözaltısı Bilmeyenler için hatırlatayım... 7 Şubat 2012’de Hakan Fidan ve MİT yöneticilerinin FETÖ bağlantılı savcılar tarafından ifadeye çağrılmasıyla hatırlanan hikâye biraz geçmişe dayanıyordu. Kritik aşaması 20 Aralık 2011’de PKK’nin basın ayağına yapılan operasyon ile gerçekleşti. FETÖ iltisaklı polis ve savcılar, bu operasyonda MİT’çi M.Ö’yü de gözaltına aldı. M.Ö. PKK’nin içine sızmıştı. (Hem iddianamede hem de yandaş medyada M.Ö’nün ismi açıkça yazıyor.) FETÖ bağlantılı polisler, M.Ö’nün Emniyet’e gelen MİT görevlileriyle görüşmesine izin vermedi. Üstüne üstlük baskı altına alarak MİT’in PKK içindeki faaliyetlerini anlattırdı. Bu ifadeyi bir basamak olarak kullanıp Hakan Fidan dahil MİT yöneticilerini PKK bağlantılı olmakla suçlayıp ifadeye çağırdı. Kısaca anlattığım hikâyeyi, medyayı takip edenler biliyor. Zira bir MİT’çinin cenaze haberi nedeniyle bizi tutuklatan savcılar, kendi yazdıkları iddianamede tam 45 sayfa MİT ile ilgili eski gazete yazılarına yer vermişler. Çay dökme kumpası Beni şaşırtan ayrıntı ise başka. FETÖ iltisaklı polisler, iddianamede anlatılana göre M.Ö’nün ifadesine ekleme de yaptı. Bir ifadeye ekleme nasıl yapılır diye merak ediyorsanız size M.Ö’nün ağzından anlatayım: “...ifadesinin bitmesine rağmen gözaltı işleminin devam ettiğini, (Avukat) Ümit Doğan gittikten 1-2 saat sonra komiser Ayhan, müdür Serdar Bayraktutan’ın kendisi ile oturup sohbet etmek istediklerini, ‘otur’ demesi üzerine çay yaptıklarını, sonrasında Serdar Bayraktutan ile komiser Ayhan’ın çayı koyup beklerken, birden ifadesinin bulunduğu dosyanın üzerine çay döktüklerini, davranışlarından kasten çayı döktüklerini anladığını...” İddianameye göre, saatler süren 48 sayfalık ifadeye polisler kasıtlı olarak çay döktü. Yeniden çıkış alırken iddianameye bazı eklemeler yaptılar. Bunu da hem MİT mensubu M.Ö’ye hem de ifadeye giren avukata fark ettirmeden imzalattılar. M.Ö., o anı şöyle anlatıyor: “...Gözlüğü olmadığı için detaylı şekilde inceleyemediğini, sadece önden bir iki sayfaya baktığını, herhangi bir değişiklik görmediğini ve aşırı yorgun olduğu için zaptı imzaladığını...” Avukat Ümit Doğan da “çay dökme kumpası”nı doğruladı. Doğan, ifadesinde çay bahanesiyle bir kez daha imzalatılan ifadeyi kontrol etmediğini kabul etti. İzdivaç kumpası Siz de aynı soruyu sordunuz mu? FETÖ’cü polisler MİT’çi M.Ö’nün ifadesine ne ekledi? İddianamede yer alan bilgilere göre M.Ö., ifade aralarında polislerle sohbet ediyordu. İşte bu sırada FETÖ bağlantılı polisler Mısır Çarşısı Patlaması davasında sanık olan sosyolog Pınar Selek’i, M.Ö’ye sordular. M.Ö. ise Selek’in patlamadan sorumlu olmadığını söyledi. Ancak anlattığına göre polislerden biri sohbeti tuhaf bir noktaya getirdi: “Orada bir polis bana ‘gazetede okumuştum, Apo Pınar Selek’e âşık olmuş’ dedi. Ben de ona 2007’de Hürriyet gazetesinde böyle bir durum olduğuna dair haber çıktığını söyledim, konu bu şekilde kapandı.” Bir ima var, ama ne eklendiğini açık olarak iddianamede ifadesi yer alan tanık polis memuru M.K. şöyle anlattı: “Bu değişiklikle benden sadece Karayılan’ın psikolojisinin nasıl olduğunu gözlemlememi istediler. 2005 yılında sevinçli ve mutlu olduğunu, 2009 yılında kızgın olduğunu, 2011 yılında ne dediğini bilmez, başladığı cümlenin nerede biteceği belli olmayan bir yapıda olduğunu söyledim. Bir dönem Öcalan ev hapsine çıkarılacak, Pınar Selek’le evlenmesi sağlanacak ve zamanla da unutulması istenecekti. Bu dönemde örgütün liderliğini Karayılan yapacaktı. Zaten şunu söyleyeyim, 2005 yılında üç kelimeden birisi ‘önderlik’ olan Karayılan, 2011 yılında bir saat içinde sadece iki kere ‘önderlik’ dedi.” (“Önderlik”, PKK çevrelerinde Apo’yu ifade ediyor. -B.T.) İfade yazma işiyle ilgilenen tanık polis memurunun da doğruladığına göre, MİT’çi M.Ö’nün ifadelerine söylemediği halde işte bu kısımlar eklendi. Hem MİT’e hem Selek’e kumpas M.Ö., FETÖ bağlantılı savcıların karşısında durumu fark edince onları şöyle anlattı: “...Pınar Selek ile ilgili hiç söylemediğim ibarelerin eklendiğini fark edince ‘bunlarda yanlışlık var, Pınar Selek ile ilgili böyle bir ifade vermedim’ dedim...” 8 yıl sonra yazılabilen 7 Şubat iddianamesine göre, FETÖ bağlantılı polisler, Apo ile Selek’in evlendirilip Apo’nun yerine Karayılan’ın geçeceği ve bunu da MİT’in organize edeceğini söyleyen kısımları M.Ö’nün ifadesine geçirerek hem MİT’e hem de Pınar Selek’e kumpas kurdu. Ve tüm bunları şaşkınlık verici şekilde MİT mensubunun orijinal ifadesinin üzerine çay dökerek başlattı. Böylece Türkiye tarihine bir de “izdivaç kumpası” ya da “çay dökme kumpası” geçmiş oldu. Kulağa tuhaf geliyor ama yaşananları düşününce “mesele gayet ciddi” diyorsunuz.",https://www.cumhuriyet.com.tr/yazarlar/baris-terkoglu/bu-da-apo-ile-izdivac-kumpasi-1745059
Barış Terkoğlu,Türk ordusundaki bilek güreşi,28 Mayıs 2020 Perşembe,"Kitapların ayraçları var. Elbette tarihin de. Bir sıçrama yaşanıyor. Açıp bakıyor, öncesini ve sonrasını okuyoruz. Eskisinin kendisini hep yenide var ettiğini de yeninin eskinin kalıntılarını yok ettiğini de görüyoruz. Önümde Cihat Yaycı’nın yazdığı kitaplar duruyor. 2019 yılında ASAM Yayınları’ndan çıkan “Libya Türkiye’nin Denizden Komşusudur” eski Deniz Kuvvetleri Komutanı Uğur Yiğit’e şükran mesajı ile başlıyor. Sürpriz değil. Türkiye’nin en batısından Libya ile deniz komşusu olduğu tezini hazırlayan Yaycı’yı Amiral Cem Gürdeniz’in desteklediğini, Yiğit’in ise Erdoğan’a kadar taşıdığını biliyoruz. Kitaptan 29 Kasım 2010’da Libya’ya giden ve Kaddafi ile görüşen Erdoğan’ın çantasında Yaycı’nın hazırlattığı haritaların olduğunu öğreniyoruz. Dönem Türk donanmasının AKP destekli Fethullahçı çete tarafından hapsedildiği günler. Operasyon tartışmasız Batı destekliydi. Bu sırada kendisine karşı birçok savunma planının deşifre olmasından en memnun olan Yunanistan’dı. Yunanistan, sistematik ve kendince tutarlı bir politikayla Doğu Akdeniz’de Güney Kıbrıs ile birlikte egemenlik alanını genişletiyordu. Bir gemi komutanı 25 yılda, bir amiral 40 yılda yetişiyor. Hapishane kuyruğundaki Türk amirallerinin durumu, Türkiye’yi Doğu Akdeniz savaşından uzak tutuyordu. Libya ile yapılan anlaşma, Türkiye’yi bir kavganın fiilen içine soktu. Zira Türkiye-Libya mutabakatı, tam anlamıyla Yunanistan-Güney Kıbrıs hattını kama gibi keserek Türkiye’yi hem Yunanistan hem AB’nin bir bölümü ile karşı karşıya getirdi. Bu, Türkiye için hem içeride hem dışarıda bir kırılma demekti. Uygulanabilmesi için FETÖ kavgasının nihayete ermesi gerekiyordu. 15 Temmuz’un Türk ordusu için ayraç olması böyle oldu. Cihat Yaycı ile Hulusi Akar tartışmasız iki ayrı çizgiyi temsil ediyor. Biri deniz ile öbürü kara ile düşünüyor. Akar, 15 Temmuz öncesi yapılan soruşturmalara yanıt vermemesi ve nihayetinde yaverinin bile darbeden çıkmasıyla, Yaycı ise soruşturmaların ötesine geçip FETÖMETRE denilen kriterleri Deniz Kuvvetleri’nde uygulamasıyla biliniyor. Akar’ın ABD’den aldığı madalya, NATO hatta ABD’de Türkiye raporu yazan enstitüler tarafından sevilen bir komutan olması hep konuşuldu. Yaycı’nın özgeçmişini açtığımda dikkatimi 2012-2014 aralığındaki Moskova Ataşeliği ve Rusça biliyor olması çekiyor. Akar’ın hanesine yazılan askeri başarısı tabii ki Suriye’de ve Batı’nın Suriye politikası ile kavga etmeden yaşandı. Yaycı’nın artık herkesin bildiği başarısı, Doğu Akdeniz’de stratejinin ağır bastığı bir çatışmaya dayanıyor. Akar’ın gözleri Türkiye’nin Ortadoğu’daki kavgalarına odaklanıyor. Yaycı ise Türkiye’nin kafasını kaldırıp Doğu Akdeniz’deki paylaşım mücadelesine odaklanmasını savunuyor.  Akar’ın politikası hâkim ideolojinin beslediği çatışma alanlarıyla örtüşüyor. Yaycı ise pek konuşulmuyor ama Libya’nın ardından Mısır, İsrail ve Lübnan ile anlaşmayı savunuyor. Akar, medya ile sınırlı ilişki kurmasıyla tanınıyor. Yaycı ise SETA’nın dergisinde yazı da yazıyor, Kırmızı Kedi Yayınevi’nden kitap da çıkarıyor. Hem firardaki Fethullahçı askerler hem sanık olanlar Akar’dan çok Yaycı’yı hedef alıyor. Öte yandan kumpas davaları döneminde hedef alınan arkadaşları her ikisine de eleştiriler getiriyor. Uzatmayayım... Akar ve Yaycı’nın dostlarının ve karşıtlarının kişilik özelliklerini de katarak yaptıkları yorumlar devam ediyor. Tartışmasız bir gerçek var ki bu bilek güreşini daha güçlü olan ve Erdoğan’a kendisini kabul ettiren Akar şimdilik kazandı. Neler olmadı ki? Mesela Cumhurbaşkanlığı, düzenlediği Libya toplantısına doğal olarak Yaycı’yı bizzat davet etmişti. Akar devreye girdi. Genelkurmay’dan Yaycı’nın toplantıya katılmasına izin çıkmadı. Mesela Cumhurbaşkanı, Yaycı’nın adını vererek onu kürsüden överken Hulusi Akar, TSK’nin başarısının kimsenin şahsıyla anılamayacağı yönünde konuştu. Akar, Yaycı’yı devre dışı bırakacak adımlar da attı. Örneğin bir cenazede karşılaştığı eski Deniz Kuvvetleri Komutanı Uğur Yiğit’e, “Amiralim bu Libya mutabakatı sizin döneminizin çalışması değil mi” diyerek onu sürece dahil etmeye çalıştı. Yaycı, bu adımdan haberdar olunca gerginlik daha da büyüdü. Günlerdir FETÖMETRE’yi konuşuyoruz. Ancak bu sistem TSK’de Deniz Kuvvetleri dışında uygulanmadı. Akar’ın bu sistemi beğenmediğinin göstergesiydi. Ancak ilginç bir şey oldu. Geçmişte FETÖ’nün hedefi olmuş, muhafazakâr kimliğiyle de bilinen eski bir askerin başına getirildiği yarı-resmi sivil toplum kuruluşunda FETÖMETRE’yi uygulayacağını açıkladı. Uygulamayı ise Yaycı’ya yakın bir başka eski asker görev alarak yapacaktı. Bizzat Akar’ın müdahalesiyle bu görevlendirilme durduruldu.  Peki, doğrudan bir atışma oldu mu? “Oldu” diyenler örnek de veriyor. Bir toplantıda Akar, 15 Temmuz sonrası kadroların hatalarını, eksiklerini, gündeme getirmişti. Ancak Yaycı, Akar’ın bu sözlerine özetle “Komutanım, 15 Temmuz’dan sonra FETÖ’den arınan ordumuzun daha güçlü ve başarılı olduğunu düşünüyorum” diye yanıt verince rüzgârlar soğuk esti. Yaycı, kitabında Yunan basınından şu alıntıyı yapıyor: “Türk Savunma Bakanı Hulusi Akar’ın en son Libya ziyaretinde de kullandığı 7 adet harita, Türk Deniz Kuvvetleri’nin şimdiki Kurmay Başkanı olan Tümamiral Cihat Yaycı’nın yayımladığı çalışmalara dayanmaktadır.” Hulusi Akar, karargâhı halen Genelkurmay Başkanı gibi yönetiyor. Öyle ki, TSK’deki görevli askerlerin günlük hazırladığı basın dosyası bile komutana değil, sık sık karargâha gelen Akar’a sunuluyor. Haliyle az önceki alıntıdaki gibi Akar, bir amiralin icracısı olmayı kabul etmiyor. Bir telin ihale öyküsü böylece onu ringin dışına itmek için fırsata dönüştürülüyor. Yaycı, istifaya zorlanıyor.  Belirgenleşen iki çizgi, kayan bir yıldız hikâyesi mi olacak? Yoksa başka bir kırılmanın habercisi mi? 10 yıl boyunca devletin Doğu Akdeniz tezini üreten Cihat Yaycı’nın kitabını elinize aldığınızda ilk sayfada sizi şu manidar cümle karşılıyor: “Bu kitapta yer alan hususların benim şahsi fikirlerim olduğu ve hiçbir kurum ve kuruluşla ilişkilendirilemeyeceğini belirtmek isterim.”  Her şey biraz “kişisel” belki de, her “kişisel” de politik.",https://www.cumhuriyet.com.tr/yazarlar/baris-terkoglu/turk-ordusundaki-bilek-guresi-1741445
Barış Terkoğlu,Damadın topu patlamak üzere,25 Mayıs 2020 Pazartesi,"Ona, “Şişedibi Hasan” derdik. Gözlüğü benimkinden en az 5 numara büyüktü. Genelde topu göremezdi. Ama maçların değişmez oyuncusuydu. Bir yarı bir takımda, ikinci yarı öbür takımda fazlalık olurdu. Madem öyle, niye oynardı, diyeceksiniz. Çok basit. Çünkü mahalledeki tek meşin top Hasan’ındı. Babası parayı bastırmış, oğluna almıştı. Haliyle altyapı üstyapıyı belirlemişti. İyi oynadım değil mi? Harikaydın Hasan. En iyi benim değil mi? Öylesin Hasan… Türk ekonomisini sorduklarında “şişedibi gibi” derim. Bütün ülkenin kaderi bir “baba”ya bağlanmış. Meraları da gazete ilanlarını da onun yetkileri belirliyor. Ekonominin başına damadını oturtmuş. Bir de şirket var. O; devletin en çok ihale verdiği, servetini devletin parasıyla büyüten şirket. Şirketin bir de medya krallığı var. Eskiden o krallığın başında damat otururken, şimdi damadın ağabeyi oturuyor. Haliyle durum şu: Ekonomi süper değil mi? Harika kardeşim. En iyisi benim değil mi? Öylesin kardeşim. Aksini söyleyen oyunun dışında kalır, RTÜK keser cezayı. Oysa ekonomi basit bir üretim ve paylaşım ilişkisidir. Toplum birlikte üretir sonra arasında üleştirir. Cebinize giren azalmışsa bilin ki ya daha az üretiyorsunuz ya da sizin payınızın bir kısmına daha el koymuşlardır. Korona sayesinde gördük ki Türkiye’nin yıllardır biriktirdiği bir sağlık altyapısı, her şeye rağmen yıkılamamış sosyal devlet kalıntıları var. Öte yandan yalnız tatil günleri karantina yapabiliyor olmanın tek nedeni var. Çünkü ekonomi kötü yönetiliyor. Parkta yürümenin yasak, AVM’de dolaşmanın serbest olmasının tek nedeni var. Çünkü ekonomi kötü yönetiliyor. Ama bunu söylemek, yazmak zor. Çünkü her şey aile arasında. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Milletin anlamadığı kavramları geçin. Ekonomi 101 rakamları ile bakalım. Berat Albayrak 10 Temmuz 2018 günü Hazine ve Maliyet Bakanı oldu. İki yıl dolmak üzere. O gün dolar 4 lira 53 kuruştu. Bugün 6 lira 80 kuruş. Yüzde 50 arttı. Yani Türk parası yüzde 33’den daha fazla değer kaybetti. Artık aynı parayla 300 dolar yerine 200 dolar alabiliyorsunuz. O gün avro 5 lira 34 kuruştu. Bugün 7 lira 46 kuruş. Yani Türk parası avro karşısında yüzde 28’den fazla değerini yitirdi. O gün borsa 99.252 puanda idi. Bugün neredeyse aynı durumda, 103.024 puanda. Dolar bazında borsa endeksi ise geriledi, 9 Temmuz 2018’deki 19.394 seviyesinin çok altında, bugün 15.126 seviyesinde. O gün açıklanan 2017 büyümesi yüzde 7.4’tü. 2018 büyümesi yüzde 2.6, 2019 büyümesi yüzde 0.9. Bu ne demek? Türkiye’nin geçen yılki büyümesi (GSYH) yüzde 0.9 iken, nüfus artış hızı olan yüzde 1.39’un altında kaldı. Bu rakamlar, 2019 yılında Türkiye’nin kişi başına düşen milli gelirinin yüzde 0.5 civarında azalması, ve Türkiye’de ortalama vatandaşın, Berat Albayrak’ın döneminde 2019 yılında daha da yoksullaşması anlamına geliyor. Nitekim 2017 yılında dolar bazında kişi başına düşen milli gelir (GSYİH) 10 bin 597 dolardı. 2018 yılında Albayrak’ın elinde azalmıştı. 2019 yılında daha da azalarak 9127 dolara indi. Rakam, Erdoğan’ın yıllardır övündüğü 10 bin doların trajik şekilde altında kaldı. İç talep açısından en önemli gösterge olan hane halkı tüketim harcamaları, milli gelirin (GSYH) yüzde 57.4’ünü oluşturuyor. 2019 yılında sadece yüzde 0.7 oranında arttı. Gelecekteki büyüme açısından belirleyici olan sermaye birikimi ise 2017’de yüzde 30.1 iken, 2019 önemli ölçüde azalarak yüzde 26,1’e geriledi. Bu, Türk ekonomisinin gelecek yılları hakkında da kötümser bir fikir veriyor. 2019 yılında, bir önceki yıla göre kamu harcamalarındaki yüzde 4.4’lük artış ise krize karşı kullanılan ağrı kesiciyi bize gösteriyor. Bir ülkenin birlikte ekonomi yaratmasının birinci meselesi çalışmasıdır. Berat Albayrak’ın göreve geldiği ay işsizlik oranı devletin resmi rakamlarına göre yüzde 10.8’di. TÜİK’in Korona krizinde önce yani Şubat 2020’deki resmi verilerine göre bu oran yüzde 13.6. İstihdam edilenlerin sayısı son bir yılda 602 bin kişi azaldı. Buna Korona sonrası işsiz kalanları da eklerseniz durum daha da kötüleşti. TÜİK’in Şubat rakamlarında, 15-24 yaş grubundaki istihdam oranını yüzde 29.5 olduğu, işsizlik oranının yüzde 24.4, ne eğitimde ne istihdamda olanların yüzde 26.7 olduğu görülüyor. Ülkenin en üretken kuşağı ekonomiye katılamıyor. Hazinenin döviz rezervlerinin nasıl eridiğini aylardır tartışıyoruz… Berat Albayrak döneminde ekonomide belki de tek pozitif gelişme, faizdeki düşüş oldu, politika faizi yüzde 17.75’den (8 Haziran 2018), yüzde 8.25’e düştü. Faizi indirme politikasının sonucu olan bu durum, ekonomide beklenen büyümeyi yaratamadı. Zira Cumhurbaşkanı Erdoğan, uzun yıllardır yaptığı açıklamalarda ekonominin tüm sorununu neredeyse sadece faiz rakamlarıyla açıklıyordu. Koronadaki asıl yıkıcılığın sağlıkta değil zayıf olan ekonomide olduğu apaçık görülüyor. Berat Albayrak yapılan yardımları açıklarken milyonlarca insanın bin liralık yardıma muhtaç hale geldiğini de anlatmış oluyor. Bu tablodan tek memnun olan ise devlet ihaleleriyle zenginleşmeye devam eden sınıf. Hasta garantili hastanelere, araç garantili otoyollara ödemeler doların artışı ile katlanarak büyüyor. Toplumun azınlığını zenginleştirmeye, milletin çoğunluğunu yoksullaştırmaya yarayan kötü yönetimi insanlar rakamlarla değil ama belli ki hayatın içerisinde acı bir şekilde yaşayarak öğreniyor. Savcılık sopaları ile yapılan operasyonlar ya da muhalif medyaya kesilen cezalar, bu rahatsızlığın bir dönüşüme yol açmaması için yapılan pansumandan başka bir şey değil. Sonunda top patladı. Hepimiz duymuş hatta görmüştük. Artık hepimiz eşittik. Ortak bir topumuz olduğu gün, hayat da oyun oynamak da herkes için gerçekle daha uyumluydu.",https://www.cumhuriyet.com.tr/yazarlar/baris-terkoglu/damadin-topu-patlamak-uzere-1740855
Barış Terkoğlu,Hulusi Akar’ın hırkası,30 Mart 2020 Pazartesi,"“Bir iniş, bir yokuş. Kara taştan bir büyük binanın önünden geçtiler. - Burası ne? - Bu, işte, bizim karargâh, Erkânı Harbiye Riyaseti.” Yakup Kadri’nin Ankara romanında, Selma Hanım’ı gezdiren Binbaşı Hakkı Bey, Milli Mücadele’nin Genelkurmay binasını böyle tanıtıyordu. Milli Savunma Bakanı’nın gömlek ve hırka ile Suriye harekâtını yönetirken verdiği fotoğraf bana o sahneyi hatırlattı. Hulusi Akar, etrafındaki kamuflajlı askerlere talimat veriyordu, Genelkurmay Başkanı ve komutanlar ise geride bir siluet olarak kalmıştı. Tabii ki bir bakanın eskiden Genelkurmay Başkanı da olsa kamuflaj kıyafeti giymesi uygun düşmezdi. Öte yandan kravatla savaş yönetmek de pek ortama uymazdı. Belli ki “savaş yönetme kıyafeti sorunu”na çözüm böyle bulunmuştu. Bir anormallik yok mu, diye düşünüyorduk. Emekli olduktan sonra haber kanallarına yerleşen askerler de bu konuda pek konuşmuyordu. Neyse ki bizim gazeteden İpek Özbey, emekli General Ahmet Yavuz’a “Bu fotoğraf normal midir” diye sordu. Her zaman aklıselimi söyleyen Ahmet Yavuz, “Bence yanlış yapıyorlar, bu tip bir harekâtı Genelkurmay Başkanı sevk ve idare eder ve harekât merkezlerinde komutanlar görünür” diye yanıt verdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol CHP’li bakan da yönetebilir mi? Mesele sadece fotoğraf değil ki... 100 yıl önce çözdüğümüz bir sorun yeniden karşımızda duruyor. Basit bir şey söyleyeyim. Diyelim oldu ya, bir dahaki seçimde Millet İttifakı kazandı. Oldu ya, mesela Tuncay Özkan da savunma bakanı olarak açıklandı. Özkan, karargâha girip, Hulusi Akar gibi parmağıyla harekâtı yönetmek isterse komutanlar ne diyecek? “Biz sadece AKP hükümetinin bakanından emir alırız, sizden emir almayız” mı diyecekler? Yoksa “Siz de eski bir Genelkurmay Başkanı bulun” diye ricacı mı olacaklar? Hani biz bu işe “askeri siyasallaştırmayalım” diye başlamamış mıydık? Bu fotoğraf, tam da “siyasetin göbeğindeki ordu” kapısını kimse fark etmeden açmadı mı? Konuştuğum kişi “mecburen” demese “düşünemediler” diyecektim. Öyle ya, askerlikle bağlantısı ara sıra orduevinin önünden geçmek olan televizyon yorumcuları bile “Hava sahasının kapalı olduğu bir bölgede harekât risklidir” diyordu. Kuşkusuz iyi eğitimli askerlerden oluşan TSK’nin komuta kademesi de bunun farkındaydı. Düşünüyor, tartışıyor ve kapalı kapılar ardında söylüyordu. Ama pek de dinlenmiyordu. Dahası da var... TSK, PKK ile mücadelesi sonucu gayri nizami harp deneyimi olan bir orduydu. Suriye’de gayri nizami harp unsuru olarak “bölge gücü” ÖSO yaratılmıştı. Ama bazı sorunlar vardı. ÖSO, savaşma konusunda isteksizdi. İçinde “bizden” özneler olmadan savaşamıyordu. Öte yandan ÖSO’nun karşısında iki düzenli ordu, Suriye ve Rusya vardı. Düzenli ordularla savaşan ÖSO, bir başka düzenli ordu olan TSK birliklerinden kopamıyordu. Gayri nizami harbin en önemli kurallarından biri düzenli ordu ile gayri nizami harp unsurlarının iç içe geçmemesiydi. Sakal bırakan, düzenli nöbet tutmayan, giyimi dağınık milislerin; düzenli ordu düzenini bozması, en bilinen sorundu. İki grubun yakınlaşması, ayrıca dağınık birliklerle savaşan milislerin, düzenli ordu birliklerini hedef haline getireceği bir güvenlik sorunu yaratıyordu. Bu ve daha birçok sakınca TSK komutanları tarafından öngörülmüştü. İdlib’deki harekât haliyle “rasyonel askeri” değil, “siyasi” bir operasyon haline gelmişti. Bu durumda asker komutanların siluet, siyasi bakanın ise “güzel çıkmış mıyım” diyeceği fotoğrafın zeminini doğal olarak yarattı. “Biz 34 şehidi nasıl bir anda verdik” sorusunun bir gün verilecek yanıtı da bu fotoğrafta aranacaktı. Putin’in Moskova Mutabakatı günü bile söylediği “Hiç kimse (şehit olan) Türk askerlerinin yerini bilmiyordu” sözlerinin sırrı da. Bu bıçağın iki yanı 100 yıl önce çözdük demiştim ya... Sahiden Milli Mücadele yıllarında da bu tartışma yapıldı. Düşünün, Meclis daha bir haftalık bebek. Harbi kim yönetecek diye tartışıyor. “Savunma Bakanı (Harbiye Nazırı)” tezini savunanlar olunca, Mustafa Kemal, Osmanlı’da çöküş dönemine göndermede bulunarak uyarıyor: “Harbiye Nezareti’nin meşgul olduğu vazifeler, ordunun iaşesi, giyimi ve teçhizi gibi hususlardır. Vazifelerine emir ve komuta dahil değildir. Bizim memleketimizde öteden beri Harbiye Nazırları harp harekâtını ve komutayı dahi üzerlerinde bulundurmaktan zevk alırlardı. Onun için memleketimizde bağımsız Erkânı Harbiye Riyaseti yoktur. Doğrudan doğruya Harbiye Nazırı’nın arzusu dahilinde hareket eden bir Erkânı Harbiye Reisi vardır.” Peki, Genelkurmay Başkanı ne yapacak? Mustafa Kemal, “Nasıl harp edecek, vatanı nasıl müdafaa edecek ve nasıl hazırlanmak lazım geldiğini düşünür” dediği Genelkurmay Başkanlığı için bu ayırımın neden önemli olduğunu, konuşmasının devamında şöyle anlatıyor: “Erkânı Harbiye-i Umumiye Reisi, sırf askeri hususlar ile meşgul olur ve böyle bir zatın siyaset meselesine karşı olması, kendisinin kabine ile beraber icabında düşmesini icap eder.” Görüldüğü gibi Mustafa Kemal, bu bıçağın iki yanını da gösteriyor. Bakanın savaş yönetmesi, savaşı yöneteceklerin siyasetin içinde olması sonucunu doğuruyor: “Efendiler, komutanlar askerliğin görev ve gereklerini düşünür ve uygularken, beyinlerini siyasi görüşlerin etkisi altında bulundurmaktan kaçınmalıdırlar. Siyasetin gereklerini düşünen başka görevlilerin bulunduğu unutulmamalıdır.” Aşk da savaş da kıyafet değildir Dükkâna giriyorsunuz. Duvardaki çivide asılı ceket tabii ki bakkalındır. Tezgâh başındaki önlük elbette bakkalındır. Ama devlet, bakkal dükkânı değildir. Devleti kuran Mustafa Kemal, Meclis adına harbi yönetme yetkisini ancak kanunla ve belli bir süre tanımlayarak kabul etmişti. Kuruluşun ardından vekil olmak isteyen komutanlara “Ancak üniformanızı çıkarırsanız” demişti. Şimdi devlet, tek kişiye göre tanzim edilen bir bakkala dönüşürken, kurumlar kendi başına işlemiyor. “Başka bir hükümet olursa” ne olacağının yanıtı işte bu nedenle verilemiyor. Selma ve Binbaşı Hakkı Bey mi? Hakkı Bey’in şahsiyetine değil, harp içindeki üniformalı haline vurulduğunu fark eden Selma Hanım, Kurtuluş’tan sonra Meclis’te iş kovalayan sivil kıyafetli Hakkı Bey’i boşadı. “Her şey, akıl ve irade işidir” diyen Kuruluşçu devrimci Neşet Sabit’e âşık oldu. Ankara’daki o taş binanın önünden geçerken, aşkın da savaşın da bir kıyafet işi olmadığını artık biliyordu.",https://www.cumhuriyet.com.tr/yazarlar/baris-terkoglu/hulusi-akarin-hirkasi-1730178
Barış Terkoğlu,Koronadan önce Menzil,26 Mart 2020 Perşembe,"Devletler de insan gibi virüs kapar, hasta olur mu? Tarih yazımına girmiş, Osmanlı’nın son asrına “hasta devlet” deniyor. Fuat Paşa, Tanzimat’ın gerekçesini kalp ameliyatı gibi anlatıyor: “Bir devlette iki kuvvet olur. Biri yukarıdan, biri aşağıdan gelir. Bizim memlekette yukarıdan gelen kuvvet cümlemizi eziyor. Aşağıdan ise bir kuvvet hasıl etmeye imkân yoktur. Bunun için papuççu muştası gibi yandan bir kuvvet kullanmaya muhtacız. O kuvvetler de sefaretlerdir.” Teşhis koyanlar gücü yeterse reçete de yazıyor. Konuyu Sağlık Bakanlığı’na getireceğimi anladınız. Daha çok, eski Bakan Recep Akdağ’a. Gazeteci ağabeyimiz Saygı Öztürk’ün “Menzil” kitabı birkaç ay önce çıktı. Öztürk, pek az yapılan bir şeyi yapmış, Menzil kökenli Adıyaman ve Eskişehir’deki dergâhlara gitmiş, bizzat şeyhlerle görüşmüş, Menzil’i onlara anlattırmıştı. Dergâhlar dedim. Bilmeyenler için söyleyelim. Menzil Şeyhi Abdülhekim el Hüseyni’nin (Erol) ölümünün ardından Menzil’in başına, oğlu Muhammed Raşid Erol gelmişti. Onun ölümünün ardından ise cemaat fiilen ikiye bölündü. Menzil’deki dergâhın başına Muhammed Raşid Erol’un halifelik verdiği 6 kişiden biri olan kardeşi Abdülbaki Erol geldi. Muhammed Raşid Erol’un oğlu olan Feyzeddin Erol ise Adıyaman-Menzil’deki amcasının ve onun oğullarının yönetimine karşı çıkarak Eskişehir’deki dergâhı kurdu. Adıyaman-Menzil kolu Semerkand Grubu diye anılırken, Eskişehir kolu Buhara Grubu diye tanınıyordu. Okuduğumuza göre Saygı Öztürk, hem amcasına başkaldıran Feyzeddin Erol ile hem de Menzil’deki Abdülbaki Erol’u temsil eden oğlu ve halifesi Saki Erol ile birer söyleşi yapmış. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Menzil, ihale, rüşvet Gelelim Sağlık Bakanlığı meselesine… Cumhuriyet tarihinin en uzun süreli Sağlık Bakanlığı’nı yapan Recep Akdağ, genç yaşından beri Menzil cemaati müridiydi. Erzurum’da tıp fakültesinde hocalık yaparken, bir başka Menzilci bakan Taner Yıldız aracılığıyla AKP ile buluştu. Metastaz kitabında Akdağ döneminde Sağlık Bakanlığı’nın nasıl Menzil Bakanlığı olduğunu yazmıştık. Aslında her şey çok açıkmış! Eskişehir’deki Şeyh Feyzeddin Erol şöyle anlatıyor: “Enerji Bakanı Taner Yıldız da, Sağlık Bakanı Recep Akdağ da bizim evimizde büyüdüler. Her hafta yanımda olan insanlardı. Şimdi selam da vermiyorlar. (…) Biz, Menzil’den kopunca onlar da bizden koptular.” Feyzeddin Erol, Sağlık Bakanlığı’nın halini ise şöyle anlatıyor: “Bugün işim Sağlık Bakanlığı’na düşerse hayatta beni muayene de etmezler. Menzil’e gitmediğim için. O yüzden biz devlet hastanesine değil, özel hastanelere gidiyoruz.” Hep aklımıza geleni Şeyh Feyzeddin Erol söylüyor: “O köyün, Menzil’in ismine yazık değil mi? Tertemiz bir köy adıydı. Köyümüzün adı niçin ihaleyle, rüşvetle, şununla bununla anılsın? İnsan üzülmez mi? Neticede dedem, babam orada yatıyor. Keşke yapmasalar."" Nereye baksan Menzil Menzil’deki Şeyh Saki Erol da doğruluyor. Saki Erol, Akdağ’ın Menzil geçmişini “30 yıl” diye açıklıyor. Saygı Öztürk, “Menzilcilerin Sağlık Bakanlığı’nı ele geçirdiği biliniyor” dediğinde Saki Erol söze şöyle başlıyor:  “Doğru, Recep Akdağ’ı tanıyorum. Buraya (Menzil’e) gelmiş gitmiş. Sağlık Bakanlığı Menzil cemaatine bağlı diye liyakatsiz bir insanı almışsa vallahi o doğru değildir.” Peki Akdağ ne yaptı? Önce İsmail Toprak, Tahsin Ecer, Sefer Aycan, Yaşar Seyfi, Gürbüz Yüksel, Güler Öz gibi Menzilci olmayan bir sürü bürokratı tasfiye etti. Başta Müsteşarlık koltuğuna oturtulan Necdet Ünüvar olmak üzere tüm bakanlık personeli Menzilci kadrolarla dolduruldu. Menzil Şeyhi’nin doktoru Ahmet Çağıl’ın oğlu Hasan Çağıl bile unutulmamış, Kamu Hastaneleri Kurumu Başkanı yapılmıştı. Hastane ihaleleri Menzilcilere dağıtılırken, mobilyalar dahi Semerkand’ın mobilyacılarından alınmıştı. Ambulans uçaklara Gavs’ın kısaltması “GVS” plakası takacak kadar görünür oldu her şey. Personel maaşlarının bir kısmı vakfa otomatik yatarken; diğer köyler üveymiş gibi Menzil köyüne 6 uzman hekimli, 20 yataklı hastane yapıldı. ‘15 Temmuz tiyatro mu, film mi?’ Bu “kendine Müslümanlık” AKP’de bile rahatsızlık yarattı. Önce Mehmet Müezzinoğlu, ardından Ahmet Demircan ve nihayetinde Fahrettin Koca’dan beklenen, Sağlık Bakanlığı’ndaki “Menzil virüsü” temizliğiydi. İskenderpaşa cemaatine yakınlığı ile bilinen Koca, birçok kişiye göre bekleneni yaptı. Nitekim Feyzeddin Erol, Saygı Öztürk’e şunları söylüyor: “Fahrettin Koca, tahmin ediyorum bakanlıkta Menzilcilerin fazla gücünü bırakmadı, dağıttı, dağıldı yani.” Korona’dan önceki temizlik hikâyesi böyle… Ama en ilginci Menzil’in 15 Temmuz’a bakışı. Menzil’deki dergâh adına konuşan Şeyh Saki Erol, 15 Temmuz ve FETÖ sorulunca çok tuhaf şu yanıtı veriyor: “Tanıdığımızdan, 15 Temmuz darbe girişimine kadar görüşümüz belliydi. Yanlış yapıyorlardı. O yüzden bizi yan yana gören olmamıştır. Onların faaliyetlerini tasvip etmedik. Darbe girişiminin bunlar tarafından yapıldığına da çok şaşırdık. Böyle bir şey de mi oluyor? Acaba tiyatoru mu, film mi çevirdiler? Tıpkı ABD filmi gibi. Ben hâlâ da inanmıyorum.” Devletin içindeki Menzilci kadrolar da mı böyle düşünüyor acaba? Bir cemaatin hastalığının öbürüyle tedavi edildiği bir garip devlet hastalığı bu. En kötüsü de kuşkusuz kandırılma hastalığı. Koronadan bile daha fena teslim alıyor bünyeyi çünkü.",https://www.cumhuriyet.com.tr/yazarlar/baris-terkoglu/koronadan-once-menzil-1729471
Barış Terkoğlu,Bilal Erdoğan’ın tuzunun kokusu,27 Nisan 2020 Pazartesi,"“Tuzu uzatır mısın” diye ne kolay söylüyoruz. Öyle ya, para değil, pul değil, tuz bu. Oysa 8 asır önce Sadi, Gülistan’da devlet adamlığı dersi veriyordu. Nuşrevan-ı Âdil, avda vurduğu hayvanı kebap yaparken tuzun olmadığını fark etti. Uşağını en yakın köye gönderdi ve “Tuzu para ile al, köyden keyfi tuz almak gelenek olmasın” diye de tembihledi. “Aman efendim” dediler yanındakiler tabii, “bir parça tuzun muhasebesini etmeye değer mi” diye sordular. Nuşrevan-ı Âdil, “zulmün esası önceleri cihanda az imiş, sonra her gelen bir parça artırınca bugünkü hale varmış” yanıtını verdi. Sadi, devlet adamlarını şöyle uyarıyordu: “Ahalinin bahçesinden padişah bir elma yerse, uşakları ağacı kökünden çıkarır. Padişah, birinden yarım yumurta almakla zulmü uygun görecek olursa, padişahın askerleri bin tavuğu şişe geçirir.” Sadi, şimdi maskeler yüzdeyken bile dağıtılan ihaleleri, kamunun arazilerine konan vakıfları, “vergiden kaçınarak” Kızılay üzerinden dağıtılan paraları görse ne derdi? Devlet içinde devlet gibi olanlar Günlerdir korona sebebiyle belediyelerin yardım topladığı hesaplara el konulmasını tartışıyoruz. Meğer belediyelerin halk için yardım toplaması “devlet içinde devlet” olmakmış. “Gitti geldi İçişleri Bakanı” sanki aynı şeymiş gibi “ya teröristler de yardım kampanyası düzenlerse” bile dedi. Haliyle benim aklıma birkaç koğuş ötemdeki Murat geldi. Murat dediğim Murat Ağırel. İmza gününden hapishaneye getirilen Yeniçağ yazarı son olarak Sarmal kitabını yazmıştı. Aziz Mahmud Hüdayi Vakfı’ndan TÜRGEV’e, Ensar’dan TÜGVA’ya son dönem pıtrak gibi çoğalan yandaş vakıfları anlatıyordu. Osmanlı’dan bugüne uzanan az sayıdaki kurumsallaşma örneğinden biri olan vakıfların kimi grupların kamudan nemalanma aracına dönüştüğünü Sarmal gözümüze sokuyor. Arazilerin, binaların hatta AVM’lerin üzerine oturan vakıflar, tam anlamıyla “devlet içinde devletler” olmuş. Çocuklar devlet yurdu yerine onların yurtlarına, devletin okulları yerine onların okullarına gidiyor. Bütün imkânlar devletten geldiği halde, halk vakıflara teşekkür ediyor. Bu sayede her bir vakıf, örgütlenme ve ideolojik eğitim merkezi halinde büyümeyi sürdürüyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Önce arazi sonra okçuluk Merak ediyorum. Bizim çocuklar hep Lego oynuyor ya, Bilal Erdoğan da çocukken okla mı oynuyormuş. Yok, kendisi anlatsın: “Geleneksel sporlarla tanışmam Okçular Vakfı’nın kurulmasıyla oldu. 2012’den önce geleneksel sporlara karşı bir ilgim yoktu. Benim çocukluğumun geçtiği mahallelerin hemen üstü olan bir bölgenin Okçular Tekkesi olduğunu 2012’de öğrendim.” Çocuğunuz Lego isteyince muhtemelen oyuncakçıdan gidip alırsınız. Gençlikten orta yaşa geçmiş oğlunuz, “okçuluk diye bir şey varmış” derse ne yaparsınız? Oyuncakçıdan ok almakla bitmez tabii. Bir vakıf kurarsınız, sonrası gelir zaten! Okçular Vakfı diye bildiğimiz, Okmeydanı Spor ve Eğitim Vakfı, 5 Eylül 2012 tarihinde kuruldu. 19 Aralık 2012 günlü Resmi Gazetede yayımlandı. Mal varlığı mütevazıydı, 70 bin liraydı. Tabii birilerinin hazırladığı “varlığı” saymazsak! Şöyle anlatalım, 550 yıllık tarihi Okçular Tekkesi’nin arazisinde OkSpor isimli futbol takımı ve çevresinde de gecekondular vardı. 2005 yılında önce gecekondular yıkıldı. Sonra da 18 bin metrekarelik kulüp arazisine el konuldu. Herkes Beyoğlu Belediyesi’nin bütçeleriyle Okçular Tekkesi, mescidi, Hünkâr Kasrı, konferans salonu, müze ve kütüphane ile birlikte tabiri caizse yeniden yaratıldı. 29 Mayıs 2013’te Recep Tayyip Erdoğan tarafından tesisler açıldığında artık dev yapı çiçeği burnundaki Okçular Vakfı’nındı. Yani… Sanki Okmeydanı’ndaki arazi önce değerlenmiş, hazırlanmış, en sonunda Bilal Erdoğan’ın kapısını çalıp, “Bilal Bey ben çok kıymetli bir araziyi, gelin üstüme vakıf kurun” demiş. Çünkü arazi üzerindeki dönüşüm 2005’te başlarken Bilal Erdoğan tesislerin açılmasına bir yıldan az bir süre kala okçuluğu keşfedip kısa sürede vakıf kurarak araziyi devraldı. Adeta ‘Paralel Federasyon’ Vakıf arazisine yapılanlar saydığımızdan ibaret değil. Topkapı Sarayı Müzesi’nden okçuluk ile ilgili eserler sergilensin diye buradaki müzeye götürüldü. Araziye 300 araçlık bir de otopark yapıldı. Söz konusu arazinin İstanbul ve Beyoğlu belediyeleri tarafından restore edildiğini söylemiştik. Peki, vakfın kurucuları arasında Bilal Erdoğan’dan başka kimler var? İki tanesini hemen söyleyelim: Ahmet Misbah Demircan ve Hüseyin Ersan Topbaş. Biri dönemin AKP’li Beyoğlu Belediye Başkanı, öbürü dönemin AKP’li İBB Başkanı Kadir Topbaş’ın oğlu. Yani, belediye başkanları devletin arazisine oğul Erdoğan’la birlikte vakıf kuruyor, belediyenin imkânlarını o vakıf için harcıyordu. Bu kadar değil… Restorasyonu İBB iştiraki Kiptaş ile birlikte Güryapı firması yaptı. Güryapı Restorasyon’un sahibi Hasan Gürsoy da Tayyip Erdoğan’ın imam hatipten okul arkadaşı. İstiklâl Caddesi’nde bir yıl bile kalamayan granit taş döşeme ihalesi de Süleymaniye Camii restorasyonu ihalesi de Güryapı’ya verilmişti. Tabii birçok kamu işi de… Diyeceksiniz ki Bilal Erdoğan 2012’de okçuluğu keşfetmeden önce Türkiye’de okçuluk yok muydu? Tabi ki vardı. Yüzyıllardır süren sporun Türkiye’de federasyonu da var. Türkiye Okçular Federasyonu. Ancak Bilal Erdoğan’ın Okçular Vakfı, Cumhurbaşkanı Erdoğan imzasıyla 21 Şubat 2019’da Resmi Gazetede yayımlanan kararla buna alternatif Türkiye Geleneksel Türk Okçuluk Federasyonu’nu kurdu. Adeta “paralel federasyon” gibi… Hikâye uzayıp gidiyor. Beykoz Belediyesi, Orman ve Su İşleri Bakanlığı’ndan kiraladığı Alibahadır Mesire Alanı’nın kullanım hakkını 2043 yılına kadar vakfa verdi. Belediye, bu alanı düzenleyip devrederken 18 milyon lira harcamıştı. Emlakkonut, Halkalı’daki projesinden dev bir alanı vakfa tahsis etti. Sözcü’den Çiğdem Toker’in ortaya çıkardığı İBB’nin 2018 yılı faaliyet raporu, İBB’nin Okçular Vakfı’na karşılığı 16 milyon 600 bin lira olan destekte bulunduğunu gösteriyordu. Bu destekler, malzeme, hizmet, personel gibi çeşitli kalemlerle sağlanmıştı. Her iş belediyeden Bitmiyor değil mi? Ağırel’in kitabından öğreniyoruz ki İBB iştiraki olan, işi raylı taşımacılık olan Metro AŞ gibi şirketler, nedense “Okçuluk hizmet alımı” ihalesi açmışlar, bu ihaleleri de yüz binlerce liraya tabii ki Okçuluk Vakfı kazanmış. Vakfın düzenlediği Fetih Kupası için İBB şirketleri yüz binlerce liralık peyzaj yapmış, organizasyona reklam desteği vermiş. Kurulduğundan bugüne çok şey değil ama zaman zaman isimler değişti. Bugün, vakfın başkanı Haydar Ali Yıldız. Ne tesadüf, o da AKP’li Beyoğlu Belediye Başkanı. Hani şu mikrofon açık kalınca Bilal Erdoğan’a söylediği, “bakalım şu dönüşümden de bir iki şey bina olarak aldık mı yeterli bize” sözlerini herkesin duyduğu arkadaşı. Kısacası, okçuluk kadar 12’den vurmak da önemli! Kendi okuyla vurduğu av hayvanına döktüğü bir tutam tuzu köylüden parasıyla alan Nuşrevan-ı Âdil, “vurmaktan” başka bir şey anlayan Okçular Vakfı’nı görse ne derdi acaba? Tahminim var: Bu tuz fena kokmuş!",https://www.cumhuriyet.com.tr/yazarlar/baris-terkoglu/bilal-erdoganin-tuzunun-kokusu-1735319
Barış Terkoğlu,Hâlâ 100 yıl önceki çocuğuz!,23 Nisan 2020 Perşembe,"İnsan, zamanın ölçülebildiğini nasıl fark eder? İçtiği yudumu yutmadan tuttuğu an mı? Seni uyandıran güneşin başka memleketlere sonradan vardığını öğrendiğinde mi? Bir trende ilerlerken yanında oturanın “burası” dediği durakta mı? “Ben o yılların macerasından geldim. / Barut, toz ve ihtilaldi hepten” diye anlatıyor Turgut Uyar. Şimdi korona balkonlarında İstiklal Marşı okuyoruz. 100 yıl önce yorgun söğütlerin, mahzun yılların, kağnıların geçip bir yıldızlı tanyerine at sürenlerin yarattığı binanın harcını unutuyoruz. Hani sen “Şeker Bayramı” dersin; elini öptüğün bir aylık sabrını unutturmamak için “Ramazan Bayramı” diye hatırlatır ya, öyle bir hatırlatma bu: 23 Nisan 1920, bir ihtilal örgütlenmesinin kuruluş günüdür. Devrimlerin evrensel bazı çizgileri vardır. Birincisi, ikili iktidar dönemidir. Eskisi gümbür gümbür çökerken, yerine yeni kurulanın çocuk adımları belirir. Haziran 1919 ile Kasım 1922 aralığı Türk devriminin ikili iktidar dönemi sayılabilir. Mustafa Kemal’in Haydarpaşa Garı’na indiğinde gördüğü işgal manzarasıyla “hata ettim, gelmemeliydim” dediği İstanbul’daki hükümet, çürümüş saltanat binasını temsil eder. 100 yıl önce bugün kapısı açılan Meclis, yeni düzenin açtığı sancaktır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İki, iktidarların kurumlarıyla ayrışmasıdır. İstanbul’da 16 Mart İngiliz darbesiyle yurtsever aydınlar, siyasetçiler sabaha karşı dipçiklerle tutuklandı. 2 Nisan’da Salih Paşa istifa ettirildi. 4 Nisan’da Damat Ferit sadrazam oldu. 11 Nisan’da Mebusan Meclis’i dağıtıldı. Dürrizade Abdullah Efendi’ye hazırlatılan fetva ile Ankara’dakiler “katli vacip” ilan edildi. Divanı Harp gıyaplarında idam kararı verdi. İstanbul’daki iktidar “kara koyun cephesi”ydi. 23 Nisan 1920, karşısındaki cephenin ilanıdır. Hem yasama, hem yürütme kimi de yargı organıydı. 29 Nisan’da Hıyanet-i Vataniye Kanunu ile Ankara’daki iktidara karşı çıkmak ihanet sayıldı, cezası idamdı. 5 Mayıs’ta Ankara Müftüsü Rıfat Börekçi, asıl hainlerin Milli Mücadele karşıtları olduğu fetvasını verdi. 6 Mayıs’ta İstanbul ile tüm resmi irtibat kesildi. 24 Mayıs’ta, İngiliz darbesinin ardından İstanbul’da verilmiş tüm kararlar geçersiz sayıldı. 1917 Nisanı’nda Rusya’da “bütün iktidar Sovyetler”e sloganı gibi, 1920 Nisanı’nda Türkiye’de “bütün iktidar Millet Meclisi’ne” deniyordu. Üç, iç savaş. 100 yıl önce kurulan Meclis, ortasına doğduğu iç savaşın tarafı, yöneticisi ve muzafferidir. 1919 Eylülü’nden Ekim 1920’ye Anadolu’nun her yerinde İstanbul destekli güçler ile Ankara’nın millicileri silahlı savaş halindeydi. Kimi Hilafet Ordusu, kimi Delibaş Mehmet gibi isyanlara karşı Kuvayi Milliye, TBMM adına savaştı ve kazandı. İç savaşın fiilen bittiği 16 Ekim 1920’nin ertesi gün Damat Ferit istifa etti. Savaş, politikanın başka araçlarla devamı ise zafer bir politikanın yenilgisi demekti. Dört, TBMM işgale karşı kuruldu. Emperyalizm çağında her işgalde iki iktidardan biri uzlaşmacı, öbürü reddediciydi. İstanbul’daki iktidar kimine göre “içi kan ağlayarak”, ama bir gerçek var ki açık açık, işgali kabul etti. Sevr’i imzaladı, Türkiye’nin postallar altında ezilmesini onayladı. TBMM, ölümü göze alıp esareti kabul etmeyenlerin örgütlenmesiydi. Olmasaydı, olmazdık! Beş, evet, açık bir gerçek, yeni Türkiye’yi Türk ordusu kurdu. Ancak işgale son veren düzenli orduyu kurmak TBMM’nin kararıydı. Mustafa Kemal de Meclis’in verdiği yetki ve kararla başkomutanlık yaptı. Altı, devrimler haritayı değiştiremezler ama ülkelerin yerini yeniden tarif ederler. TBMM hem İslamcı hem Turancı fetihçiliği reddetti. Temel metni Misakı Milli, belirsiz maceralara kapının kapatıldığının ilanıydı. 1. İnönü zaferinin ardından inisiyatifi ele alan Ankara, anlaşmaya Sovyetler ile başlayarak nihayetinde Lozan’a ulaşarak Türkiye’yi dünya üzerinde yeniden tanımladı. Yedi, Milli Mücadele’nin zaferini ilan ettiği 13 Eylül tarihli bildirisinin sonundaki imza şöyle: TBMM Reisi Başkumandan Mustafa Kemal. TBMM sıfatı, askeri olanın önündeydi. Mustafa Kemal, Yunan Ordusu Komutanı Trikopis’in generalleriyle birlikte esir alındığını bildiride haber veriyordu. Asıl dikkat çeken şu ifadeydi: “Eğer Yunan kralı da bugün esirler meydanında bulunmuyorsa bu, tacidarların (taç sahiplerinin), şiarı esasen yalnız milletlerinin safalarına iştirak etmek olduğundan ve muharebe meydanlarının felaketli günlerinde onların saraylarından başka bir şey düşünmemek tabiatlarındandır.” Bildirinin devamında İzmir’i düşmana teslim edenin İstanbul’daki iktidar olduğunu hatırlatan Mustafa Kemal, Yunan Kralı ile Vahdettin’in bir madalyonun iki yüzü olduğunu gösteriyordu. Haliyle, İngiliz gemisi ile ülkeden kaçan saltanatı kaldırma kararı da TBMM’de neredeyse oybirliği ile alındı. Tartışma uzayınca Mustafa Kemal, devrimin kanunlarını şöyle hatırlatacaktı: “Hâkimiyet ve saltanat hiç kimse tarafından, hiç kimseye ilim gereğidir diye görüşme ve tartışmayla verilmez. Hâkimiyet ve saltanat kuvvetle, kudretle ve zorla alınır. Bu bir oldubittidir. Söz konusu olan, millete saltanatını, hâkimiyetini bırakacak mıyız meselesi değildir. Mesele zaten oldubitti haline gelmiş olan bir gerçeği kanunla ifadeden ibarettir. Bu mutlaka olacaktır. Burada bulunanlar, Meclis ve herkes meseleyi tabii olarak karşılarsa, sanırım ki uygun olur. Aksi taktirde, yine gerçek usulüne uygun olarak ifade olunacaktır. Fakat belki de bazı kafalar kesilecektir.” Mustafa Kemal’in konuşması iki iktidardan birinin taburesine atılmış son tekmeydi. Sekiz, Cumhuriyetin ilanında laikliğe, yeni anayasadan harf devrimine tümü TBMM kararıyla oldu. Meclis, yeni düzenin yaratıcısıydı. Dokuz, adı bile devrim değil mi? Memalik-i Osmaniye yerine ülkenin adı “Türkiye”. Olağanüstülüğünü anlatmak için “Büyük”. Hâkimiyetin kaynağını göstermek için “Millet”. İktidarın yöntemi için “Meclis”. 100 yıl önce iktidar, tek adamın elinden millet adına ihtilalle alınmıştı. Bugün Meclis’i yetkisizleştirenler, bayram kutlamak için mi yoksa cenaze kaldırmak için mi bir araya gelecek bilmem. Ancak eminim ki, söylevlerinde ne İstanbul’un ihanetinden ne Milli Mücadele’ye düşman olanlardan ne de katliam fetvası verecek kadar alçalanlardan bahsedecekler. Ankara’da bir Meclis’in neden toplanmak zorunda kaldığını anlatmayacak, TBMM’nin kuruluşundan Hacıbayram Camii’ne bırakılmış bir bebekten bahseder gibi bahsedecekler. “Biz çılgın bir yürüyüşün en tetik yolcusuyuz” diyen uslanmaz çocukların 23 Nisan’ı kutlu olsun. Hâlâ 100 yıl önceki çocuğuz!",https://www.cumhuriyet.com.tr/yazarlar/baris-terkoglu/h%C3%A2l%C3%A2-100-yil-onceki-cocuguz-1734599
Barış Terkoğlu,Gülmüyorsak bir nedeni var,13 Nisan 2020 Pazartesi,"Ekonominin, siyasetin, virüslerin bile tarihi var. Ya eğlenmenin? Örnek olsun, yıllardır Maksim’i biliriz. Pek azımız bir köle ailenin çocuğu Frederick Bruce Thomas’ın ABD’den kaçıp Çarlık Rusyası’nda bin bir mücadeleyle kurduğu Maxim isimli gece kulübünden haberdar. Rus sosyetesini eğlendiren Thomas, Bolşevik Devrimi’nin ardından Maxim’i, Türkiye’ye Maksim olarak taşıdı. Şarkı söyleyenler, alkış tutanlar, bilet satanlar farkında olmasa dahi birlikte gülmenin, birlikte içlenmenin de bir öyküsü var. Evlere kapanmış insanların sıkıntısı geçmişi düşündürdü. Bunu yeni kuşaklara anlatmak zor ama Türkiye bir zamanlar çok daha “neşeli” bir ülkeydi. Sponsorlar yasaklandı, ahlak zabıtalığı arttı, muhafazakârlık sopaya döndü… Şimdi iktidarının ilk günlerinde Kibariye ile yanak yanağa şarkı söyleyen Erdoğan fotoğrafına bile inanamıyoruz. ‘Star’lar nasıl Saraylı oluyor? “Türkiye’yi eğlendiren adam” Mustafa Oğuz’un gazeteci Selin Ongun’a anlattığı hikâyesine dışarıda başlamıştım. (Yorma Birader, Doğan Kitap) Tam da MFÖ’nün Mazhar’ının Cumhurbaşkanlığı Sarayı’ndan ödül alırken, eski ödüllerini çöpe attığını söyleyerek Erdoğan’ın gönlünü aldığı günlerdi. Mazhar bunu hep yapıyordu. Eşi Biricik Suden ile Saray’ı mutlu etmeyi seviyordu. Mustafa Oğuz, Sezen Aksu’dan MFÖ’ye birçok “star”ın menajerliğini, İkinci Bahar’dan Sıla’ya birçok kült dizinin yapımcılığını, Rumelihisarı’ndan Harbiye’ye tarihi konserlerin organizasyonunu yapan isim olunca, “eğlenmenin” öyküsünü içeriden anlatabiliyor. Oğuz, her referandumda, her kampanyada önümüze dizilen “sanatçıları” yakından tanıyor. Bunlar sahiden Erdoğancı mı ya da evetçi mi diye merak ediyoruz ya, Oğuz, buna anlaşılır bir yanıt veriyor. Zülfü Livaneli, Ahmet Kaya ya da tersinden Ozan Arif gibi sanatını her zaman politik görüşü ile birlikte büyüten isimler dışında, popüler dünyanın politik seçimini ya çıkara ya modaya göre belirlediğini anlıyoruz. Haliyle iktidar medyasında her kampanyaya koşan şarkıcılar, oyuncular Kenan Evren döneminde de Özal devrinde de Erdoğan zamanında da değişmiyor. Buna karşın Hisseli Harikalar Kumpanyası’nı Evren ve darbeci komutanlar izlemeye geldiğinde İlyas Salman’ın “Ben bu diktatör cuntacılara oyun oynamam” dediğini, oyunun ardından ise protokolle görüşmeye çıkmadığını Oğuz anlatıyor. Ya da kendini dinlemeye gelen sıkıyönetim başsavcılarının gözlerine bakarak en politik şarkılarını söyleyen Timur Selçuk, “Sorarlarsa kim söyledi soranın da avradını” diye Kazak Abdal gibi bitiriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Devlet ödeneğinden kokain ikramı Gelelim Mazhar hikâyesine… Bir tür “Saray müzisyeni” olarak konuşuyor ya. Hz. Muhammed için yazdığını söylediği “Yandım” şarkısının hikâyesini her dönem başka anlattığını okuyoruz ya. Aslında “apolitik sanat”ın “dönem adamı” olma hali onun için de geçerli. Eurovision tarihine bakan, Türkiye’nin bir “milli mesele” gördüğü bu yarışmaya, çok az sanatçıya nasip olacak şekilde MFÖ’yü iki kez gönderdiğini görebiliyor. Bizde hep TRT organizasyonu olması bir yana, devletin eli de katılanın sırtında oluyor. Mustafa Oğuz, 1985 yılında MFÖ’nün “Diday diday day”ının Eurovision öyküsünü şöyle anlatıyor: “Eurovision Türkiye elemelerini kazandıktan sonra şarkının yeniden aranje edilip iddialı bir hale gelmesi için Hollanda’da prodüksiyon yapmaya karar verdik. Ama bunun için para kaynağımız yoktu. O günlerde bir gün Semra Hanım (Özal) Şan Tiyatrosu’na gelmişti. Ondan ricada bulunduk. Mesut Yılmaz Dışişleri Bakanı’ydı o zaman. Paris’teki büyükelçiliğin ödeneğinden stüdyo çalışmaları için para yollamışlardı. Zaten tüm harcamaları ucu ucuna yetiştirmiştik. Kayıt bitti. Para da bitti. Durum böyleyken, ‘300 gulden vereceksiniz” dediler. İtiraz ettim. ‘Olmaz, bu ne için’ diye sordum. ‘Burası Amsterdam. Burada âdettendir. Tonmeistere iş bittiğinde kokain ikram edilir’ (…) dediler. Mecburen verdik parayı.” (Gulden, dönemin Hollanda para birimi.) Kokainin tesiri, hikâyenin devamında TRT’nin “emeğinize sağlık” dediği ruh haline varıyor. Devlet, MFÖ’nün başarısı için dün de bugün de “elinden geleni” yapıyor. İstanbul’un unutulmaz Rumelihisarı Konserleri’nin bitişinin bile politik bir öyküsü var. 90’ların unutulmaz konserlerinin kaderi Refah Partisi’nin İsmail Kahraman’ı Kültür Bakanı yapmasıyla değişiyor. “Hisar’daki surların içi, zamanında yerleşim yeriymiş. Surların içinde bir mahalle varmış. Mahallenin de camisi varmış. Yıllar içinde o mahalle yok olmuş. Cemaat olmayınca cami de işlevini yitirmiş” diye hikâyeyi anlatan Mustafa Oğuz, Mukadder Başeğmez gibi Erbakan’a yakın isimlerin çabalarına rağmen, “Müteahhit Kültür Bakanı Kahraman”ın “Hisar’da cami var, izin vermeyiz” diyerek konserleri engellediğini anlatıyor. Yakın zamanda başından geçeni ise Oğuz şöyle aktarıyor: “Bebek’ten Rumelihisarı’na doğru yürüyordum. Aşiyan’a yaklaşırken bir motor dikkatimi çekti. (…) Aşiyan’ı geçtikten sonra içindeki rehber aynı zamanda çığırtkanlıkla Hisar’ı anlatmaya başladı. ‘Burada eskiden cami vardı. Bir dönem kâfirler burada eğlenirdi. Çok şükür ki artık o günler geride kaldı’ dedi. Ve benim gözüm döndü. (…) Ama ne bağırdım, ne bağırdım. Kendimi kaybettim resmen.” Türkiye, yukarıdan aşağıya doğru kamplaştırılarak, gülen değil dişlerini sıkan bir toplum oluyor. Mustafa Oğuz anlatıyor: “Çünkü yediden yetmişe her yaştan insanı içeren bir kamplaşma yaşıyoruz. Benim annem 80’li yaşların ortasında. Her sabah gazeteyi eline aldığında Tayyip Erdoğan’ın fotoğrafı olan yerleri önce makasla ayıklıyor, sonra gazeteyi okuyor. Bu normal ve anlaşılabilir bir psikolojik durum değil.” Dizilerin tadı kaçtı Halkı televizyona kilitleyen dizilerin politik bir kaderi var. Bizimkiler ya da Süper Baba’nın yerini bugünkülerin alması Türkiye’nin hikâyesi. Yakın dönemde bile ihraç markası olan diziler iki büyük darbe aldı. “Herkesle kavgalı dış politika” nedeniyle Mısır’la başlayarak ülkeler birer birer Türk dizilerini bıraktı. İkincisi daha kritik. Muhteşem Yüzyıl gibi Osmanlı dizilerinin hatta yandaş Atv’nin aldatmalı dizilerinin bile İslamcılar tarafından saldırıya uğradığı hatırlanırsa, Oğuz’un tespitleri şöyle: “İyi senaryo çok fazla çıkmıyor. Toplumda bu kadar bölünmüşlük, kaygı ve umutsuzluk olunca insanlar hayal kurarken otosansür uyguluyor. Toplum hayal kuramaz hale geldi. Senarist de bu ülkede yaşıyor. Pek çoğu hür bir üretim yapamaz oluyor.(…) Son zamanlardaki en büyük sıkıntı RTÜK’ün Türkiye’deki televizyonlara uyguladığı katı kurallardan kaynaklanıyor. Öpüşme, alkol, sigara olmayacak gibi maddeleri geçtik, aldatma olmayacak gibi ahlaki değerler üzerinden bakılıp anormal cezalar verilince senaristler de tıkandı.” Gülerken ağlayan muhafazakârlar Bir dönem tüm Türkiye gibi muhafazakârların da eğlendiğini biliyoruz. Mustafa Oğuz’un 1991’de Yedikule Konseri’ne davet ettiği Cumhurbaşkanı Özal anısı sanki hiç yaşanmamış gibi: “Bizi karşıladığında üzerinde eşofman vardı. Meseleyi konuşuyoruz. Organizasyonu anlatıyoruz. Bizi dinliyor, arada eliyle şeyini kaşıyor. Bizi bir gülme tuttu ama gülemiyoruz tabii.” Yıllardır hatırlanan o konserin sonunda sahnedeki sanatçıların arasında Turgut Özal’ı şöyle hatırlıyor: “Samanyolu’nun söylenmesi için bütün sanatçılar sahneye çıktı. Bütün o sanatçılar dahildir buna, şarkıyı baştan sona kâğıda bakmadan, tek bir sözü şaşırmadan okuyan sadece Turgut Özal’dı. Çünkü çalışmış!” İslamcılığın fethettiği muhafazakârlar gülmeyi bıraktılar. Sonra ellerindeki iktidar sopasıyla Türkiye’ye gülmeyi unutturdular. Eğlenmek, “yeni Türkiye” için bardakların masa altına saklandığı, “Aman fotoğrafını çekmeyelim”li bir ayıp haline geldi. Devrin mizahçılarının taşlandığı, susuz ve sabunsuz popun yüceltildiği Türkiye’nin resmi; Fethullahçıların Sızıntı’ya kapak yaptığı, muhafazakâr esnafın duvarına astığı o “ağlayan çocuk” tablosu oldu. Şimdi hepimiz evlerde Kemal Sunal’larla, Adile Naşit’lerle neşemizi ararken sahi Maksim’e ne oldu? Türkiye tarihi gibi, Thomas’ın 1928’de ölümünün ardından kâh siyasetle kâh mafyayla derken acı son… Caddebostan Maksim, süpermarket; Taksim’deki otopark; Taşlık’taki otel oldu. Kısacası şu beton gibi yüzümüzle gülemiyorsak bir nedeni var!",https://www.cumhuriyet.com.tr/yazarlar/baris-terkoglu/gulmuyorsak-bir-nedeni-var-1732748
Barış Terkoğlu,Zeki Müren ‘Paşa’nın madalyası,20 Nisan 2020 Pazartesi,"“Bir şey uğruna kendini şehit etmek, benim için şüpheciliğin bir biçimiydi sadece; insanın inancıyla gerçekleştiremediği, başaramadığı bir şeyi ateşle gerçekleştirmesiydi bu. Hiç kimse gerçek olduğunu bildiği bir şey uğruna ölmez. İnsanlar gerçek olmasını istedikleri şeyler için ölürler, çünkü kalplerindeki bir korku onlara inandıkları şeyin aslında gerçek olmadığını söyler.” Bay W.H’nin Portresi’nde, kahramanlarının tuhaf şehitlik öyküsünü böyle tarif ediyor İngiliz edebiyatının Zeki Müren’i Oscar Wilde. Willie Hughes’ın varlığına o kadar inanıyorlardı ki inanç ile gerçek arasındaki boşluğu canlarıyla dolduruyorlardı. Metris’ten Silivri’ye, bir jandarma aracının bölmesinde, 6 kelepçeli adam birlikte geldik. Kimi uyuşturucudan, kimi daha alengirli işlerden tutuklanmıştı. Ne garip, “Sizin de işiniz zor” diye beni teselliye çalışıyorlardı. Herkesin kendi öyküsünün anlatıcısı olduğu yolculuğun sonundaki soru belliydi: “Abi, af ne zaman çıkacak?” Dışarıdayken OdaTV’nin telefonu da aynı soruyla çalar, “bilmiyoruz” yanıtı kimseyi tatmin etmezdi. Sonu “geçmiş olsun”larla, “Allah kurtarsın”larla biten bu zorunlu yolculukta da öyle oldu. Bir ay sonra Meclis’ten jet hızıyla geçirilmeye çalışılan af yasasını, iktidarla muhalefetin itişmeli kavgasını bol bol şehit ve gazi hatırlatmalarının yapıldığı tartışmaları, Bülent Arınç’ın “Suçluyu kazırsan altından insan çıkar” sözleriyle ortalığın ayağa kalkacağını nereden bilebilirdim. Eminim Silivri yolcuları da şaşırmışlardır. Bütün bu gürültü aklıma Sivrikayalar’daki o komando timini getirdi. Gaziliğe ‘sektör’ diyen siyasetçi Koray Gürbüz, terörle mücadelede gazi olan askerlerimizden biri. 1998’de Siirt Karabağlar’da vurulmasının ardından iki yıl yaşam savaşı vermiş, sonunda hayata tutunmuştu. Madalyalarıyla bir köşeye çekilmek yerine, okumaya ve yazmaya devam etti. “Unutmayın” kitabını yazdı. Gazilerin haberlerde birkaç saniye bile yer bulmayan öykülerini anlattı. Bir tekerlekli sandalyeyle yanımızdan geçen insanların hayatı bize bir şey söylüyordu. Hem şehitlik hem gazilik çoğunlukla yoksulluk içinde yetişmiş halk çocuklarına, edebiyatı ise makam araçlarıyla gezenlere verilmiş bir ayrıcalıktı. Şehit olamadıkları için kimi zaman pişman olan gaziler kâh SGK’de bir protez peşinde koşarken tartaklanıyor, kâh tedavi olmaya çalışırken maaşlarına haciz geliyor kâh “bizim için mi bacağını kaybettin” diye utandırılıyordu. Kendi ağızlarından hikâyelerini okuyunca, en çok gaziliğe “sektör” diyen siyasetçiye kızdıklarını anlıyorsunuz. Gelelim Sivrikayalar’daki time… ‘Kendi kendimi tokatladım’ Fazlı Ersan 11 Kasım 1971’de Konya Meram’da doğdu. Dört kardeşin üçüncüsüydü. Yoksulluk ona ilkokul çağında sokakta sulimonata sattırıyordu. Kendisi de dayakla büyüyen babasının oğluna reva gördüğü de anlattığına göre farklı değildi: “Dayağın korkusundan eve gidemiyordum, sürekli evden kaçıyordum.” Şiddetle ekilen tohumun meyvesi de şiddetli olur. Sonuncusu Fazlı’yı cezaevine götürdü. Annesine şiddet uygulayan bir genci bıçakladı. 6 yıl 8 ay hapis cezası aldı. Hapse girdiği gün eline verilen süpürge ve paspasla şiddet düzeni sürdü. Orman kanunları devam ediyordu: “Disiplinsiz hareketler yüzünden hücrede çok yattım. Hücre yaklaşık 7 metrekare. Ufak bir yatak ve beton bölme ile ayrılmış bir tuvaleti vardı. Banyo yoktu. Plastik bardakta su verirlerdi. Çatal, kaşık verilmezdi. Yemeğini elinle ya da ekmeğinle yersin. Gazete falan varsa kaşık yaparsın. Hücremin ışığı yok ama dışarının ışığı mazgaldan sızar. Bir iki gün hücrede karanlıkta görmeye alışıyorsun. Kendi kendime çok konuştum hücrede. Kendi kendimi tokatladım. Gözümün önüne birini getiriyordum, ona soru soruyordum. Hücrede çok çıldıran oldu.” ‘15 gündür dövüyorlar’ Cezaevinden çıktı. Askerlik çağındaydı. Önce şubeye sonra Tokat Piyade Avcı Birliği’ne götürüldü: “Saçımı kestirmemiştim. Daha kapıdan girer girmez küfredip tokat attılar. Ben de kafa, göz girdim tabii. Aldılar ‘kümbet’e götürdüler. Cezası olan askerleri götürdükleri yere ‘kümbet’ diyorlardı.” Daha üniforma giymeden dayak yemiş, hapsedilmişti. 15 gün sonra taburun en arkasında içtimaya çıktı. Sağında solunda kendisini döven onbaşılar duruyordu. Karşılarında sonradan çok seveceği Ömer Yüzbaşı vardı. Güneydoğu’da savaşacak gönüllüler aradıklarını anlatıyordu: “Solumdaki onbaşıya kafayı koydum, çata pata kendimi adamın önüne attım.” Erin perişanlığını gören Ömer Yüzbaşı “Senin halin ne böyle” deyince: “‘Komutanım’ dedim, ‘ben buraya cezaevinden geldim. Bir an önce hayata atılayım diye, vatan borcu için geldim. (…) 15 gündür onbaşılar, çavuşlar beni kümbet denilen bir yere attılar, dövüyorlar’ dedim.” Ömer Yüzbaşı, zavallı haldeki ere sahip çıktı, hemen düzgün kıyafet getirtti. “Bana çok iyi davrandı” diyor Fazlı, “bir kez bile ‘eşek herif’ kelimesini duymadık” diye devam ediyor. Belki de hayatında ilk kez bir otoriteden şiddet görmemiş ve onu sevmişti. ‘Elimin koptuğunu görmüştüm’ Daha da ilginci, aranan gönüllülerden “ben” diye öne çıkan 80 kişiden 40’ı hapisten çıkanlardı. Bugüne kadar onlara kimse inanmamıştı. Şimdi kendi varlıklarını önce kendilerine kanıtlayabilecekleri bir işe, savaşa katılmışlardı. Zor eğitimler sonunda komando olan Fazlı da onlardan biriydi. Önce Sivas’ta, sonra Sarıkamış’ta eğitim gördü. Ardından Mardin Midyat’ta ilk kez çatışmaya girdi. 1991’de Şırnak Ortabağ’a gitti. Dağ operasyonlarına gidiyor, iki ay geri dönmüyordu. O gün “ben” diye öne çıkanların nasıl şehit olduğunu anlatıyor Fazlı. Baskın yiyen Taşdelen Karakolu belki de en fecisi: “Şehitleri biz çıkardık karakoldan. Hâlâ gözlerimin önünden gitmez, hâlâ o konuya girmek istemem. Girdiğimde yaşarım… Bizim zamanımızda gazilere psikolojik destek yoktu.” Beklenen ihtimal onu da buldu. 8 Ağustos 1992’de tezkereye 5 gün kala Zaho dönüşü Sivrikayalar’dan geçerken ateşe tutuldular. Arkadaşları şehit oldu. Fazlı ağır yaralandı, sağ kolu koptu: “Elim kopmuştu. Koptuğunu görmüştüm. Ayağımı hissetmiyordum. (…) Sağ ayağımı keseceklerdi. İmza istediler vermedim. ‘Yaşadığım kadar!’ dedim.” Zeki Müren Madalyası Fazlı’nın çocukluk hayali olan futbolculuk mu ayağından vazgeçirmemişti, bilmiyorum. Artık madalyalı bir gaziydi. Hastanede uzun süre tedavi gördü: “Yanımıza en çok Zeki Müren gelir giderdi. Zarfın içinde para verirdi bize. Ya çiçek yaptırırdı ya bir şey alırdı. Zeki Müren’in gazilere katkısı çok olmuştur. Allah rahmet eylesin. Fotoğraflarım var onunla. Bana ‘Yakışıklı, bu fotoğrafları kızlara gösterip de tavlama onları!’ demişti.” Mal varlığını bile TSK’ye bağışlayan Zeki Müren’in “Paşalık” meselesi öyle ki Kore gazisi Bektaş Küçükkılavuz bile onu unutmuyor. Kıbrıs Harbi’nde Türkiye’ye karşı tavrı nedeniyle ABD’nin verdiği madalyayı Amerikan Elçiliği’ne iade eden Küçükkılavuz anlatıyor: “Türkiye, yani benim güzel ülkem bizlere madalya vermedi. Onun yerine Zeki Müren bize altın madalya yaptırdı. O madalyayı saklıyorum.” ‘Benim bir değerim varmış’ Babadan, öğretmenden, gardiyandan, çavuştan dayak yiyen “mahpus Fazlı”lardan onları severek “asker Fazlı”lar yaratan Ömer Yüzbaşı’ların bir sebebi var: “Birimizin başı ağrısa komutanlarımızın da ağrırdı. Değer verirlerdi bize. (…) Çok farklı duygular. Özellikle hapishaneden çıkan biri için. Diyorsun ki ‘benim bir değerim var. Vatan için bir şeyler yaptım!’ diyorsun.” Mahpustan çıkanların bir kısmı şehit, bir kısmı gazi oldu. Ömer Yüzbaşı da Sivrikayalar’daki mevzide mayına bastı. Ayağı koptu. Askerleri onu bir daha görmedi. Şimdi Meclis’te birbirimizi yumrukluyoruz ya… Bu sırada hâlâ hapishaneler doluyor ya… Kimin kapısı açılsın diye kavga ediyoruz ya… Hiç düşündünüz mü, affedenleri kim affedecek? Belki de bütün sır “Mahpus Fazlı”nın hikâyesindedir. Belki Ömer Yüzbaşı’nın kopan bacağında, Zeki Müren’in madalyasındadır sır. “Benim bir değerim varmış” sözündedir sır. “Ömer Yüzbaşı” olamayan babalarda, öğretmenlerde, düzendedir sır. Yediği dayakların tesiriyle düşüp ölen Şair Arkadaş Zekai Özger ne demişti: Zeki Müren’i seviniz…",https://www.cumhuriyet.com.tr/yazarlar/baris-terkoglu/zeki-muren-pasanin-madalyasi-1734003
Barış Terkoğlu,Diyanet meselesi pek de öyle değil,07 Mayıs 2020 Perşembe,"O eminim ki Erdoğan’a teşekkür edecek. O kim mi? Adını ben de bilmiyorum. Hatta sorsanız tipini bile tarif edemem. Ama ne iş yaptığını söyleyebilirim: Türkiye’nin 13. Cumhurbaşkanı. Neden mi? Çünkü Erdoğan devleti yönetmeyi öyle basitleştirdi ki... Bir zamanlar sosyalistler hariç, bütün siyasetçilerin bir ortak noktası vardı: Mülkiyetin dokunulmazlığı. Şimdi, 13. Cumhurbaşkanı’nın vatana millete zararlı saydığı bir servet sahibi mi var? Önündeki sarı tuşa basıp hemen kayyım atayabilecek. Bir zamanlar ara dönemler hariç “seçilmişlere dokunulmaz” ilkesi vardı. Şimdi 13. Cumhurbaşkanı, hakkında dava bile olmayan bir “seçilmişi” soruşturmanın selameti için kırmızı düğmeye basıp görevden alabilecek. Yeşil düğmeye basıp vakıfların yönetimini, mavi ile ihaleleri, turuncu ile piyasaya sürülecek para miktarını belirleyecek. Kısacası hukuk freni, kurum takozu, devlet geleneği engeline takılmadan yönetmek artık pek kolay! Bunları düşünmeme neden olan Diyanet ile Ankara Barosu arasındaki tartışma oldu. Bence asıl kritik sözleri Diyanet’i destekleyen Erdoğan kullandı: “Ülkemizde eğer İslam adına konuşması gereken birisi varsa, bir kurum varsa, Diyanet İşleri Başkanlığı’dır.” Erdoğan, Diyanet’e yönelen eleştirileri hem İslama hem devlete sayıyordu. Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al Diyanet’e İslamcı direniş Son meseleyi bir yana bırakırsak, Erdoğan sözleriyle neredeyse 100 yıllık bir kavgayı bitirmiş oldu. Zira İslamcılar bugüne kadar ne Diyanet’i ciddiye aldılar ne de onun İslam adına konuşabileceğini düşündüler. Aksine laik devletin kurumu olan Diyanet’in imamlarının ardında namaz kılınmayacağını dahi söyleyen oldu. Erdoğan’la tartışma bitti: Diyanet’in sesi İslamın sesidir! Diyanet başlangıçta toplumu dini konularda bilgilendirmeyi ve din bürokrasisini yeni düzene uyumlu şekilde yönetmeyi amaçlayan bir kurumdu. Rıfat Börekçi, Şerafettin Yaltkaya, Ahmet Hamdi Akseki, Eyüp Sabri Hayırlıoğlu; 1924-1960 aralığında ülke sadece 4 Diyanet İşleri başkanı gördü. İlk üçü ölene kadar görev yaptı. Diyanet’in siyasal mücadelenin içinde işlevli hale gelmesi 60 sonrasında hızlandı. Sadece sol ile kavga etti sanmayın. İslamcılar bu işten hem faydalandı hem de şikâyet etti. Açılan kadrolara yerleşirken mutluydular. Ama Diyanet ne zaman “İslam adına ben konuşurum” dese İslamcı direnişle karşılaştı. Cemaatlerle fayda ilişkisi kuran siyasetçiler ise bu sırada havaya bakıyordu. Süleymancıların Diyanet kavgası 12 Mart’ın ardından Kuran kurslarını Diyanet’in devralması o döneme kadar bu alanda büyümüş Süleymancıları, Işıkçıları, hatta İskenderpaşacıları kızdırdı. AP Hükümeti, Diyanet imamlarıyla TRT’de program başlattığında en ağır eleştiriyi Milli Gazete’den alacağını nereden bilebilirdi: “Fuhuş Gemisi filmini oturup seyredin, kızın, öfkelenin veya azgın nefsinin esiri olup zevk de alın. Bir şey diyemem ama TRT’nin dini programlarını, mevlitlerini izlemeyin.” Diyanet de bu kesimlerden hazzediyor değildi. Yıllar sonra karşımıza AKP kurucusu ve milletvekili olarak çıkacak Diyanet İşleri Başkanı Tayyar Altıkulaç, 1981 yılında darbecilere verdiği brifing’inde anlatıyordu:“Nurculuk, Ticanilik gibi dini sapmaların önlenmesi, din konusunda Diyanet İşleri Başkanlığı’nın etkin ve tutarlı din hizmeti verdirebilmesine ve din öğrenimi veren okulların mesleki yeterliliğinin artırılmasına bağlıdır.” Süleymancıların liderliğini kayınpederinden devralan Kemal Kaçar’ın 1989’da söylediği sözler Altıkulaç’a cevap gibi: “Biz o zamanlar imam hatip mektepleri yoluyla uygun bir dini tedrisat yapılabileceğine kani değildik. Milli Eğitim’in müdahalesi vardı ve ‘bunlar hakiki Müslüman yetişmesine hiçbir zaman müsaade etmezler’ diye düşünüyorduk. Doğru veya yanlış. Bu kanaatimiz doğruymuş ki Tayyar Altıkulaç gibi bir kimse bu okuldan çıktı.” Cinayete varan gerilim Kavga o kadar büyüktü ki, Altıkulaç, Süleymancıların Diyanet imamlarının ardında namaz kılmamakla kalmadığını söyleyecek, “Süleymancı olmayan din görevlileri, müftüler, hatta Diyanet müfettişleri dövüldü” bile diyecekti. Süleymancılar, Diyanet kontrolündeki imam hatip okulları için “imam hatap” diyordu. “Hatap” Arapça “odun” demekti. Diyanet’in de eli armut toplamadı. Cami bahçelerinde “Ben bir Süleymancı idim” başlıklı itirafçı kitabı satıldı. İskenderpaşacıların parasıyla çıkan Bugün gazetesinin Diyanet’in özerk olmasını istediği, bunun olmamasını zulüm olarak tanımladığı nasıl unutulur. Ya da İsmailağa cemaatinin çalışmalarına engel olan Diyanet’in Üsküdar Müftüsü Hasan Ünal’ın 1982’de öldürülmesi ve İsmailağa liderinin “katli vacip” fetvası nedeniyle bu cinayetin sanığı olması. Mehmet Görmez hedefte Bunlar eski meseleler demeyin... Önceki Başkan Mehmet Görmez, İsmailağa başta olmak üzere İslamcı hocalar tarafından “reformcu” diye damgalanmadı mı? Sohbetlerde “bu kadar beteri gelmedi” diye lanetlenmedi mi? Ortadoğu kazanı kaynarken İran’a verdiği kardeşlik mesajları nedeniyle “Ehlisünnete karşı” ilan edilmedi mi? Işıkçıların gazetesi Türkiye, Görmez’in Fethullah Gülen’e kitap gönderip ona sevgi sözcükleriyle ithafta bulunduğunu iddia edip Diyanet İşleri Başkanı’nı terör bağlantılı göstermedi mi? (Görmez kitabı Gülen’e göndermediğini açıklamıştı.) Hatırlayın; Nurettin Yıldız’ın, İhsan Şenocak’ın, kadınları ve çocukları cinsellik üzerinden tanımlayan fetvaları, sonunda Erdoğan’a “yeter” dedirtmiş, Erdoğan Diyanet’i göreve çağırmıştı. Diyanet ile “âlim” denen hocalar karşı karşıya geldi. Erdoğan’ın “İslamın güncellenmesi” açıklamasına Diyanet destek verince ipler yine gerildi. Geçen yıl sızan Diyanet’in cemaatler raporunu unuttuk mu? “Bazıları” hariç önde gelen cemaatler ve hocalar yerden yere vuruluyordu. Yeniden tanımlanan Diyanet Daha da yakını var. Gazeteci Saygı Öztürk, birkaç ay önce çıkardığı Menzil kitabı için, Menzilcilerin liderleriyle söyleşiler yaptı. Öğrendik ki Menzilcilerin Diyanet’in kaldırılmasına itirazları yok. Aksine Diyanet’in kendileri üzerinde sopa olduğunu düşünüyorlar. Erdoğan sadece Diyanet ile baro atışmasına müdahale etmiyor. “İslam adına Diyanet İşleri Başkanı konuşur” diyerek “yaşayan din”in hüküm yetkisinin sahibini de işaret ediyor. İslamcılığa da bir çizgi çiziyor. Kuşkusuz, devletin yetkilerinin tümünü kendinde toplarken Diyanet’i de yeniden tanımlıyor. Diyanet, Erdoğan’ın çizdiği politikaların aktif fetvacısı oluyor. Ne trajik ki bu dönüşüm FETÖ’nün derneklerinde görev almış, onun projeleri için Vatikan’a kadar gitmiş, FETÖ imamı Suat Yıldırım’ın çalışma arkadaşı, Adil Öksüz’ün tez hocası Ali Erbaş’a nasip oldu. Kim olacak bilmem... Ama 13. Cumhurbaşkanı atayacağı Diyanet İşleri Başkanı’nı parmağıyla gösterip “İslam adına bundan sonra o konuşacak, ona karşı olan İslam ve devlet karşıtıdır” dediği gün kuşkusuz Erdoğan’ı bir kez daha anacağız. Belki de “devletin kılıcı ruhani tartışmaları bitirecek kadar keskindir” diyeceğiz.",https://www.cumhuriyet.com.tr/yazarlar/baris-terkoglu/diyanet-meselesi-pek-de-oyle-degil-1737306
Barış Terkoğlu,Şehitlik ile hainlik arasındaki ince çizgi,09 Nisan 2020 Perşembe,"“Ölmeyi emrediyorum” ne olağanüstü bir söz. Bir ihtimal olan, mutlak sona dönüşüyor. Ancak savaş bunu olağanlaştırıyor. Mustafa Kemal, Çanakkale’deki o günü şöyle anlatıyor: “Gece karanlıkta yaralıları dolaştığım esnada, Mehmet Çavuş adında birinin düşmana hücum sırasında silahının kullanılamaz hale gelmesi üzerine hücuma taşla devam ettiğini öğrendiğimden, derhal adı geçenin ödüllendirilmesini istedim.” Mehmet Çavuş, yıllardır dilimizdeki “Mehmetçik”. “Ölmesi emredildiğinde” silahı kalmayınca taşla devam ediyor. Ya Paşa? Koğuştaki kitap yardım etti, Farsçadan almışız. O da “padişah”ın küçülmüş halinden geliyor. Kısacası savaş, Padişahçıkların Mehmetçiklere ölmeyi emrettiği bir düzen gibi görünüyor. Mahkemelerin karar tartışması Malum, Türkiye korona günlerinde FETÖ’den ihraç edilen bir doktoru tartıştı. Hakkında daha önce takipsizlik kararı verilen Mustafa Ulaşlı için göreve dönmesi çağrıları yapılıyordu. Hürriyet yazarı Nedim Şener, Ulaşlı hakkında çeşitli delilleri yazdı. Yazının ardından, 3 yıl önce verilen takipsizlik kararı kaldırıldı. Soruşturma yeniden açıldı. Nihayetinde üzerinden 3 yıl geçmişti, ismi tartışılmasa konusu hiç açılmayacaktı. Sizce de bu olay yargının sefaletine dair ipucu vermiyor mu? Bazı yargı üyelerinin adaletin peşinde olmadığının kanıtı değil mi? Türkiye, bu konuyu tartışırken ben de Kars Adliyesi’nden bir dosyayı okuyordum. Dosyanın sanıkları Kars ve Sarıkamış bölgesindeki askerler, konu tabii ki 15 Temmuz’du. Dava, Kars’taki yerel mahkeme ile Erzurum’daki temyiz makamı olan istinaf mahkemesi arasında bir karar farklılığına neden olmuştu. Bölgedeki birlikler darbe gecesi komutan emriyle sokağa çıkarılmış ve geri dönmüşlerdi. Darbe emri veren komutanlar konumuzun dışında. Tartışmaya neden olan kısım çoğunlukla emir altındakilerle ilgili. 15 Temmuz’dan birkaç gün sonra içinde çok sayıda sözleşmeli uzman çavuşun da olduğu askerler gözaltına alındı. Darbe emri verenler ve FETÖ bağlantısı görülen personel tutuklu yargılanırken, diğer askerler çoğunlukla tutuksuz yargılandı. Birden fazla dosyanın olduğu davalar Kars 2. Ağır Ceza Mahkemesi tarafından 2017 yılının kasım ayı civarında sonlandırıldı. Darbeye iştirak ettiği düşünülenlere ceza verilirken, emirle göreve çağırılan uzman çavuşların çoğunluğu beraat etti. Tam bu süreçte beraat edenler görevlerine devam etti. Bir tanesinin görevlendirme safahatı önümde duruyor. Yargılandığı sırada Kars’tan Adana’ya, sonra İskenderun’a gitmiş görünüyor. Nihayetinde dava bitti diye düşünülürken davaya müdahil olan Cumhurbaşkanlığı ve TBMM kararı temyiz etti. 2018 yılının nisan-mayıs aylarında Erzurum Bölge Adliye Mahkemesi tüm kararları bozdu. Usul eksikliklerine işaret edilen bozma kararında tüm askerler için darbe gecesi dışında ankesör soruşturması gibi deliller olup olmadığının da araştırılması isteniyordu. Yeniden yerel mahkemeye dönen davaya bu kez farklı bir heyet bakıyordu. ‘Merminin önüne atlarım’ 8 Ekim 2019 tarihli duruşmada 12 askerin avukatının şu ifadesi dikkat çekiyor: “Müvekkillerimin çoğu Suriye sınırındadır. Bu sebeple hazır edemedik.” Gerçekten de 2016’dan 2019’a gelindiğinde birliklerin çoğunun önce Hatay gibi Suriye sınırındaki bölgelere kaydırıldığı, bir süre sonra da Suriye’deki çatışma alanlarına gönderildiği görülüyor. Nihayetinde geçen şubat ayında, yani darbe girişiminden 4 yıl sonra Kars 2. Ağır Ceza Mahkemesi ardı ardına kararlarını verdi. Bu kez ilk karardan farklıydı. Çoğu uzman çavuş, “Anayasal düzeni ortadan kaldırmaya teşebbüs suçuna yardım” suçlamasıyla 12-16 yıl aralığında cezalar aldı. Kritik bir nokta, mahkeme kararından önce savcılığın verdiği mütalaada FETÖ bağlantısına dair delil bulunmayan uzman çavuşlar için beraat gerekçesi şöyle yer alıyor: “Sanıkların kaçınılmaz bir hataya düştükleri düşünüldüğünden…” Yani savcılık emir altındaki askerlerin FETÖ organizasyonu içinde değillerse beraat etmelerini savunuyor. Bu nedenle mi bilinmez, savcılığın Kars 2. Ağır Ceza Mahkemesi’nin ceza yönündeki kararlarını temyiz edeceğini 2 gün sonra açıkladığı görülüyor. Ancak Kara Kuvvetleri Komutanlığı’na bağlı bazı komutanlıklar, temyizi beklemeden söz konusu karara dayanarak uzman çavuşların sözleşmelerini feshetmeye başladı. Nihayetinde, Suriye’de savaşan bir grup askerin kaderi buradaki mahkemeler eliyle değişti. Erzurum’da yerel medyaya konuşan bir grup askerin avukatı Yakup Arısoy, o sırada İdlib’de çatışmaların ortasında olan müvekkili Ahmet Keklikçi’ye ceza aldığını haber verdikten sonra aldığı yanıtı şöyle aktarıyor: “Ben bundan sonra gelen merminin önüne atlarım. Türkiye’ye tabutum dönsün. Ben burada ne için savaşıyorum.” Anlatılana göre kimi İdlib’de, kimi Afrin’de, kimi Hatay sınırında ceza aldığını öğrendi. Son görev yeri Suriye’de Cinderes bölgesi olan 41 yaşındaki uzman çavuş Sinan Zembil, 25 yaşından 28 yaşına kadar Gabar Dağı’nda görev yaptığını, 16 yıllık askerliği boyunca anne ve babasını 16 kez bile göremediğini söyleyerek devam ediyor: “Bu işe başladığımda hiçbir sağlık sorunum yoktu. Şimdi ise yıllarca sırt çantası taşımaktan boyun fıtığı rahatsızlığım var. Havancı olduğum için ağır silah altında çok bulundum. Kulaklarımda işitme kaybı var. İçinde bulunduğum psikolojik durumu hiç anlatmıyorum. Şimdi ise kullanılmış bir peçete gibi hakkımdaki karar kesinleşmeden tüm maddi manevi haklarım elimden alınarak kapının önüne kondum. Vatan sağ olsun.” Zembil, Kars ve Sarıkamış’taki tugaylarda benzer durumda olan yüzlerce askerden bahsediyor. Kahraman mı, hain mi! Kimin kararı doğru, bilmiyorum. İki mahkeme aynı kişiler hakkında bambaşka kararlar verdi. Belki biri belki öbürü hukuka uygun. Bizi ilgilendiren ise daha başka. Korona nedeniyle FETÖ bağlantılı bir doktoru tartışırken arkadaki dağ gibi sorunu görmüyoruz. Yargının 4 yıldır 15 Temmuz için herkese uygulanacak eşit bir kriter getirememesi sonucu tuhaf bir tablo ortaya çıktı. 4 yıl boyunca ellerine ağır makineli silahlar, bombalar verilen bir grup insan Suriye gibi çatışma bölgelerinin ortasında göreve devam etti. Bu sırada da haklarındaki hükümler mahkemelerde verildi. Kuşkusuz ölseler şehit diye ağlayacaktık, yaşayınca hain oldular. Belki şehit olanların arasında bu durumda olanlar vardır. Eğer sahiden istinaf mahkemesinin verdiği karardaki gibi “güvenilmez” ve “darbe destekçisi” ise neden bunca silahla böyle kritik noktalara gönderildiler? Orada neler yapabilecekleri neden düşünülmedi? Yerel mahkeme kararı doğru ise bu insanların durumu ne olacak? İki ucu çıkışsız bir değnek. 105 yıl önce Mustafa Kemal söylemişti. Bugün “Size ölmeyi emrediyorum” sözünü iç rahatlığıyla söyleyebilir misiniz? Ben emin değilim.",https://www.cumhuriyet.com.tr/yazarlar/baris-terkoglu/sehitlik-ile-hainlik-arasindaki-ince-cizgi-1732019
Barış Terkoğlu,Korona geçerken Soylu değiştirilmez,04 Mayıs 2020 Pazartesi,"Kızıl yaprakların arasından görülen mavi gökyüzü, üzerine yatılan yeşil çimeni hatırlatır. Taşa vuran ayağın sesleri, uzaktaki sokağın ıssızlığını haber verir. Peki, bir markete yığılmış insanların yüzündeki endişe? Meşhur geyik muhabbetini duymuşsunuzdur. Dünya İçişleri Bakanları Şampiyonasında, hedef, ormana salınan tilkiyi yakalamaktır. Almanlar kızıl ötesi ışınlarla 6 saatte, Amerikalılar uydu fotoğraflarıyla 5 saatte, Çinliler keskin burunlu köpekleriyle 4 saatte bitirir yarışı. Ellerinde sopalarla ormana giren Süleyman Soylu ve ekibi, 10 dakika sonra kaşı gözü patlamış, yara bere içindeki kelepçeli ayıyla geri döner. Zavallı hayvancık hakemi iknaya çalışır: Yemin ederim ki ben tilkiyim!  Rivayet odur ki sonucu kabullenmeyen hakem, “Koca ayı yemin ediyor, niye inanmıyorsun” diye tartaklanınca şampiyona iptal olur. Kıssadan hisse, Süleyman Soylu’nun problem çözme yöntemi birazcık farklı! “İki saat sonra sokağa çıkmak yasak” diyen Soylu’nun rüzgârıyla markete koşan insanların fotoğrafı, bana bir buçuk yıl önceki başka bir market fotoğrafını hatırlattı. Üstelik konu yine Soylu’ya bağlanmıştı. Türkiye ekonomisinin zor günleriydi. Enflasyonla Topyekûn Mücadele Programı başlatılmış, Berat Albayrak patronlardan indirim istemişti. Göstermelik de olsa bir indirim furyası ilerliyordu. Derken tuhaf bir şey oldu. Soylu, 81 ilin valisine gönderdiği genelgeyle fahiş fiyatlarla mücadele edilmesini istiyordu. Zabıtaların marketlere girip fiyatları incelediği fotoğraf, dünya basınında “Türkiye’nin enflasyonla mücadelesi” diye dalga geçilerek verilince, Soylu stili dünyaya mal oldu. Bu hareketin baltalama olduğunu düşünen Albayrakçıların gazetesi Sabah’ta Soylu şöyle eleştiriliyordu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Yani şimdi markete polis mi girecek! Fiyat indirmeyene idari işlem yapılması ne demek! Bence bazen vur deyince öldürüyoruz ve işi amacından saptırıyoruz.” İlk istifası olmadığını öğrendik. “Hakaretleri de kabul ettim” deyince hakarete uğradığını da öğrendik. Sopalı çözüm nedeniyle birçok bakanla karşı karşıya geldiğini öğrendik. Krizlerin önce Albayrak’a, sonra Saray’a gittiğini öğrendik. Telefonunu kapatınca ona Erdoğan’ın bile ulaşamadığını öğrendik. Bir istifa çok şey öğretti… İçişleri Bakanı Turizm Bakanı ile karşı karşıya gelir mi? Turizm Bakanı’nın geçen yıl bu zamanlar yaptığı “Almanya’dan 5 milyon 600 bin turisti Türkiye’ye bekliyoruz” açıklamasını hatırladınız mı? Erdoğan da 2019 yılı turizm hedefinin 50 milyon turist olduğunu söyleyerek Bakanına destek vermişti. Soylu hemen ardından aynen şunu söyledi: “Avrupa’da, Almanya’da öyle terör örgütünün toplantılarına katılıp da ondan sonra gelip Antalya’da, Bodrum’da, Muğla’da tatil yapanlar var ya, onlar için de tedbir aldık. Hadi gelsinler bakalım, havalimanlarından içeri girsinler. Gözaltına alıp yallah, öyle kolay değil.” Soylu’nun açıklamasına Alman Dışişleri Bakanlığı, “Türkiye’ye seyahat uyarısı”yla yanıt verdi. Başka birinin paylaşımını beğenmeniz bile gözaltı nedeni diyen uyarıyı seyahat iptalleri takip etti. Kısacası, ormandaki asayiş sorununu ormanı yakarak ortadan kaldıran Soylu, “her işin karışanı” oldukça, işleri bozuyordu. Soylu’nun gidip gelmesinin ardından Berat Albayrakçı Sabah gazetesinin Ankara Temsilcisi’nin Soylu eleştirisi, hem krizin ne olduğunu hem de sadece ertelendiğini göstermiyor mu: “Kamuoyunun ilgi ve sevgisine mazhar olmak her siyasetçinin en büyük arzusu ve hedefidir. Şahıs bazında kurulan sempati halkaları, ancak kurumsal yapıların içinde, liderliğin sürükleyici gücüne uyumla ve kalibreli ekiplerle anlamlıdır. Cumhurbaşkanı, dere geçerken at değiştiren bir siyasetçi olmadığı için, günün ve görevin gereklerini gözeterek sağduyulu davranmıştır. Cumhurbaşkanı’nın bu tarzı özgündür ve geleceğe dair siyaset mühendisliği öngörülerine dalanlar için yanlış yorumlanmamalıdır.” Demek Soylu üzerinden siyaset mühendisliği yapanlar vardı, korona geçerken bakan değiştirilmezdi. Tam da Soylucuların “geri dön” kampanyası başlattığı saatlerde, Albayraklar’ın SETA’sından Cumhurbaşkanlığı İletişim Başkanlığı’na çıkan Fahrettin Altun’un mesajına dikkat ettiniz mi? 00.48’de Erdoğan’ın çalışırken fotoğrafını paylaşmış ve “Allah ömrünüze bereket, gücünüze güç katsın Sayın Cumhurbaşkanım” yazmıştı. “Patron belli” diyordu. Birkaç gün sonra ilginç bir anket ortaya düştü. Metropoll Araştırma, vatandaşa “Erdoğan’ın görevini yapış tarzı”nı soruyordu. Meğer korona günlerinde Erdoğan’a destek yüzde 41.1’den 55.8’e çıkmıştı! CHP’lilerin yüzde 20’si Erdoğan’a destek vermeye başlamıştı! Anket en çok Albayrakçı yazarları memnun etti. “Oluşmaya başlayan aklıselim zemin”den, “yeni ortak akıl”dan bahseden bile oldu. İşte tam da bu anda akla başka bir anket geliyor. 2019 yılının aralık ayında, yani 4 ay önce, Washington merkezli Amerikan İlerleme Merkezi, Max Hoffman imzalı bir yazıyı resmi sitesinde yayımladı. Türkiye uzmanı Hoffman’ın başlığı ilginçti: Türk Muhafazakârların Erdoğan’a Sadakati ve Potansiyel Haleflerine Bakış. Hoffman, yine Metropoll’ün AKP’lilere “Erdoğansız AKP”yi sorduğunu anlatıyordu. Metropoll’den öğrendiğimize göre anketi Amerikalılar yaptırmıştı. Parti tabanının yüzde 73’ü Erdoğan’dan başka bir lider düşünemediğini söylüyordu. Düşünebilenlerin yüzde 17’si Süleyman Soylu, 12’si Ali Babacan, 8’i Davutoğlu, diğer 8’i Berat Albayrak, 7’si Abdullah Gül adını vermişti. Listedeki Soylu ve Albayrak dışında kalanların tasfiye olduğunu biliyorsunuz. Üstelik bu sadece biri. 2019 yılının temmuz ayında PİAR Araştırma, vatandaşlara bakanları sorduğunda ya da şubat ayında Gezici Araştırma siyasetçilerin güvenilirliğini sorduğunda Soylu hep önde çıkıyordu. Anketler de, birileri bize anketlerle de, bir şeyler söylüyordu. Uzatmayalım… Belli ki Soylu’nun istifası, market fotoğrafından çok, AKP içindeki fay hatlarının sonucu. Şahın belli olduğu bir satrançta vezirin kim olacağını bilek güreşi belirleyecek. Ancak bu savaşın bir ekseni daha var. Çok değil, kısa süre önce “yüzde 40” tartışması yaptık. Albayrak’ı destekleyenlerin de olduğu bir eğilim, yeni sistemdeki “yüzde 50 sorunu”nu öne çıkardı. Başkanlık, koalisyonu bitirecekti. Ama yüzde 50 ihtiyacı nedeniyle “küçük partilerin kilit haline geldiğinden” bahsediyorlardı. Şikâyet ettikleri tabii ki başkasının düğününde oynayınca kendini güvey zanneden küsurat partileri değil, MHP idi. Yüzde bahsini açanların öncelikli derdi AKP’nin ayağına bağlı MHP taşını çözmekti. Soylu’nun istifası sırasında yaşananlar; taşın sadece ayakta değil, böbrekte de olduğunu gösteriyor. Zira Soylu’nun istifasına en sert tepkiyi MHP’nin verdiği hatırlanırsa, Süleyman Soylu’nun, AKP içindeki bir kanadın MHP ile ittifakının vezir adayı olduğu netleşti. Haliyle anket-ankete karşı tablosu iki şey söylüyor. Bir, Erdoğan eskisinden daha güçlü bir patron. İki, arkasındaki destek onu kimseye mecbur bırakmayacak büyüklükte. Anketlerin mesajının sonucunu görmek için kuşkusuz “derenin geçilmesi” beklenecek. Asıl merak ettiğim başka… Tilkiliğe ikna yöntemini biliyoruz. Peki, bir zamanlar kendisine “AKP’ye gidecek misiniz” diye sorulduğunda “Teklif ettiler kabul etmedim” diyen, AKP’yi “devlet elbisesi giymekle” suçlayan devlet muhalifi Soylu’yu, Erdoğan’ın veziri olmaya kim ikna etti?",https://www.cumhuriyet.com.tr/yazarlar/baris-terkoglu/korona-gecerken-soylu-degistirilmez-1736702
Barış Terkoğlu,Evde kalın ama karantinaya alışmayın,06 Nisan 2020 Pazartesi,"“Oyuncu Tolga Mendi, yeni sevgilisiyle Belgrad Ormanı’nda yürüyüş yaparken yakalandı. Covid-19 virüsünün ardından devlet yetkililerinden gelen ‘evde kal’ tavsiyesine uymayan ikili, gazetecileri görünce panikledi. Mendi, ‘Rica ediyorum, lütfen o fotoğrafları yayımlamayın’ diyerek habercilerden fotoğrafların silinmesini istedi.” Hükümete yakın gazetenin “özel haberi” böyle. Aslında diğerleri de farklı değil. Tümünün magazin sayfaları “ünlülerin” evde olduklarını kanıtlayan, kendi elleriyle paylaştıkları fotoğraflarla dolu. Dışarıda yakalananlar ise özür diliyor. Eskiden bar kapılarında “ünlü” kovalayan muhabirler, şimdi ıssız korona sokaklarında evden kaçanları yakalıyor. Herkes kendi kafesinde Gazeteleri hapishanede bir gün gecikmeli okuyorum. Avukatlarıma, “Dışarısı nasıl” diyorum. Genelde “Tahmin bile edemezsin” yanıtını alıyorum. Bugüne kadar hiç tanık olmadıkları bir dünyanın tasvirini tecrit altındaki birinin anlamasının zor olduğunu düşünüyorlar. Oysa durum tam da hapistekilerin hayal edebileceği gibi. Üstelik bunun nedeni sadece eve kapanmış dışarıdakiler ile hücreye kapatılmış içeridekiler arasındaki farkın incelmesinden ibaret değil. Michel Foucault’nun “Hapishanenin Doğuşu” adlı kitabı 17. yüzyıla ait bir veba yönetmeliğine yer veriyor: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Kentin ve ‘mücavir alanın’ kapatılması, buradan dışarı çıkmanın yasaklanması -aksine davranışlar ölümle cezalandırılır-, başıboş hayvanların hepsinin öldürülmesi kentin, her birinin başına yetkili bir eminin getirildiği ayrı mahallelere bölünmesi. Her cadde bir temsilcinin yönetimine verilmektedir; o da burayı gözetim altında tutmaktadır; eğer buradan ayrılırsa öldürülür. Belirtilen günde herkesin evine kapanması emredilmektedir. Evden çıkmak ölümle yasaklanmıştır. (…) Eğer evden mutlaka çıkmak gerekirse, bu sırayla yapılacak ve insanlar her türlü karşılaşmadan kaçınacaktır.(…) Temsilci de her gün sorumluluğu altındaki caddeyi gözden geçirmekte; her evin önünde durmakta; herkesi adıyla çağırmakta; herkesten durumları hakkında teker teker bilgi almaktadır. (…) Herkes kendi kafesine kapatılmış, kendi penceresinde adı okunduğunda cevap vermekte ve istenildiğinde kendini göstermektedir. Bu canlıların ve ölülerin büyük teftişidir.” Uzun yönetmeliğin yarattığı olağanüstü halin kısa özeti böyle. Karantina modeli hapishane Veba yönetmeliğinin yarattığı hapishane atmosferi tesadüf değil. Foucault’nun hapishaneyi kışla, okul, fabrika ya da hastane gibi “disiplin merkezleri” ile birlikte incelediğini, iktidarın yönetme mekanizmalarının yansıması olarak ele aldığını okuyanlar biliyor. Dönelim salgın hastalık karantinasına… Foucault, en işlevli hapishane mimarisi olarak ele aldığı Jeremy Bentham’ın “Panoptikon Projesi”ni salgın hastalık yönetmeliğinin modellenmiş hali olarak anlatıyor: “Çevrede halka halinde bir bina, merkezde bir kule; bu kulenin halkanın iç cephesine bakan geniş pencereleri vardır; çevre bina hücrelere bölünmüştür. (…) Görülmeden gözetim altında tutmaya olanak veren düzenleme, sürekli görmeye ve hemen tanımaya olanak veren mekânsal birimler oluşturmaktadır.” Panoptikon’un büyük etkisi buradan kaynaklanmaktadır: “Tutukluda, iktidarın otomatik işleyişini sağlayan bilinçli ve sürekli bir görülebilirlik halini yaratmak.” Gözünüzde canlandırabildiniz mi? Avrupa şehirlerinin merkezinden tüm evlerin göründüğü “panoramik manzara” veren kuleleri düşünün. Ya da bir futbol sahasının santrasından tüm tribünleri izleyebildiğinizi. Burada da iktidarın temsilcisi “yola gelmesi gereken” tüm mahpusların hücrelerini gözetleyebiliyor. Ezeli ve ebedi sanıyoruz. Ama hapishanenin de bir tarihi var. İnsan bedenine eziyet çektirerek cezalandırmanın yerini “kapatma”nın alması uzun sürdü. Bugün anladığımız haliyle “cezaevi”nin geçmişi neredeyse iki asır kadar. Panoptikon planı ise kendini bu süreçte zamana uyarladı. Gözaltındaki polis merkezinde hücrelerin içindeki ya da hapishanede koğuşların ortak alanlarındaki kameralar “gözetleme”yi yeni teknolojiyle sürdürüyor. Buradan göremiyorum ancak magazin ekleri ipucu veriyor. Muhtemelen herkesin ev halini paylaştığı sosyal medya, karantina kontrolüne gönüllü bir göz yaratıyor. Nihayetinde salgın hastalıkları önlemek için tartışmasız en etkili çözümlerden biri olan karantinalar ya da tutukluyu disipline sokan hapishaneler; iktidarın hastayı ya da şüpheliyi yalıtmasına, kontrol etmesine, gözetlemesine ve bunu genişleyen bir meşruiyete dönüştürmesine yarıyor. Karantinadan nasıl çıkarız? Şimdi elimizi yıkamamız gerektiğini, sosyal mesafeyi, evden çıkmamayı biliyoruz. Bilmediğimiz, korona sonrasında nasıl bir dünyaya uyanacağımız. Zira dünyayı değiştiren salgın hastalıklar, devletlerin düzenini, sermayenin yayılımını, dinsel kurumların otoritesini hatta emperyal sistemi yeniden tanımlıyor. Örneğin Avrupa’da veba salgınları emek arzını azaltarak makineleşmeyi çabuklaştırmıştı. Kilisenin gerici otoritesinin işe yaramazlığını göstererek yıkıcılığının sadece beden üzerinde olmadığını ispatlamıştı. Peki korona? 40 yıldır anlatılan neoliberal küreselleşme masalının boyalarının döküldüğünü artık kundaktaki bebekler söylüyor. Çin’deki pazardan çıkıp Batı metropollerini vuran virüs, dünyanın küre olduğunu kanıtlarken; küresel dünyanın lideri ABD, müttefiklerine de düşmanlarına da sırtını döndü. Bir milletten diğerine geçen virüs sınır tanımazken; AB, İtalya ya da İspanya ile arasına kalın sınırlar çizdi. “Eski dünya”nın yaptırımlarla yalıttığı Küba, Rusya ya da Çin ise hasta dünyaya ilaç ve doktor taşıyarak “başka bir dünya” sinyali verdi. Ya iktidar düzenleri? Şunu biliyoruz: Olağanüstü haller hükümetlerin çoğunlukla sopalarını çıkardığı dönemlerdir. Yatay ilişkiler tasfiye olurken; yönetme, dikine ilişkilerin hapishanedeki gibi müdür ve gardiyanlarla kurulduğu bir hal alır. Ülkeyi bir hapishaneyi yönetir gibi yönetmeye izin veren karantina rejimi geçince, iktidarlar sopalarını tekrar kılıfına sokmak istemezler. Hatırlayın, 15 Temmuz’un ardından OHAL ilan edilirken dönemin Başbakanı, “Halka değil, devlet kendisine karşı OHAL ilan ediyor” demişti. Ancak FETÖ virüsünün ardından ülkenin kararnamelerle yönetildiği, yurttaşlık haklarının sınırlandırıldığı, hukukun sıra dışılaştığı, Meclis’in işlevsizleştiği düzen baki kaldı. Kesin olan bir şey var ki korona sonrasında Türkiye dahil tüm ülkeler bir seçim yapacak. Karantina - hapishane düzeni devam mı edecek? Sağlığa, eğitime, güvenceli çalışmaya erişmenin hak olduğu bir sistem mi kurulacak? Sopayı elinde tutan iktidarın temsil ettiği sınıfların bu soruya verdiği yanıt belli. Karantinadakiler için ise 100 yıl önce Cumhuriyete ve yurttaşlığa bir olağanüstü halin sonunda ulaştığımızı hatırlama zamanı.",https://www.cumhuriyet.com.tr/yazarlar/baris-terkoglu/evde-kalin-ama-karantinaya-alismayin-1731453
Barış Terkoğlu,Türkiye nasıl tampon oldu?,23 Mart 2020 Pazartesi,"“Milli siyaset dediğim zaman kastettiğim anlam ve öz şudur: Milli sınırlarımız içinde, her şeyden önce kendi kuvvetimize dayanmakla varlığımızı koruyarak millet ve memleketin gerçek saadet ve refahına çalışmak... Genellikle milleti uzun emeller peşinden yorarak zarara sokmamak... Medeni dünyadan, medeni, insani ve karşılıklı dostluk beklemektir.” Atatürk, Nutuk’ta “milli siyaset”i böyle tanımlıyor. Adresini ise Meclis olarak gösteriyor. Öyle ya; TBMM, Cumhuriyetten tam üç buçuk yıl önce kuruldu. Vatan savaşa savaşa olduğu kadar, konuşa konuşa da kurtuldu. Adı bile tartışıldı. Kurultay mı, şûra mı, meclis mi? Basit ama başındaki Türkiye adı bile yenilikti, açılıştan 9 buçuk ay sonra eklendi. Şimdi Meclisimiz 100 yılı aştı. Sınırlarımızda mülteciler Yunanistan’a doğru koşarken, iktidar “açtık kapıları” diye bağırırken, ordumuz İdlib’de bir ileri bir geri giderken sormadan edemiyorum: Biz kuruluşta konuştuk da 100 yıl sonra neden konuşamıyoruz ya da dinlemiyoruz? Erdoğan niyetini söylemişti Günlerdir AB ile imzaladığımız Geri Kabul Anlaşması’nı ve Meclis’te kabulünü sağlayan tutanakları okuyorum. Perşembenin gelişi, değil çarşambadan, 6 sene önceden belliymiş. 16 Aralık 2013’te imzaladığımız anlaşma, görüntüde Türkiye üzerinden Avrupa’ya göçü önlemeyi hedefliyor. Özünde ise Avrupa’nın mülteci yükünü Türkiye’ye devrediyor. Zaten imza atıldığı gün Başbakan Tayyip Erdoğan da “Biz Avrupa’ya yük olmaya değil, yük almaya gidiyoruz” diyerek safça ama açıkça niyetini anlatıyor. Nihayetinde anlaşma, 6 yıl boyunca Avrupa’nın kendisine gelen göçmenlerden işgücünü değerlendirebileceklerini seçip, gerisini Türkiye’ye göndermesine yarıyor. İnsan hakları sözleşmeleri gereği, göçmenleri çıktıkları ülkelere gönderemeyen Avrupa, onları Türkiye’de depoluyor. Çanakkale’den Bodrum’a tüm göç yollarını kapatan Türkiye, İdlib kriziyle patlıyor. Peki, Türkiye’ye ne vaat ediliyor? 2017 sonunda Türk vatandaşlarına vizesiz Avrupa. Aslında tüm AB adayı ülkelere verilen bu hakkı da alamayan Türkiye, 6 yıl boyunca “tampon devlet” rolüyle cezalandırılıyor. Savaştan, yıkımından, yoksulluktan kaçan mültecilerin insani hakkını gasp ederek Türkiye’yi onlar için hapishane yapan politikayı AB hazırlayınca, sivil toplum örgütleri de cılızlaşıyor. Sonunda mülteciler sınıra yığarak “yallah Avrupa’ya” diyen zavallı dış politika ile yüzleşiyoruz. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ancak sömürgeler imzalar Gelelim tutanaklara... Anlaşmanın tartışması 19 Haziran 2014 tarihinde öğleden sonraki oturumla başlıyor, 25 Haziran 2014 akşamı saat 19.55’te bitiyor. Neler mi söyleniyor? Faruk Loğoğlu (CHP): Türkiye, sayıları giderek artacak yasadışı göçmenlerin barındığı ve uzun süreler kalacağı bir ülke haline gelecektir. Buna karşılık, vize kolaylığı en erken üç buçuk yıl sonra devreye girecektir. O da farklı koşullara ve AB tarafının yapacağı değerlendirme ve karara bağlı olacaktır .(...) Bu anlaşmayı geri çekin, eksiklikleri gidermek için AB ile masaya yeniden oturun ve yeniden müzakere edin, biz de size yardımcı olalım ve konuyu ulusal çıkarlarımız doğrultusunda tekrar değerlendirelim. Tunca Toskay (MHP): AB en önemli sorunlarından bir tanesini hiçbir maliyete katlanmadan çözüyor, biz de göçmenler için depo ülke olma niteliğini kabul etmiş oluyoruz. Size şu kadarını söyleyeyim. Avrupa’da bu, Almanya’da özellikle, çok tartışıldı. SPD’de İçişleri Bakanlığı yapmış olan Otto Schiff şunu söyledi: “Acaba Kuzey Afrika’da bir ülkeyi razı etsek, orada geniş kamplar yapsak, bu yasadışı göçmenleri oraya göndersek mümkün olur mu?” Şimdi ona gerek kalmadı. Türkiye gönüllü olarak “Belki bana vize muafiyeti verirler” diye bunları almayı kabul ediyor. Erol Dora (HDP): Türkiye’deki yetkililerin geri kabul anlaşmasını iç kamuoyuna AB ile vizelerin kaldırılması olarak lanse etmeleri; AB’nin de bu anlaşmanın göçmenlerden ucuza kurtulma olduğunu kendi kamuoyuyla paylaşmakta sakınca görmemesi, insan haklarının gerek dış politik pazarlıklarda ve gerekse iç politikada iktidar yarışına kurban edilme çabasının görünür bir kanıtı niteliğindedir. Oğuz Oyan (CHP): Vize servisi diyaloğu tamamen ucu açık bir diyalogdur. Oysa geri kabul anlaşması hemen şimdi yürürlüğe girmektedir. Yani aradaki bu kadar büyük orantısızlık ancak bir sömürge ülkesiyle o hâkim ülke arasındaki bir anlaşmada olabilirdi. Aldatmaya alışmışsınız Osman Korutürk (CHP): Okumuyorsunuz, bakmıyorsunuz, dinlemiyorsunuz, bu anlaşmaları yapıyorsunuz. Bu anlaşmayla alacağınız yükün altından çok zor kalkacağınızı, bu yükün altına hepimizin de birlikte girmekte olduğumuzu burada ben bir kez daha söylüyorum. Kayıtlara, tutanaklara geçiriyorum. Lütfü Tükkan (MHP): AB birtakım fonlar verecekmiş. Diyor ki siz benim çöplüğüm olun ama ben de size fonlar vereceğim. Türkiye’nin hani ekonomisi bu kadar iyiydi? Hasip Kaplan (HDP): Geri kabul sözleşmesi neo-kolonyalist bir sözleşmedir arkadaşlar. (...) Avrupa’ya giden mültecilerin yüzde 65’i Türkiye üzerinden gidiyor arkadaşlar. Türkiye bir geçiş ülkesidir. Ve Türkiye üzerinden giden herkes yakalandığı zaman Türkiye’ye gönderilecektir. Bütün masrafı Türkiye yüklenecektir. Faruk Bal ( MHP): Sayın Bakanım, AB bu vizeyi kaldırmayacak. AB, “Türkiye’yi üye olarak almayacağız, bunu nasıl söyleyeceğiz” diye çırpınıyor. Ama siz aldatılmaya ve kandırılmaya alışmış bir parti olarak aldatılmaya devam etmek istiyorsunuz. (...) Mesele gayet net. AB; Libya’dan, Tunus’tan, Fas’tan gelen, safra olarak gördüğü kişileri ağırlıklı olarak Türkiye’ye postalayacak. Mahmut Tanal (CHP): İnsan Hakları Komisyonu üyesiyim. İtalya’ya gittiğimiz zaman şu söylendi bize: “Teşekkür ediyoruz size. Bu göçmenlerle ilgili sözleşmeyi imzalıyorsunuz, bu göçmenlerden kurtuluyoruz.” Celal Dinçer (CHP): Göçü önleme sorumluluğu, anlaşma ile Türkiye’ye verilmektedir. AB’ye anlaşmanın yürürlüğe girmeden önce göç edenleri Türkiye’ye yollama hakkı vermektedir. 5 yıl önce göç etmiş kişileri bile... Alim Işık (MHP): Gelin, hep beraber, Türkiye Cumhuriyeti Devleti’ni güce kavuşturacak dayanışma içerisinde buna “hayır” diyelim. Bugün bunu imzalarsanız, yarın başka şeyi size dayatacaklar. Depo, tampon, sömürge Sayfalar dolusu tutanağın özeti böyle... Kimi kızan, kimi yalvaran tondaki ricaları iktidar dinlemedi. Göçmen krizinin abartıldığını, Türk vatandaşlarının 2017 yılı sonunda Avrupa’da vizesiz gezeceğini anlattılar. 6 yıl boyunca göçün önlenmesine Suriye meselesinin çözümsüzlüğü de eklenince kriz, muhalefetin bile tahmininin ötesine geçti. 6 yıl önce muhalefetin deyimiyle “depo, tampon, sömürge” olmak kabul edilirken, 6 yıl sonra “Ey Yunanistan” demek, hafızası olmayanlara zafer diye satıldı. Sonunda bağırsaklarınızın patladığı bir yemeği ziyafet diye anlatabilirsiniz. Yeter ki sizin için masal anlatmaya hazır adamlarınız olsun.",https://www.cumhuriyet.com.tr/yazarlar/baris-terkoglu/turkiye-nasil-tampon-oldu-1728865
Barış Terkoğlu,‘İyi çocuklar’ paketi,16 Nisan 2020 Perşembe,"Demir kapı açıldı. Gardiyan, içeri girmekte isteksiz adama “hadi” dedi. Başına geleceği biliyordu. Ancak direnmeye de imkân yoktu. Kapının kapanmasıyla mahpuslar ranzalarından birer birer çıktılar. Yeni geleni önce kıpırdayamaz hale gelene kadar dövdüler. Ardından battaniyeye sardılar. Koğuşun ortak malı ekmek bıçağı elden ele dolaştı. Yetmiş kişilerdi. İlk adımını attığı yerde kafeslenmiş gibi yatan cesedin üzerinde de yetmiş bıçak izi vardı. 8 yıl önce eski İstanbul kabadayısından dinledim, yıllar önce işledikleri cinayeti. Genç yaşında bir kez adam vurmanın tadına bakmış, kâh içerdeyken kâh dışardayken devamı gelmişti. Yıllardır bir evden öbür eve taşınır gibi gezdiği hapishaneleri dışarıdan daha iyi biliyordu. “Keşke yapmasaydınız, mahkeme cezasını verseydi” dedim. Düşünmemişlerdi, tartışmamışlardı bile. O dönem ırz düşmanının mahkemesi hapishanede kurulur, infazı koğuşunda yapılırdı. Bunu, onu getiren gardiyanlar da biliyordu. Cinayete katılanların aslında seçim şansı da yoktu. Yetmiş darbe, cinayete herkesin elinin değmesini sağlıyordu. Böylece “bir gören” olmuyordu. Sanki suskunluğun anayasası suçtan önce yazılmıştı. Kolektif suça, kolektif sessizliğe örnek olun diye yaşanmış bir an gibi. Siz genelde “suçlu”yu bir kişi sanırsınız. Oysa eline bıçağı veren, sırtını okşayan, o anı hazırlayan, gerekçe yaratan, ikaz eden, sonra da kenarda izleyen koca bir topluluk vardır. Paket dedikleri İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne zaman yargı paketi, af, düzenleme deseler gözümün önünden film gibi geçer. OdaTV davasında yargılanırken, sonradan kendileri sanık olan hâkimlerin yüzüne şöyle bağırmıştım: “Kafamı kaldırıyorum. 14 yaşında zavallı bir kıza tecavüz edenler konvoyla hapishaneden çıkıp kutlama yapıyorlar. Ben hapishaneden izliyorum. Yazıklar olsun! Gonca Kuriş’in nasıl işkenceyle öldürüldüğünü gördünüz mü? Onu katleden Hizbullahçılar halay çekerek çıktılar. Ben hapishaneden izledim. Yazıklar olsun! 7 tane genci önce telle boğan, ardından kurşunlayanlar, öldürdükleri adam başına bir buçuk sene yatıp çıktılar. Ben hapishaneden izledim. Yazıklar olsun! (…)Bu durumu açıklamaya çalışıyorum. Aklıma ‘biz sizlerin iyi çocuklarınız değiliz’ cümlesinden başkası gelmiyor.” Paket, paket dedikleri genelde budur. ‘Ya biter ya biter’ Nadir Nadi, 25 Ocak 1974’te bu sayfalarda şunu yazmıştı: “Bilindiği üzere bugüne dek gerek CHP, gerek MSP bu hususta hemen hemen aynı paralelde görünmüşler, düşün özgürlüğünü Batı demokrasilerindeki sınırları içinde benimsediklerini söylemişlerdi. Hazırlanacak af yasasını bu bakımdan özenle inceleyeceğiz.” Cumhuriyet’in 50. yıldönümünde çıkarılamayan af, 46 yıl önce, yeni kurulan CHP-MSP koalisyonuna kalmıştı. Ama “yangında önce kurtarılacaklar” farklıydı. Aslında iki parti Nadi’nin söylediği gibi başlangıçta anlaşmış, hatta hükümet programına da af yazılmıştı. Ama 20’ye yakın MSP’li son dakika hamlesiyle Meclis’teki sağ partilerle el kaldırdı. Sağcı mahpuslar, dolandırıcılar ya da kaçakçılarla dışarı çıkarken, solcuların yargılandığı 141.-142. maddeler af dışında kaldı. Ecevit’in meşhur “ya biter ya biter” restini çektiği paket Muammer Aksoy’un çabalarıyla AYM’ye gidince 4’e karşı 11 oyla 141.- 142. maddeler de pakete girdi. 5 bine yakın solcu mahpus dışarı çıktığı gün, Adalet Partisi “kötü çocukları” bıraktığı için AYM’ye çok kızmıştı. Paketin içi nasıl doluyor? İşin özeti şudur: Tartışma hep aynı şekilde başlar. “Çok haksız yargılamalar oldu” , “düşünce suçluları hapiste”, “cezaevleri çok dolu”, “bir şans daha vermek lazım” vs. vs. Toplum henüz adını koyamamıştır. Ancak yargılamaların damla damla kaybolmuş meşruiyeti “adalet yok” hissini milletin içine yerleştirmiştir. Yeni cezaevleri yaparak, koğuşlara yeni karyolalar koyarak görüntüyü kurtarmak da yetmeyince “paketler” hazırlanır. Mutlaka öncelikle çıkması gereken “iyi çocuklar” vardır. Onlar çıkarken çıkmasa ayıp olacak “kader mahkûmu” dedikleri de pakete atılır. Düzenin “kötü çocukları”, toplum vicdanının çıkmalarını asla kabul etmeyeceği bazı adli mahpuslar ve iktidarın çıkarmak isteyip de çözüm bulamadığı fazla kire bulaşmış kimi “iyi çocuklar” ile birlikte içeride kalır. O günkü siyasi güç dengelerine, devlet kurumlarının (AYM gibi) kabullerine, toplumsal desteğe, hatta şimdi olduğu gibi olağanüstü durumlara göre paket daralır ya da genişler. Toplumun asıl meseleyi, “adaletsizliği yaratan düzen” konuşması biraz daha ertelenmiştir. “Paket kapsamı” denilen, kime göre, neye göre diye sorduğumuz çizgi böyle çizilir. Uzağa gitmeye gerek yok… 31 Mart 2011’de 33 madde ve 4 geçici maddeden oluşan Birinci Yargı Paketi çıktı. 26 Ağustos 2011’de 44 maddeden oluşan İkinci Yargı Paketi çıktı. 2 Temmuz 2012’de 107 madde ve 3 geçici maddeden oluşan Üçüncü Yargı Paketi çıktı. 11 Nisan 2013’te 27 maddeden oluşan Dördüncü Yargı Paketi çıktı. Sorarsanız sorunlar paket paket çözülecekti. Üçüncü paket sırasında hapisteydim. Her paket o gün Silivri’deki davalar üzerinden konuşuluyordu. Ama her paketin ardından “kötü çocuk” sayılanlar hapiste kalmaya devam etti. Tablo, yargıdaki FETÖ statükosunun değişmesiyle yıkılabildi. Ancak yeni gelenler eski usulleri yeni yöntemlerle sürdürünce adaletsizlik tepeleri yine büyümeye başladı. Mesele af değil adaletsizlik Düşünün, 2010 yılında hapishanelerin kapasitesi 114 bin 831’di ama 120 bin 814 kişi hapisteydi. 2012’ye gelindiğinde yatak sayısı artırılıp kapasite 146 bin 705’e çıkarken hapishanelerde 136 bin 20 kişi kalıyordu. Bugün ise hapishanelerin kapasitesi 233 bin kişi, ancak cezaevlerinde 246 bin kişi kalıyor. Asıl soruna sırtını dönen, patlak lastiği şişirmeye, paketlerle yama yapmaya devam ediyor. Serbest bırakılan 18 yaş altındaki çocukların yüzde 70’inin bir yıl içinde, 18-20 yaş aralığındakilerin iki yıl içinde cezaevine geri dönüşünün nedenini sorgulamayan sistem, böyle de devam edecek gibi. Haliyle biz de paketler için kavga etmeye devam edeceğiz. Yanlış anlamayın. İtirazım affa değil. Aksine, hapishaneleri dolduran eylemlere “hafifletici neden” olan düzen, affa da gerekçe oluşturuyor. İtirazım, kendine “iyi çocuk” seçen iradeye. Siz, içerdekiler affediliyor sanıyorsunuz ya… Aslında ahlak direğini yanlış tepeye dikmiş, namus atını yanlış yöne sürmüş, terör damgasını yanlış yere vurmuş, ürettiğini yanlış şekilde paylaşmış bir düzen, adaletsizliğin bahşişini veriyor.",https://www.cumhuriyet.com.tr/yazarlar/baris-terkoglu/iyi-cocuklar-paketi-1733302
Barış Terkoğlu,Rahatsızlıktan dolayı özür dilemeyiz!,30 Nisan 2020 Perşembe,"“Hükümet verimsizse, kadroları fazla şişkinse ve vergi manyağıysa, insanların onunla ilgili kaygı duymasındansa hükümetin bunların hepsi birden olması daha iyi.” Polisteki gözaltında hücresinde bulduğum Fahrenheit 451’deki satırlar, hapishaneye geldiğimde aklımdaydı. Cezaevine gelip oturduğumda ilk fark ettiğim yeni sayılacak binanın duvarlarındaki çatlaklar, rutubetten dökülen sıvalar, akmış borulardı. Ağzımdan dökülüverdi: “Kim bilir kimleri zengin etmişler.” Gerçek çoğu zaman ayrıntıdadır. Fotoğraf kadar köşesindeki leke de önemlidir. Hapiste ilk gün bir radyom oldu. TRT Radyo 1’i yakaladım. Cumartesi sabah duyduğum ses, devletin radyosundan bize hakaret ediyordu. Yetmiyor, vasat bir sosyoloğa bize hakaret ettiriyordu. Ben sözlere değil, sesin sahibine odaklandım, tanıdıktı. OdaTV’ye operasyon kampanyasına Pelikan trolleriyle önderlik eden Ersoy Dede’ye aitti. Eşinin TRT’de çalıştığını biliyordum. Meğer o da hafta sonları programa başlamış. Aile bütçesine devletten bir maaş daha eklenmiş. Elbette savcıların koltuk altında bize sövme özgürlüğü var. Ama burası TRT, devletin kanalı. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet TRT’nin asıl patronu kim? Hemen Ozan Bingöl’ün “Vergi Sistemini Anlama Kılavuzu”nu açtım. Televizyonu, radyoyu zaten biliyorsunuz, ama radyolu duşakabine, akıllı kol saatine, cep telefonuna bile TRT payı ödüyoruz. 3 bin liralık televizyonun 330 lirası TRT bandrolü. Bir de bandrolün ÖTV’si ve KDV’si ekleniyor. Ödediğimiz elektrik faturalarında enerji satış bedelinin yüzde 2’si TRT payı. Onun da üzerine KDV biniyor. Gümrükten Türkiye’ye 2 bin liraya giren bir telefon kâr eklenmeden 3 bin 894 lira oluyor. 200 lirası TRT bandrolü. Yine onun KDV’si var. Videoda, bilgisayarda, arabanın radyosunda, navigasyon cihazında hatta bazı buzdolaplarında TRT payı var. 2013-2016 aralığında, yani 4 yıl, sadece bandrollerden TRT’ye 2 milyar 800 milyon, elektrik faturalarından 3 milyar 300 milyon lira aktarıldı. 2016 faaliyet raporuna göre ilan ve reklam, TRT gelirlerinin sadece yüzde 6’sı. Yetmeyince, devlet bütçesinden TRT’ye para da aktarılabiliyor. Yani... Biz şimdi kavga ediyor gibi duruyoruz ya. 1 Mayıs 1964’te “kamu yayıncılığı” yapsın diye TRT’ye kamudan gelir toplama hakkı verildi. Bu satırları okuyan okur, gazetemizi satan bakkal, hatta hapishanede ben, TRT’ye her ay milyarlar veriyoruz. Bilal Erdoğan’ın sınıf arkadaşı olan genel müdürü de Pelikan Yalısı’nın şişirdiklerine “maaşlar” ödüyor. Onlar da, TRT’nin asıl sahibine, yani bizlere hakaret ediyor. Asıl tartışmamız gereken de bu, kamunun imkânlarının üzerine çiftlik kuranlar. Özel işini yaparken devletin mumunu söndüren Hazreti Ömer menkıbeleriyle büyüyenler, şimdi devletin malını Pelikan kuşlarının viskisine meze yapıyor. Turkuvaz’dan çıkan CEO 1. Silivri döneminde yan koğuşumda Yalçın Küçük kalırdı. Sabahları gazeteleri bitirince avlunun ortasındaki rögar kapağına vururdu. Kanalizasyon borusunun sesi iletmesine “telefon hattı” derdik. Kulağımı rögar kapağına dayayınca Yalçın Hoca sıra dışı analizler yapardı: “Barış Bey, farkında mısınız, Tayyip Bey’in fotoğrafı 4 gündür Hürriyet’in ana sayfasında yok”. Ona göre Hürriyet’in ana sayfası, sistemin hareketinin resmiydi. 2. Silivri döneminde bayrağı devraldım. Fotoğraf saymaya başladım. Elbette Hürriyet’in el değiştirmesiyle “Erdoğan’ın görünmeme sorunu” ortadan kalkmıştı. Ama bariz bir durum vardı ki Berat Albayrak fotoğrafı da neredeyse onun kadar yer buluyordu. Fotoğraf elbette gündemde olma ölçüsüydü. Yazıları okumayan biri, eski sistemdeki Cumhurbaşkanı ile Başbakan diyebilirdi. Sadece Albayrak mı? Bazı CEO’lar da nedense gazetelerde çok görünür oldu. Mesela Türk Telekom CEO’su Ümit Önal. Sıkça verdiği röportajlar ile yer aldığı haberler bir yana, korona kampanyasına 10 milyon-15 milyon bağış yapan patronların arasında onun da fotoğrafı var: “Ben de bu ayki maaşımla katılıyorum.” Genç CEO’yu merak ediyorum. Hele iletişim fakültesinden mezun olup, yıllarca “reklam pazarlamacılığı” yapıp, Türk Telekom’un CEO’luğuna yükselmek zor olmalı. Özgeçmişindeki ayrıntıyı görünce şaşırmıyorum: “Sonrasında TMSF bünyesindeki medya şirketlerinde yöneticilik yaptım. Bu şirketlerin satışı olunca özel sektörde çalışmaya başladım. Turkuvaz Medya Grubu’nda 8 yıl yöneticilik yaptım.” Hariri ailesinin krize soktuğu Türk Telekom’un çiçeği burnundaki CEO’sunun sıçramasında Berat Albayrak ile yaşadığı kesişme, “hiçbir şey sürpriz değil” dedirtiyor. Yönetim kurullarındaki akrabalar Gazetemizde Hazal Ocak’ın hazırladığı Kuzguncuk’taki kaçak yapılaşma haberini günlerdir konuşuyoruz. Mesele arazi ve inşaattan da fazla. Cumhurbaşkanlığı İletişim Başkanı Fahrettin Altun’un eşinin olayın ardından yaptığı açıklamayla hatırladık. Fatmanur Altun, hem KADEM’in yönetim kurulunda hem de TÜRGEV’in başında. Sivil toplum kuruluşu görünümündeki bu kurumları kimlerin yöneteceği kendi kararları. Ama bu kurumlara kamunun imkânları yağdırılınca konu hepimizi ilgilendiriyor. Hele Fatmanur Altun, bir de bunların yanında THY’nin yönetim kuruluna da getirilince işler daha da karışıyor. Kadın politikalarına, kamu eğitimine yön verirken buna Türk sivil havacılığı da ekleniyor. Kamu varlığı “aile meselesi” haline getiriliyor. Konunun sahiplerine “susun” deniliyor. Burada daha önce yazdım. Saray’daki politikalara yön veren SETA ile Pelikan bildirisinin yazıldığı meşhur yalıdaki oluşum birbirini tamamlayan iki yapı. Hatta mensuplarının birçoğu, liderleri de aynı. Fahrettin Altun da SETA’dan Saray’a giden isimlerden sadece biri. “Pelikan hassasiyeti” ile bilinen İstanbul Adliyesi’ndeki “İstanbul Grubu”nun bir kaçak yapı haberine terör soruşturması açmasını şimdi anladınız mı? Ya da Altun’a en çok sahip çıkan kimdi? Hem SETA’da hem Cumhurbaşkanlığı’nda hem Sabah’ta çalışma arkadaşı olan Burhanettin Duran. Malum, Altun Cumhuriyet’i Basın İlan Kurumu’na (BİK) şikâyet etti ve cezalandırılmasını istedi. Peki, BİK’in başında kim var? Burhanettin Duran’ın kardeşi Rıdvan Duran. Perde arkasında ahbap düzeni Uzatmayayım, Türkiye’de son dönemde el değiştiren hangi koltuğu kazırsanız altından aynı odak çıkıyor. Adliye, medya, Cumhurbaşkanlığı, kamu şirketlerinin yönetimleri, bürokrasi bir tür “Aile Arasında” halinde. Ve halkın önüne sürekli vatan, millet, terör söylemiyle çıkanlar perde arkasında ahbap düzeni kurmuş durumda. Tek tek meseleleri tartışırken, arkadaki “büyük fotoğraf” bize çok fazla şey söylüyor. Romanda yazdığı gibi, “rahat bırakılmamıza gerek yok, aslında arada sırada rahatsız edilmemiz gerek.” İçinde olduğumuz düzeni görmek için ihtiyacımız var. Verdiğimiz rahatsızlıktan dolayı özür dilemeyiz!",https://www.cumhuriyet.com.tr/yazarlar/baris-terkoglu/rahatsizliktan-dolayi-ozur-dilemeyiz-1735928
Barış Terkoğlu,Terörle yargılayan terör,11 Mayıs 2020 Pazartesi,"Korku, iki ucu keskin bir bıçak mı? Korkutanın kendisi de bir başka korkunun sahibi mi? Natascha Kompusch kaçırıldığında 10 yaşındaydı. Bodrum katındaki hapisliği 6 ay sürdü. Delirmek üzereydi. Sapığı Wolfgang Priklopil, üst kata çıkmasına izin verdi. Televizyon izlemesine ve gazete okumasına iki yıl sonra müsaade etti. Kabullenilmiş gardiyan-tutsak ilişkisi öyleydi ki birlikte dışarı çıktıklarında Natascha kurallara uyuyordu. Hep kaçmayı düşündü. Ama içine yerleşmiş “öldürülme korkusu” buna engel oldu. 8. yılında yani 18 yaşında, korkusunu yendi ve kaçtı. Rehinesi elinden kaçan Wolfgang’ın korktuğu başına gelmişti. Trenin altına atlayarak intihar etti. Teslim olan da teslim alan da korkunun farklı yüzlerini içinde taşıyordu. Cumhuriyet’in “Susmayacağız” yazan tek kelimelik manşetine bakıyorum. Hemen altında iki başlık var. Biri “Korkutamazsınız”, öbürü “Yıldırma politikası”. Sözlüğü açıyorum: “Terör” kelimesinin karşısında “yıldırma, korkutma” yazıyor. Demek; çoğu zaman kanla, bombayla, silahla andığımız terör aslında, korkutma ve yıldırma eylemi. Yani Cumhuriyet’e terör soruşturmaları açanlar, aslında ellerindeki araçlarla terör kelimesinin içini dolduran eylemleri yapıyor. Korkutmaya, yıldırmaya çalışıyor. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet “Yargıyla terör olur mu?” demeyin. FETÖ iddianamelerinde bakın ne yazıyor: “Örgüt, son yıllarda adeta bir ‘korku imparatorluğu’ oluşturmayı başarmıştır.” FETÖ dönemi yargısı böyle suçlanıyor. Bir zamanlar kumpas davalarında sanıkların yaptığı tarifin, bugünün iddianamelerinde yazdığını görüyoruz. Peki, FETÖ’nün yarattığı “korku imparatorluğu”nun yerine yenisini koyanlara ne diyeceğiz? Fotoğrafa terör davası Cumhuriyet gazetesi ile yolumuz iki farklı dönemde iki farklı terör soruşturmasıyla kesişti. Birincisi FETÖ dönemi... 2008 yılında Ergenekon davasının başlamasına bir ay vardı. Yine bir ramazan ayıydı. Kumpas davasını hazırlayan polisler, Beşiktaş’taki özel yetkili savcılığın yakınındaki iskeleye tekneyle geldiler. Adliyenin savcı ve hâkimleri de tekneye bindi. Hep birlikte Boğaz gezisi yaptılar. Ardından Kandilli’deki iskeleye yanaştılar. Topluca yürüyerek sahildeki korunun içinde bulunan restorana oturdular. Oturma planı önceden ayarlanmıştı. Ergenekon davasını yönetecek mahkeme başkanının iki tarafına soruşturmayı hazırlayan FETÖ’cü polis müdürleri yerleşmişti. Ezan okununca oruçlarını açtılar. İftar, aslında bir tür ikna turuydu. Yemeğin fotoğraflarını organizasyonu düzenleyen polislerin fotoğrafçısı çekti. Ardından katılımcıların her birine günün anısına fotoğraflar dağıtıldı. Bu tuhaf akşamın fotoğrafları elden ele dolaştı. Bazı gazetecilere kadar ulaştı. Ancak hiç kimse yayımlamaya cesaret edemiyordu. OdaTV hiç düşünmedi. Haberi ben hazırladım. Ardından FETÖ mahkemelerine ilk darbeyi vuran fotoğrafları yayımladık. Kamuoyunda çok ses getirdi. Ancak hâlâ hiçbir gazete yayımlamaya cesaret edemiyordu. Biri hariç: Cumhuriyet. Elbette FETÖ savcıları boş durmadı. Haber değeri olan, hatta bu nedenle gazetecilik ödülleri alan haber için “bir suç” buldular. “Kamu görevlilerini terör örgütlerine hedef gösterme” suçlamasıyla dava açtılar. Haberde ne terör ne de hedef gösterme vardı. Ama yargı hesaplaşmalara meze yapılmıştı. O kadar ki dava başladığında duruşmaya gelen mahkeme başkanı, fotoğraflardaki hâkimlerden biriydi. Kendi fotoğrafı için karar verecekti. O gün sanık sandalyesinde ben ve Cumhuriyet’in yazıişleri müdürü (Güray Öz) oturuyordu. Savcılar, hâkimler, polisler, AKP-FETÖ medyası üzerimizde tepindi. Ancak yıllar sonra haberin değeri anlaşıldı. Bazı “büyük gazete”ler, “biz yayımlayamamıştık” itirafında bulundu. FETÖ sanığı FETÖ savcısı İkincisi daha yakın... Cumhuriyet gazetesinin önceki yönetimine ve yazarlarına açılan FETÖ davasıyla ilgili. Soruşturmayı yürüten ve gözaltı operasyonları yapan savcı Murat İnam’dı. FETÖ soruşturması yapan savcı İnam, aynı zamanda FETÖ davasının sanığıydı. Örgüt üyeliği dahil birçok suçlamadan hapsi isteniyordu. En önemlisi, İnam’ın yargılandığı davanın konusu usulsüz dinlemelerdi. Yani “korku imparatorluğu” denilen eylemin esası. Murat İnam, benzer durumdaki savcıların aksine ihraç edilmemişti. Hatta görevde kalması için oy kullanan iki HSK üyesi de bir süre sonra FETÖ davalarının sanığı olmuş, görevden alınmıştı. “Birileri” FETÖ sanığı İnam’a “olur mu” denilen FETÖ soruşturmalarını yaptırıyordu. Barış Pehlivan OdaTV’de dünyanın her yerinde haber değeri taşıyan bu olayı gündeme taşıdı. Öyle tartışma yarattı ki AKP’den bile “keşke başka savcı görevlendirilseydi” açıklamaları geldi. Ancak tuhaf bir şey oldu. Barış Pehlivan yanımda otururken telefonu çaldı. Arayan polisti. İstanbul Cumhuriyet Savcılığı’nın ifadeye çağırdığını haber veriyordu. Suçlama tanıdıktı: “Kamu görevlilerini terör örgütlerine hedef göstermek”. Olay duyulunca Meclis’te tartışma çıktı. CHP’liler Adalet Bakanı’na “sizin bile eleştirdiğiniz olay nasıl terör olur” diye soruyordu. İstanbul Cumhuriyet Savcılığı, FETÖ’den yargılanan kendi mensubu olunca, “bizimkine dokunmayın” diyerek gazetecilere savaş açmıştı. Tepkiler büyüyünce savcılık geri adım attı. “Gelmenize gerek yok” denildi ve soruşturma bitti. “Terör” suçlamasının “korkutmak ve yıldırmak” için kullanıldığı öyle açığa çıkmıştı ki mızrak çuvala saplanmıştı. Korkutan da korkuyor Kilisenin “sapık” dediklerini cezalandırmak için kurduğu engizisyonun terörünü biliyoruz. “Keşiş savcılar”, “sapık”ları ararken, tüm halk hafiyelik etmekle yükümlüydü. Mahkemeye düşen suçlu sayılırdı. Suçsuz olan bunu ispatlamalıydı. İftiralar da yargılamanın parçasıydı. “Sapık” dedikleri bazen başka inançlar, bazen bilim insanları, kimi de yazarlar oldu. Bugün Roma’da Giardino Bruno’yu yaktıkları yerde, dönemin devleti tarafından desteklenen dinci teröre, geçenlerin lanet okuduğu Bruno heykeli var. Cumhuriyet’te Alican Uludağ’ın, Hazal Ocak’ın, Seyhan Avşar’ın, Zehra Özdilek’in haberlerine açılan “kamu görevlisini terör örgütlerine hedef gösterme” soruşturmaları bize tanıdık geldi. Yargılayanlar değişse de bir zihniyet kendini farklı isimlerle sürdürüyor. Don Kişot’ta yazdığı gibi: “Korkunun pek çok gözü var, yeraltındaki şeyleri bile görür!” Emin olun, terörle korkutan terör sahipleri de korkuyor!",https://www.cumhuriyet.com.tr/yazarlar/baris-terkoglu/terorle-yargilayan-teror-1738095
Barış Terkoğlu,Aklınız ve gözünüz hazırsa başlayalım,02 Nisan 2020 Perşembe,"Siz de hayret ediyor musunuz? Bazen arkadaşınız, komşunuz, meslektaşınız bile olurlar. İlk sürtüşmenizde bir anda defterlerini açarlar. Hangi tarihte ne kabahat işlemişseniz sayıp dökerler. Şaşırır kalırsınız. Nasıl biriktirmiş diye sorarsınız kendinize. Hayır, özel bir meseleden bahsetmeyeceğim. Aksine, hepimizin önünde yaşanan bir tuhaflıktan söz edeceğim. Zira vaka kimsenin sorgulamadığı derin ipuçları barındırıyor. “İktidar içindeki çete” diyorum ya, işte ona dair delil olma potansiyeli taşıyor. Haberde yok yok Çok uzak değil. Gezi davası kararı 18 Şubat akşamı verildi. Yargı iktidarın hedefindekilere ceza yağdıracak diye beklerken, tüm sanıklar beraat etti. Elbette sonuç malum çeteleri memnun etmedi. Önümde bir haber duruyor. 26 Şubat’ta yayımlanmış görünüyor. Haliyle en çok bir haftada hazırlanmış denebilir. Haberin hedefi muhalefetteki birileri değil. Gezi davasında beraat kararı veren İstanbul 30. Ağır Ceza Mahkemesi Başkanı Galip Mehmet Perk. Başlık hükmü çoktan vermiş gibi: “200 FETÖ şüphelisiyle irtibatlı çıktı.” Neler yok ki haberde? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol - Mahkeme Başkanı’nın 2 ayrı telefon hattından FETÖ iltisaklı 200’ü aşkın kişi ile irtibatının olduğu, - FETÖ’cü savcı Mehmet Berk ile 14 görüşmesinin olduğu, - FETÖ’den ceza alan HSYK’nin eski 2. Daire Başkanı Nesibe Özer ile iletişiminin bulunduğu, - KHK ile ihraç edilen ve FETÖ’nün Emniyet’teki mahrem hizmetleri içerisinde faaliyet yürütmekle suçlanan eski İçişleri Bakanlığı çalışanı Ramazan Berk ile HTS kaydının olduğu, - Hâkim Galip Mehmet Perk’in amcası H. Perk’in FETÖ üyeliğinden yargılandığı, - Öbür amcası E. Perk’in “gayri resmi eğitim verilen bir yurtla ilgili” ifadesine başvurulduğu, - Hâkimin gerçek adının Kalo olduğu, sonradan adını değiştirdiği, - Hâkim Perk’in Gezi kararından 15-20 gün önce Yargıtay ve HSK ziyaretlerinde Gezi sanıklarına ceza vereceğini söylediği… Hâkimin yargıladığı Gezi davası sanıklarına bu kadar suçlama yapılamamıştı! Sanki normalmiş gibi İlginç değil mi? Hükümet medyasında yayılan haber, bir haftalık araştırmacı gazetecilik başarısı gibi görünmüyor. Bana Ergenekon davası mahkeme başkanı Köksal Şengün’ün yaşadıklarını hatırlatıyor. Sanıklar lehine karar veren Şengün hakkında bir anda itibarsızlaştırmaya yönelik haberler yayımlanmıştı. O dönem birlikte olan AKP - FETÖ medyasında yer alan haberlerde Şengün’ün özel hayatını hedef alan telefon konuşmaları bile ortalığa dökülmüştü. O günlerde özel yetkili yargıyı eleştiren haberler yaptırıma uğrarken, yargının kendisi de bu haberlere yol vermişti. Sonradan açığa çıktı ki, Köksal Şengün’ün kariyerini bitirmek için ilişkilerde olduğu kişilere uydurma soruşturmalar açılarak Şengün’ün telefonları dinlenmişti. Bunlar da sızdırılmıştı. Hâkim Perk’i tanımıyorum. Belki de suçlamalar doğrudur. Benim ilgilendiğim konu bu değil. Hatta… Haber çıktıktan sonra Yargıtay’daki kaynaklara sordum. Yargıtay’da Perk’in “Gezi davasında ceza vereceğim” dediğinin konuşulduğunu anlattılar. Tuhaf olan, o gün kimsenin “Bunu önceden açıklamanız doğru değil” dememiş olması. Perk ceza vermeyince yaşanılan sanki normalmiş gibi istihbarata dönüşmesi. Tehdit ya da şantaj yok Bu kadar değil… İstanbul Adliyesi’ndeki kaynaklara, Hâkim Perk’in bir ekip kavgasının içinde olup olmadığını sordum. Belki şaşıracaksınız, ama ben şaşırmadım. Adliye’de Hâkim Perk’in referansının “İstanbul Grubu” denilen ekip olduğu konuşuluyor. Son dönemde Adalet Bakanı ile karşı karşıya gelmesiyle adını duyuran, İstanbul Adliyesi’ni yönettiği söylenen, iktidar içindeki bir hiziple hep yan yana gelen ekip, belli ki, Hâkim Perk’e önce referans oldu. İstediği gibi bir karar vermeyince ise dövmeye karar verdi. Gezi’deki beraat kararının ardından HSK’nin de Hâkim Perk hakkında inceleme başlattığını biliyoruz. Nitekim bahsettiğim haberde de “HSK müfettişleri tarafından yürütülen soruşturmada mahkeme heyetine yönelik ‘şantaj’ ve ‘tehdit’ olup olmadığı mercek altına alındı” ifadeleri yer alıyor. Konuştuğum kaynaklar HSK müfettişlerinin böyle bir bulguya rastlamadığını, bunun devletin zirvesine de iletildiğini söylüyor. Yani sanıklar mahkemeyi tehdit etmemiş. Yargıyı tehdit eden yapılanma Bu kadar değil… Hâkim Perk karardan sonra ne yaptı diye merak ettim. Başkanı olduğu 30. Ağır Ceza Mahkemesi kritik bir davaya daha bakıyordu. O davada Adnan Oktar Grubu yargılanıyordu. Hâkim Perk’in söz konusu davaya katıldığını, mahkemeyi yönetmeye devam ettiğini öğrendim. Yani Perk’e yönelik herhangi bir tasarrufta bulunulmamıştı. Ancak hükümet medyası yazdıklarıyla, Perk’in kararları üzerinde aleyhinde kullanılacak bir şüphe yaratmıştı. Sanırım ne düşündüğümü anladınız. Hâkim Perk hakkında toplanan bilgilere bir haftalık gazetecilik araştırmacısı olarak bakmıyorum. Belli ki yargıda görev yapan kritik isimler ile ilgili devletin içerisinde “dosya biriktiren” bir yapı var. Bu yapı elindeki bilgilerin gölgesini mahkemelerin üzerinde sallandırıyor. Aslında asıl tehdit ve şantajı bu yapılanma yapıyor. Hâkimlerin ya da savcıların “istenmeyen kararları”nda eldekiler ortalığa seriliyor. Mekanizmalar farklı olsa da sistem bir dönem FETÖ’nün yargıyı araç olarak kullanmasını hatırlatıyor. Adalet Bakanı’nın bu tür yapılar için kullandığı “aynı maklubeye kaşık sallayanlar” tespitinin tesadüf olmadığını düşündürüyor. Hâkim Perk’i hedef alanlar o sofradan kalkmış gibi görünüyor Köksal Şengül’e kurulan kumpası 10 yıl önce yazmıştım. O yazı OdaTV davasında tutuklanma delillerinden biri yapılmıştı. Olup biten ise “bir sonraki dönem”de anlatılmıştı. Görmek ne karmaşık bir eylem. Gözbebeklerimizin büyümesi karanlıktayken görebilmek için yarattığımız refleks olabiliyor. Mağara söylencesindeki gibi insan karanlıktan aydınlığa çıktığı an bile göremeyebiliyor. Görmek; nesnenin aydınlığına, gözün çabasına ve aklın idrakina dayanan bütüncül bir durum aslında. Bazı olayları bu nedenle ancak ardımızda bıraktıktan sonra görebiliyoruz. Aklımız ve gözümüz hazırsa şimdi ihtiyacımız ışık, daha çok ışık.",https://www.cumhuriyet.com.tr/yazarlar/baris-terkoglu/akliniz-ve-gozunuz-hazirsa-baslayalim-1730752
Barış Terkoğlu,Osman Kavala’nın 6 buçuk saati,20 Şubat 2020 Perşembe,"Siz hiç tahliye oldunuz mu? Ben bir kez oldum. Mahkeme kararları yüzümüze okunmuyordu. Hücredeki televizyonda gördüm. İlk içimden geçen, şimdi ardımda bıraktığım insanlar ne olacak endişesiydi. Birlikte son kez kahve yaptık. Belki bir daha görüşemeyiz diye “bundan sonra” ile başlayan cümleler kurduk. Kahve bitmeden kapı açıldı. Görevliler “Hadi” diyordu. Hepimiz bürokrasiden şikâyet ederiz. Ama Türkiye’de tahliye kadar hızlı bürokrasi görmedim. Mahkeme, kararı bilgisayar sistemine yükler. Cezaevi sizi hemen kapının önüne bırakır. Artık dışarıda olması gereken adamın sorumluluğunu kimse almak istemez. Devlete bir yudum su, bir lokma yemek yükü olmanız uygun bulunmaz. İnsanın gözü dünyayı, kendi yaşamının izin verdiği kadar görüyor. Salı günü Gezi davasından sonra ilk bunu gördüm. Beraat kararı 14.47’de okunmuştu. Neredeyse saat akşam 9 olduğu halde Osman Kavala halen cezaevinden çıkmamıştı. Bir süre sonra gözaltı haberi geldi. Benim aklımda ise o soru vardı: O 6 buçuk saatte neler oldu? Bakan’ın son bir haftadaki mesajları Biraz geri gidelim mi? Hayır, hayır! Adalet Bakanı Abdulhamit Gül ile Pelikancılar arasındaki kavgayı zaten bu köşede defalarca okudunuz. Bir ucu İstanbul Grubu denen yapıyla çekişmeye, bir ucu Ankara’da HSK’deki bazı isimlerin tasfiyesine, bir ucu Antalya’da Cumhurbaşkanı avukatlarının karıştığı skandallara uzanan gerilimler biliniyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bu kadar değil... Kimilerinin “güvercin” saydığı Adalet Bakanı, sürekli yargıdaki bazı “şahin” pratikleri eleştirmesiyle gündeme geliyor. Bu hafta da pek farklı olmadı. Adalet Bakanı birkaç günde peş peşe mesajlar verdi. “Yeşil pasaportu verdik, her ülkeye avukatlar gidebiliyor ama bugün adliye koridorlarında ‘ben hâkim, savcı hatta kaleme ulaşamıyorum’ diye şikâyet geliyorsa atmamız gereken adımlar var demektir.” “Millet olarak beklentimiz savcı önce kendisi ikna oluyorsa delille bulguyla, o vatandaş hakkında dava açsın. Savcı ‘ben açayım mahkeme karar versin’, mahkeme ‘ben karar vereyim istinaf yanlışsa bozsun’, istinaf ‘ben karar vereyim Yargıtay bozsun’ diyerek vatandaşı ve ceza adaleti duygusunu incitmek kimsenin hakkı değildir.” “Adalet bir sayı ve skor işi değildir. Kaç dava açtığımız, kaç dosyayı karara çıkardığımızdan daha önemli olan adaleti ne ölçüde gerçekleştirdiğimizdir.” Bakan’ın kendi dukalığını kurduğunu düşündüğü kimi mahkemelerden, savcılıklardan şikâyet ettiği belliydi. Sözlerin özellikle İstanbul’da kimi yerlere gittiği de. Adliyede son 4 yıldır “bazı seçilmiş avukatlar” dışında avukatların giremediği katlardan, delilsiz yazılan iddianamelerden, toptan verilen kararlardan, içine zehir bulaşmış dosyalardan bahsediliyordu. Pek çok kişiye göre, salı günü çıkan beraat ve tahliye kararı, Adalet Bakanı’nın yarattığı atmosferin sonucuydu. Öyle ya, Avrupa İnsan Hakları Mahkemesi kararlarını dikkate almayan, Kavala’yı iki yıldan fazla süredir tutuklu yargılayan mahkemeden böyle bir kararın çıkacağına sanıklar bile inanmıyordu. İşte o 6 buçuk saatlik tuhaf olaylar bundan sonra başladı. 6 buçuk saatte hazırlanan çözüm Anlatılan odur ki, kimi savcıların telefonlarının pilleri bitti. Tahliye edeceklere “bekleyin” telefonları edildi. Karar çıktı ama “nasıl içeride tutarız” müzakereleri yapıldı. Çok da düşünmeye gerek kalmadı. Tek bir çözüm bulundu. Osman Kavala hakkında 2017 yılında açılmış ama iddianamesi hazırlanmamış bir soruşturma daha vardı. Kavala o soruşturmada da daha önce, 1 Kasım 2017’de tutuklanmıştı. Soruşturma gizli yürüdüğü için içeriğini bilmiyoruz. Ancak 11 Ekim 2019 tarihinde savcı Yakup Ali Kahveci bir karar verdi. “Tutuklama tedbirinin devamının artık ölçülü olmayacağı değerlendirildiğinden, tutuklama tedbirine gerek bulunmadığı anlaşıldığından” diyerek mahkemeye bile çıkarmadan, hakkında resen tahliye kararı yazdı. İşte 4 ay önce bizzat soruşturma savcısının serbest bıraktığı Kavala, Gezi davasından beraat edince hakkında bu dosyadan gözaltı kararı verilmesi kararlaştırıldı. Birkaç saatte yeni delil mi bulunmuştu? Bir eylem hazırlığı mı vardı? Elbette ki hayır. Yargının kimi mensupları, “hukuka nasıl ulaşırız” formülünün peşinde değildi. Bir şahsı nasıl tutuklar da “yukarıdan eli sırtımızda olanları” memnun ederiz diye düşünüyorlardı. Tablo “biz bu filmi bir yerde görmüştük” dedirtiyordu. Adalet Bakanı’nı değiştirmek istiyorlar Öyle görünüyor ki bu olaydan sonra birilerinin cebindeki “yeni Adalet Bakanı” kartları yeniden karıştırılmaya başlanacak. Biri Saray’da, biri önemli davalarda, biri partide olan hukukçuların kulakları çınlatılacak. Hep Soros’u tartışıyoruz ya... Yakın döneme kadar Soros’un fonladığı Açık Toplum Vakfı’nın yönetim kurulu başkanı Can Paker’di. Yine Soros destekli TESEV’in başında da o bulunuyordu. Kendi anılarında anlattığına göre Paker ile Kavala’nın yolları FETÖ meselesinden ayrıldı. Zira Kavala ve arkadaşları FETÖ kumpaslarına karşı tavır almıştı. Paker ise Pensilvanya’da yüz sürdüğü Gülen’in hızlı bir destekçisiydi. Hadi, “Gezi” diye tartıştık da, şimdi Kavala’yı yeniden gözaltına aldıkları soruşturmanın konusu 15 Temmuz FETÖ darbesi. Bugün Pelikancıların yalısında siyaset dersleri veren Paker, kendi anılarıyla Kavala lehine tanık olur mu? Bilmiyorum, merak da etmiyorum. Benim merak ettiğim daha başka... Pelikan medyası günlerdir “CHP, RAND, rapor, asker, darbe” kelimeleri geçen haberler yapıyordu. Haliyle herkes onların rüzgârıyla “hayali darbe”yi tartışıyordu. Ortalık karıştıktan günler sonra dün Cumhurbaşkanı çıktı ve “böyle bir şeye siz inanıyor musunuz? Bunlar tamamen bir kumpanya” dedi. İşte şaşırdığım bu. Nasıl oldu da tam da yeni partileri ya da siyasi ayakları konuşurken, Erdoğan yıllar sonra bir anda “darbe, Gezi, CHP, FETÖ, Esad...” tablosunun karşısına kendisini yerleştirebildi. Hareketinin parçalarını kendisinde toplayabildi. Yaratıcılık mı, şans mı, lütuf mu? Bu tabloda unutmamamız gereken başka. Hukuk, dostlarımız geldiğinde dolaptan çıkaracağımız zeytinyağlı dolma değildir. Düşmanlarını dahi tartabilen zamansız ve hassas bir terazidir. Cumhuriyetin en kalın kolonu, yurttaşlara eşitliği hatırlatacak örtüdür. Cumhuriyetin kurumlarını mahkemelerle sakatladılar. Yeniden kuruluş belki mahkemelerde değil ama kuşkusuz mahkemelerle olacak.",https://www.cumhuriyet.com.tr/yazarlar/baris-terkoglu/osman-kavalanin-6-bucuk-saati-1721951
Barış Terkoğlu,Önümde duran bordo mavi karar,19 Mart 2020 Perşembe,"Yakışıklı oğlan ile güzel kız koridorda çarpışıyor. Eğilip dökülenleri toplarken ikisinin de eli aynı kitaba uzanıyor. Ortak noktaları meğer o yazarmış. Hep filmde izliyoruz. Ancak pek düşünmüyoruz. Tesadüfler kendiliğinden midir? Yoksa biz onları hazırlar mıyız? Yıllardır yakınımızda olanı fark etmek için o anı yaratır mıyız? Gözaltına alınmadan iki gün önce gazetemizin avukatı aradı. Bakan Berat Albayrak’ın, Trabzonspor ilişkisini anlattığım yazıma dava açtığını haber verdi. İki gün sonra savcının odasına girdiğimde duvarda asılı çerçevelenmiş imzalı Trabzonspor formasını görmek gülümsememe neden oldu. Aklım, kendi vereceğim ifade kadar 27 Şubat’ta takip ettiğim o duruşmadaydı. Bakırköy 4. Asliye Ticaret Mahkemesi’ndeki duruşmanın konusu, adı üstünde bir “ticaret” davasıydı. Ama davanın içeriği, Trabzonspor ile devletin ekonomik imkânları arasındaki ilişkiye dair bir kapı açıyordu. Üstelik... Bir taraf delil olarak devletin resmi belgesini koyuyordu. Kafanız mı karıştı? Her şeyi baştan tane tane anlatayım... Mahkemeye sunulan karar İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Tartışmanın odağındaki şirketin adı Erfa Mühendislik Turizm İnşaat Taahhüt Sanayi ve Ticaret AŞ.. Erfa, ortaklı bir şirket. Yüzde 58’inin sahibi olduğu ortağın hakkındaki FETÖ iddiaları nedeniyle, şirketin yönetimine 21 Ekim 2016 İstanbul Anadolu 1. Sulh Ceza Hâkimliği kararıyla kayyım atandı. Şirketin kalan yüzde 42’sine ise Hat-San AŞ isimli bir başka grup sahipti. Haliyle kayyım kararıyla birlikte, büyük hisseleri TMSF’nin (Tasarruf Mevduatı Sigorta Fonu) atadığı kayyımların yönettiği bir tablo ortaya çıktı. Son yıllarda kayyımların yönetme şekillerine dair tartışmalar burada da baş gösterdi. Gelelim konumuza... Önümde bir devlet raporu duruyor. Daha doğrusu TBMM Kamu Denetçiliği Kurumu’nun tavsiye kararı. Altında Kamu Başdenetçisi Şeref Malkoç’un imzası var. 22 Kasım 2019 tarihinde verilen karar, kayyım yönetimi ile Hat-San arasında Bakırköy 4. Asliye Ticaret Mahkemesi’nde süren davaya da sunulmuş. Bedelinin altında bordo-mavi satış Kuşkusuz ihtilafa neden olan birçok mesele var. Şeref Malkoç imzalı karar ise İstanbul’un Bakırköy ilçesinde Şenlik Mahallesi’nde 275 ada 24 parselde yer alan 2 bin 407 metrekarelik akaryakıt istasyonunun ve arazisinin satışını konu alıyor. Büyük hisseyi yöneten kayyım, 15 Kasım 2018 tarihinde çok kıymetli bu gayrimenkulü Trabzonspor bağlantılı Bordo Mavi Enerji Elektrik Üretim Ticaret AŞ isimli şirketine 65 milyon liraya sattı. İşte bu karar, TMSF’nin kayyımları ile küçük ortak Hat-San AŞ’nin arasındaki gerilimin devletin tepesine kadar çıkmasına neden oldu. Her iki tarafın görüşünü alan Şeref Malkoç’un kararından Bordo Mavi AŞ’ye yapılan satışa Hat-San’ın neden itiraz ettiğini aktaralım: “Şirket envanterinde bulunan konut, ofis ve akaryakıt istasyonu gibi mal varlıklarının yanında hiçbir borcunun olmadığı, şirketin mevcut halinin sürdürülebilmesi için akaryakıt istasyonunun satışının gerekmediği, satışın alıcının bir yıl önce verdiği teklif üzerinden yapıldığı, aradan geçen süre zarfındaki değer artışı, enflasyon, döviz kuru gibi değişikliklerin dikkate alınmadığı, açık ihale/teklif alma gibi usuller uygulanmadan, ilana çıkılmadan ve piyasa değeri oluşmasına imkân tanımadan satışın gerçekleştirildiği belirtilmiştir.” Kamu Denetçiliği Kurumu kararına yansıyan ifadelerde görüldüğü gibi; Hat-San AŞ, kayyımların akaryakıt istasyonunu şirketin satışa ihtiyacı olmadığı halde ederinin altındaki Bordo Mavi AŞ’ye verdiğini söylüyor. Şeref Malkoç’un tavsiye kararı Peki, Kamu Denetçiliği Kurumu ne kadar verdi? TMSF’ye devredilen şirketlere atanan kayyımların “basiretli bir tüccar gibi yönetmesi” gerektiğine, kayyımların keyfi satış yapma yetkisinin olmadığına dair kanunları hatırlatan Şeref Malkoç kararını şöyle açıkladı: “Şikâyet başvurusunun kabulü ile; başvuranın talebi çerçevesinde sürece ilişkin gerekli denetim yapılarak sonucuna göre işlem tesis edilmesi hususunda TMSF Başkanlığına tavsiyede bulunmasına...” Özetle Hat-San’ın şikâyet başvurusunu kabul eden Kamu Başdenetçisi Malkoç, TMSF’nin kayyımların satışına dair inceleme ve sonucuna göre işlem yapmasını istiyordu. Satışın altındaki bit yeniği Bu kadar değil... Asıl soruyu hâlâ sormadık: Kayyımlar neden bu satışı ısrarla Bordo Mavi AŞ’ye yapmak istedi? Ya da Bordo Mavi AŞ bu satıştan ne elde etmiş olabilir? Mesele, ederinin altında bir yer kapmaktan ibaret mi? Şeref Malkoç’un kararının, kayyımlar ile Hat-San arasındaki davanın 27 Şubat tarihli duruşmasına sunulduğunu söylemiştim. Söz konusu duruşmada Hat-San avukatı bu sorulara yanıt verecek iddialarda bulundu. Söylediğine göre Bordo-Mavi AŞ 65 milyona satın aldığı gayrimenkulün bedelini uzun süre geçmesine rağmen ödememişti. Avukatın daha da ilginç iddiasına göre; 65 milyona aldığı gayrimenkulü ipotek ettirerek iki kamu bankasından 120 milyon lira civarında kredi çekmişti. Hat-San AŞ’nin avukatının anlattığına göre, kayyımlar yönettikleri şirketin varlığını Trabzonspor’a mali destek sağlayacak şekilde kullanmıştı. Futbolun ofsaytıyla, tacıyla, penaltısıyla pek de ilgilenmediğimi söylemiştim. Üstelik seçme şansım olsa futbolun İstanbul tekelinden kurtarılmasını, Anadolu takımlarının öne çıkmasını isterim. Tabii kimi bakanların, devlet yöneticilerinin, çıkar gruplarının gölgesinde kalmamak şartıyla. Yere düşen kitap mı? Yakışıklı oğlan önce davranıp Kazancakis’in Zorba’sını yerden kaldırdı. Kıvrılan sayfayı okudu: “Dünyayı bugünkü haline getiren nedir, bilir misin? Yarım işler, yarım konuşmalar, yarım sevdalar, yarım günahlar, yarım iyilikler...”",https://www.cumhuriyet.com.tr/yazarlar/baris-terkoglu/onumde-duran-bordo-mavi-karar-1728111
Barış Terkoğlu,Saray’ın koltuğundaki kara kediler,12 Mart 2020 Perşembe,"Asır ile yüzyıl aynı şey mi? Biliyorum, eşanlamlı kullanılıyor. Ancak asır bir niteliği; yüzyıl, adı üzerinde bir niceliği anlatıyor gibi. Tarihçi Eric Hobsbawn, 20. asrı 1914 ile başlatıyor ve 1990 ile sonlandırıyordu. “Kısa 20. yüzyıl” diyordu. Demek saatimizle ölçtüğümüz ile içeriğini doldurduğumuz zaman, farklı şeyler ifade ediyor. İdlib ateşkesini tutuklandıktan bir gün sonra öğrendim. Meşhur fotoğrafta bizim heyetin ayakta dizilmesinden önce Berat Albayrak’ın ve İbrahim Kalın’ın ellerini önde kavuşturmuş hali dikkatimi çekti. Benim de hep bu pozu vermemi istiyorlardı. Ben ise bileğime kelepçe takılacağı an hariç buna izin vermiyordum. İronik ama hem Albayrak’ın hem Kalın’ın duruşu tesadüf mü? Savaş, iradeyi teslim almaktır “Uzun Şubat Harbi” diyebilir miyiz? Bu yıl 29 gün çeken şubatın başlangıcını geriye aldık, sonunu ise marta sarkıttık. “Uzun Şubat” kısmı böyle. Ya harp? Açık söylemesek de elbette Rusya ile savaştık. Yenildik mi? Bu, savaştan ne anladığımıza bağlı. Savaş, insan öldürmek değildir. Elbette harpte insan ölür, yaralanır, yıkım olur. Ancak bundan ibaret olsaydı, biz tarihimizde daha çok öldüğümüz, daha çok yıkıldığımız savaşları kazanmış sayılmazdık. Peki, öyleyse galibiyet nedir? Kuşkusuz, savaşı kazanmak “karşı tarafın iradesini teslim almak”tan başka bir şey değildir. Bir taraf “eller yukarı” ya da “eller aşağı” yapıyorsa; bu, karşının iradesine teslim olduğunun işaretidir. SETA’nın Şubat Doktrini Erdoğan, 29 Ocak 2020’de Afrika’dan gelirken “Rusya, Astana ve Soçi’ye sadık değil” diyerek ilk adımı attı. 31 Ocak’ta ise İdlib’de Rusya-Suriye operasyonlarına “seyirci kalmayacaklarını” ve askeri güç kullanabileceklerini söyledi. Böylece savaşın iki temel parçası, düşman ve güç ortaya çıkmış oldu. 1 Şubat’ta yeni politikanın sahipleri ya da akıl vericileri belirdi. Cumhurbaşkanlığı Güvenlik ve Politikalar Kurulu Üyesi Burhanettin Duran Sabah’ta daha da önemlisi SETA’nın yayın organı Kriter’de aynı vurguyu yapan iki makale yazdı. Rusya’nın ateşkesi ihlal ettiğini iddia ediyor, “Ankara ve Moskova’nın ayrışma içerisinde olduğunu” söylüyordu. “Ankara’nın sabrı taşıyor”, “yeni bir politika arayışı devre” diyerek meydan okuyan Duran, “askeri güç kullanımının seçenekler arasında” olduğunu anlatıyordu. Peki, bu kadar mı? Burhanettin Duran’ın Cumhurbaşkanlığı’ndaki görevini yanında SETA’nın beyinlerinden olduğu, iktidar içindeki Pelikan grubunun SETA’yla adının birlikte anıldığını söyleyip devam edelim. Duran, Rusya’ya karşı açılan cephede Türkiye’ye yeni bir eksen tarif ediyordu. Rusya ve Suriye’nin Avrupa demokrasilerini de tehdit ettiğini söyleyen Duran, ABD ve AB’nin Türkiye’nin yanında Rusya’ya karşı harekete geçme çağrısında bulunuyordu. En önemlisi, “Rusya’yı dengeleme yükünü sadece Ankara kaldıramaz, denge çöktüğünde Avrupa da ciddi zarar görür” diyordu. Demek Rusya ile müttefikten çok, onun tahteravallideki dengeleyicisiydik. Duran’dan sonra Pelikancılar-SETA’cılar aynı doktrini ete kemiğe büründürdü. Birkaç hafta önce ABD’nin Kasım Süleymani’yi vurmasına kadeh kaldırırken, bu kez Türkiye’yi Washington eksenine oturtacak açılımı savunuyorlardı. Şubat Doktrini’nin sonu Beklenen oldu. Türkiye, Suriye’de askeri varlığını hızla artırdı. Bu “uzun Şubat”ta ÖSO eliyle, TSK desteğiyle Erdoğan’ın gösterdiği SETA’cıların anlattığı işi yapmaya çalıştı: İdlib’de terör örgütleriyle savaşan Rusya-Suriye’yi durdurmak, ele geçirdiği topraklardan çekilmesini sağlamak. Uzun Şubat’ta ilan edilmemiş bir savaştaydık. Önde ÖSO, ardında Türk askeri harp ediyordu. Karşımızda tartışmasız Rusya vardı. Harbin sonunda kaç ÖSO’cu öldü, bilmiyoruz. Ama resmi açıklamaya göre süreç Türkiye’nin 59 şehit vermesine neden oldu. SETA’nın çizdiği politika bir fizik kuralına dayanıyordu. Momentum diyoruz. İki nesne birbiriyle çarpışıp ayrılıyor. İtme, çekme yaratıyor. Moskova ile çarpışan Türkiye, hesapta ABD-AB eksenine savrulacaktı. Öte yandan Rusya’yı tehdit sayan ABD-AB de bizimle İdlib’de buluşacaktı. Üstelik bu eski bir Osmanlı politikasıydı. Biz Florance Nightingale adındaki hemşirenin adını taşıyan bir hastanemiz olmasını, 19. yüzyılda Rusya’ya karşı Avrupa’yı kendimize müttefik edebildiğimiz savaşa borçluyduk. Ama bu kez olmadı. Ne kimse İdlib’e asker gönderdi, ne hava savunma sistemleri geldi, ne de Rusya’ya karşı somut adım atıldı. Bu öyle garip bir politikaydı ki, öğrendiğime göre sudan bir bahaneyle Sputnik Türkiye’yi basanlar, Rusya’nın resmi temsilcisi olan yayını fiilen kapatacak adımı atmaya bile çalıştı. O da olmadı. SETA’nın politikası ameliyat masasında kaldı. Saray’ın kara kedisi İyi ki ateşkes oldu. İyi ki daha çok halk çocuğunu ölüme yollayacak politika sürdürülemedi. İyi ki cihatçıların yanına itilen Türkiye, İdlib’deki örgütlere cephe olmak durumunda kaldı. İyi ki Devlet Bahçeli silahını alıp “ayı avına” gitmek zorunda kalmadı. Savaş olmamasına sevinilir. Şubat Harbi’nin bitmesinin uzun vadede kazananı İdlib’de olmamıza ikna olmayan Türk halkıdır. Peki, teslim olan? SETA’nın siyasi patronu Berat Albayrak’ın ve SETA’nın yaratıcılarından İbrahim Kalın’ın “ellerim bomboş” pozundan söz etmiş miydim? Tutuklandıktan sonra ilk kez cumartesi gazetelere kavuştum. Hemen merakla savaş borusu çalan Burhanettin Duran şimdi ne yazmış diye baktım. “Ankara ve Moskova arasında ‘kopuş’ bekleyenlere bu fırsat verilmedi” diyordu. Önceki yazdıklarını unutmuş gibiydi. Aklının nerede kaldığını ve “krizin yeniden gelme ihtimaline karşı Batı beklentileriyle müzakere devam etmeli” ifadeleri özetliyordu. Uzun Şubat Harbi’nde kaybettiğimiz halk çocuklarını yüreğimize gömdük. Anıları acılarımızı artırdığı kadar farkındalığımızı da artırsın. Böylece Rusya ile aramızı bozan “kara kedi”nin yavrularının Saray’ın koltuklarında oturduğunu görelim.",https://www.cumhuriyet.com.tr/yazarlar/baris-terkoglu/sarayin-koltugundaki-kara-kediler-1726610
Barış Terkoğlu,Boru değil günah defteri,10 Şubat 2020 Pazartesi,"Doktora gidiyorsun. “Bu bitmiş” diyor. Canın yanıyor. Ağzından bir diş eksiliyor. Çıkıyorsun. Günler, aylar, yıllar. İnsanın dilinin bile hafızası var. Gidip hep o boşluğa dokunuyor. Sana yokluğu da varlığı da aynı bıçağın iki yüzü olanı hatırlatıyor. Hapisteydim, gördüm. Çalarken yakalananlar, sinirlenince “hırsız” diye bağırıyordu. Muhabbet tellallığından alınanlar kızınca “p....k” diye söyleniyordu. Kendi günahlarını başkasının sayarak arınıyorlardı. Bir zamanlar FETÖ’nün Taraf’ında Fethullah Gülen’e şiir yazanları, Işık Evleri’nden yetişip Graham Fullercilik oynayanların sözlerini görünce aklıma geldi. Demir kapıyı, kör pencereyi bilen eski Genelkurmay Başkanı’na “Neden FETÖ’ye daha çok vurmadın” diye bağırıyorlardı. Oysa Başbuğ kılıcını çekse, o gün Gülen’e ilk siper olacak onlardı. Gülencilerin değiştirdiği yasa 2009’daki Fethullahçıları kurtarma yasalarını hatırlatınca İlker Başbuğ’a ne çok kızdılar. Oysa Fethullahçı terör ilk kez sanık sandalyesine oturmuyordu. İlk kez de Meclis tarafından kurtarılmıyordu. Kuşkusuz çok eksik, ancak Savcı Nuh Mete Yüksel, 22 Ağustos 2000’de Fethullah Gülen’e “terör örgütü üyeliği”nden dava açmıştı. Yüksel’e kaset kumpasının karıştığı davanın sonunda Ankara 2 No’lu DGM, 10 Mart 2003 tarihinde kararını verdi. Terör suçlarına kısmi af getiren 4616 sayılı kanuna dayanarak hükmün açıklanmasını erteledi. Kısacası Gülen hakkında karar verilmedi. 5 yıl içinde suça karışması durumunda dosyası yeniden açılacaktı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Türkiye, işte tam da bu dönemde “terörle mücadele kanunları”nı yeniden tartışmaya başladı. Hatırlatalım, 2002-2007 döneminde Adalet Bakanı Cemil Çiçek’ti. Çiçek’in yapmak istediği terör düzenlemeleri ile, halihazırda tepesinde bir terör davası sallanan Gülen’in takipçileri arasında kavga sürdü. Çiçek, silahlı ve silahsız terör örgütleri tanımlarını yasaya sokmak istiyordu. Fethullahçılar ise “silahsız terör örgütü mü olur, niyet bizi yargılamak mı” diyerek bu öneriye karşı çıkıyordu. Geçen yıl Cemil Çiçek ile görüştüğümde o dönemki kavgayı şöyle anlatmıştı: “Bizde terör denildiği zaman akla cebir ve şiddet gelir. Ben o tarih itibarıyla da bugün itibarıyla da silahsız terör örgütü olabileceğine inananlardanım. Nihayetinde bunların o gün itibarıyla evlerinde silah, tabanca ya da patlayıcı yoktu. Ama devletin imkânlarını kullanarak yasadışı işler yapıyorlardı.” Şimdi “olur mu öyle şey” deniyor ya… Kavga o günlerde AKP içine kadar uzanmıştı. Çiçek o günleri şöyle anlattı: “Bunlar benim için ‘derin devletin adamı’ dediler. ‘AK Parti daha özgürlükçü olacak ama derin Cemil Çiçek ortalığı karıştırıyor’ dediler. Adımı ‘301 Cemil’e çıkardılar.” Cemil Çiçek’in istediği gibi “silahsız terör” tanımı yapan bir taslak 2005 yılı sonunda hazırlandı. Tasarıyı o dönem özellikle askerin talep ettiği konuşuluyordu. Yasa hazırlığını ortalığa döken Fethullahçılar kıyameti kopardı. Ellerindeki medyayla Çiçek’i ve teklifi hedef aldı. Kavga sürerken 6 Nisan 2006’da Meclis’e sevk edilen yasa taslağında halen “silahsız terör” ifadesi vardı. Adalet Komisyonu’na gelen metinde de halen korunuyordu. İşte bu noktada AKP içinde etkili olan Fethullahçılar, kendilerinin lehine taslağı değiştirtti. Kimin eli etkili oldu bilinmez, Komisyonda kendi teklifini değiştiren AKP sayesinde 29 Haziran 2006’da, Terörle Mücadele Kanunu’nun “Terör Tanımı” başlıklı 1. maddesinde yapılan değişiklik ile terör örgütü tanımına cürüm işleme ve silahlı eylem şartı getirildi. O dönem komisyonda CHP’liler “silahsız terör” ifadesinin varlığını savunurken, AKP’li Hüsrev Kutlu “terörist olmayan insanları terörist göstermeye çalışıyorsunuz” diyecekti. Değişen yasayla FETÖ’nün istediği olmuştu. Karar, Gülen’in hukuki durumunu güçlendirdi ve Gülen beraat etti. Bakanı da koltuğundan ettiler Bugün Erdoğan’ın çağrısıyla AKP’liler Başbuğ aleyhine ifade vermek için mahkemeye koşuyor. Ancak açıkça görüldüğü gibi FETÖ, AKP’nin bir bakanının Meclis’e gönderdiği yasayı kendi lehine değiştiriyor. Üstelik bunları FETÖ de doğruluyor. Üstelik o gün bile. Şöyle anlatalım… 2 Nisan 2007 günü Hürriyet yazarı Ahmet Hakan, hükümet içinde etkili bir bakanın, “bu cemaat de çok olmaya başladı” dediğini yazdı. Bakan, yargı ve Emniyet’teki “cemaat örgütlenmesi”ni anlatıyor ve sözlerini şöyle tamamlıyordu: “Fethullah Hoca istihbarat işlerine meraklıdır. Ama onun merakı yüzünden olan bize oluyor.” O isim tabii ki dönemin Adalet Bakanı Cemil Çiçek’ti. 5 Nisan 2007’de ise Ahmet Hakan’a konuşan bu kez Fethullahçıların etkili bir ismiydi. “Size o açıklamayı yapan bakanın kim olduğunu biliyoruz” dedikten sonra Cemil Çiçek’in ismini şıp diye söylüyordu. Kavganın sebebini Fethullahçı isim şöyle anlatıyordu: “Bakanın yaptığı bir yasa çalışmasına karşı çıktık. Hem hükümet hem AKP bizim haklı olduğumuza kanaat getirdi. Yasa tasarısı değişti. Bakan gururunun kırıldığını düşündü ve bu olayı kişisel husumete dönüştürdü. Uzun bir süredir hakkımızda tezvirat yapıyor.” Sonra ne mi oldu? 8 Mayıs 2007, Cemil Çiçek’in Adalet Bakanlığı’nın son günü oldu. Şimdi Başbuğ’un çıkışı üzerinden 2009 yılını yeniden konuştuk ya. “Bu, boru göstermeye benzemez” diyen Cumhurbaşkanı, “Meclis’in yasama yetkisini dışarıdan birilerinin atıp tutmak suretiyle yere çalma hakkı yoktur” dedi ya. Görülüyor ki 2009’dan yıllar önce de, 2006’da, FETÖ bizzat AKP içinden Meclis’e gelen yasayı değiştirtmekle kalmamış, AKP’nin bakanıyla kavga ederek onu koltuğundan da etmiş. Üstelik FETÖ de o gün “biz değiştirttik” diye anlattığında, ne Erdoğan ne de AKP’den bir başkası “ne alakası var” demiş. Şimdiki gibi Meclis’in itibarı da sorgulanmamış. Şimdi Başbuğ günahlarını hatırlatınca savcılık kapısında dilekçe kuyruğuna girdiler. Keşke bir zamanlar “Ne istediniz de vermedik” diyenler dilekçe yerine günah defterlerini çıkarsa. Belki hepimizin anlatılmamış hikâyesi oradadır.",https://www.cumhuriyet.com.tr/yazarlar/baris-terkoglu/boru-degil-gunah-defteri-1719737
Barış Terkoğlu,İlker Başbuğ’un göstermediği boru,06 Şubat 2020 Perşembe,"Bazen hakkınızda bir hikâye anlatırlar. Siz bile inanırsınız. Yaşayan değil anlatılan olursunuz. Dün, Cumhurbaşkanı Erdoğan kürsüden emekli Genelkurmay Başkanı İlker Başbuğ’u hedef aldı. “Bu, boru göstermeye benzemez, parlamentonun hukuku boru ile sindirilemez” diyordu. Sanki Başbuğ, parlamentoya boru göstermiş gibi konuşuyordu. Tesadüf değil tabii. Arama motoruna “İlker Başbuğ” ve “boru” kelimelerini yazdım. 60 binden fazla sonuç çıktı. Nihayetinde Başbuğ, yıllardır elinde bir lav silahı fotoğrafı ve “bunlar boru” kelimeleriyle anılıyordu. Fotoğraf, 25 Nisan 2009 tarihli açıklamasından alınmıştı. 4 gün önce Poyrazköy’de yapılan kazıların ardından basın toplantısı düzenlemişti. Lav silahının ancak bir kez kullanılabildiğini, sonra işlevsizleştiğini anlattıktan sonra şöyle söylüyordu: “Bu boş lav, kullanılmış lav, içindeki roket ateşlenmiş ve geride kalan aleminyum parça.” Kısacası Başbuğ “boru” demiyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Başbuğ’dan 10 gün sonra, CHP lideri Deniz Baykal, grup toplantısında konuşmuştu. “Mermisi olmayan boru niye gömüldü, kim gömdü? TSK ‘ben değilim’ diyor” demişti. Kısacası Baykal’ın sözleri Başbuğ’a mal edilmiş ve yıllarca öyle kalmıştı. Durum öyleydi ki, FETÖ’cü savcı Cihan Kansız, Başbuğ’un “boru” dediğini iddia etmiş, Başbuğ da “boru tabirini kullandığım doğrudur” yanıtını vermişti. Yıllar sonra “ben bile ‘boru’ tabirini kullandığımı sanıyordum” diyecekti. Kendisi hakkında anlatılan hikâyeye o bile inanmıştı. Başbuğ yine çarpıtıldı Mehmet Akif, “Hiç ibret alınsaydı, tekerrür mü ederdi” diyor ya. Acaba tarihte yine tekerrür ile mi karşı karşıyayız? Zira Cumhurbaşkanı dün şunları söyledi: “Zaman zaman yanlış değerlendirmeleriyle kamuoyunun önüne çıkan eski bir Genelkurmay Başkanı, ki kendisini gayet iyi tanırım, bu düzenlemeyi bahane ederek Meclisimizi toptan itham eden birtakım açıklamalar yapmıştır”. Erdoğan, vekillerini Başbuğ’a dava açmaya da çağırdı. Peki Başbuğ gerçekten de Meclis’i toptan FETÖ’cü mü ilan etti? Ortada yine bir çarpıtma olabilir mi? Şöyle anlatalım... FETÖ’nün siyasi ayağı tartışmalarında günlerdir bir muamma yaşanıyor. Herkes siyasi hasımlarını işaret ediyor. İşte tam da böyle bir atmosferde, İlker Başbuğ, 28 Ocak’ta Haber Global’de gazeteci Erdoğan Aktaş’ın konuğuydu. Aktaş; 15 Temmuz’da, CNN TÜRK’te canlı yayında, FETÖ darbesine direnmiş bir gazeteci olarak herkesin aklındakini sordu: “FETÖ’nün siyasi ayağı konusunda ne düşünüyorsunuz? Söyleyeceğiniz somut bir örnek var mı?” Başbuğ, şu sözlerle başlayarak yanıt verdi: “FETÖ’nün siyasi ayağı var mıdır? Vardır. Yok dersek, gerçeği inkâr olur. Askere sızmış, polise sızmış, yargıya sızmış, üniversiteye sızmış bir örgütün siyasal partilere sızmadığını düşünmek akla ziyandır. Mutlaka vardır, hatta her partide de vardır. Kimdir? Bu konuda ben karar verici ya da yorum yapıcı olamam. Bunu yargının çıkarması lazım. Ama burada siyasi iradenin de ağırlığını koyması lazım.” FETÖ’nün imdadına yetişen yasalar Başbuğ, soyut konuşmayı sevmediğini söyledikten sonra, “Ergenekon’dan Çıkış” kitabında da anlattığı somut noktayı işaret ediyordu. Konu, 25 Haziran 2009’u 26 Haziran’a bağlayan gece çıkan torba yasaydı. TSK’yi ilgilendiren değişiklik, ne Milli Savunma Bakanlığı’na ne de Genelkurmay’a sorulmuştu. Gece 1 civarında, apar topar verilen teklifle torba yasaya eklenmişti. Başbuğ’un kastettiği, 5271 sayılı Ceza Muhakemesi Kanunu’nun 3. maddesine yapılan ekleme ve 5271 sayılı kanunun 250. maddesinin 1. fıkrasında yapılan değişiklikti. İkisi de askeri yargının konusu olan bazı soruşturmaların FETÖ’nün elindeki özel yetkili mahkemelere geçmesini sağlayacak düzenlemelerdi. Peki hangi soruşturmalardı bunlar? İlki, çok somut olarak Dursun Çiçek’e kurulan İrticayla Mücadele Eylem Planı kumpasıyla ilgiliydi. Bu sayede dosya, askerin elinden alınıp FETÖ’nün savcılarına teslim edildi. İkincisi, Kayseri’de Hava Kuvvetleri’nin bilgisayar sistemine sahte evrak sokan FETÖ’cülerin suçüstü yakalandığı dosyaydı. Suçu işleyen askerler itiraf etmiş, FETÖ imamlarıyla bağlantıları ortaya çıkarılmıştı. Asker, FETÖ’yü açığa çıkarmak için somut delil bulmuşken yasa değişikliği imdada yetişti. Bu dosya da askerden alınıp FETÖ’cü savcılara teslim edildi. Başbuğ, programda yasa değişikliğini ve etkili olduğu kumpasları anlattıktan sonra şu yorumu yapıyordu: “26 Haziran 2009’da bu iki konuyu içeren kanun teklifini kim hazırladı? Ben bilmiyorum. ‘Araştırsınlar’ diyorum. Ben bir ipucu veriyorum. Bu kanun teklifinin FETÖ’nün emriyle, direktifiyle hazırlandığını düşünüyorum. Çünkü ikisinde de FETÖ komplolarıyla bağlantılı bir olayla karşı karşıyayız. Çok merak ederim bu kanun teklifini kim, neden, nasıl, 25’ini 26’sına bağlayan gece yarısı gündeme getirdi. Ayrıca mevcut anayasaya da aykırı. Mevcut anayasada ‘askeri mahallerde askerlerin işlediği suçlar askeri mahkemelerin konusudur’ der. Yasa, anayasaya aykırı olamaz. İyi niyet olduğunu düşünmüyorum. Bayağı art niyet olduğunu düşünüyorum. 26 Haziran 2009 tarihindeki kanun teklifi üzerinde durulmasını, bir düşünce olarak burada söylüyorum. Sonuç ne olur bilmem.” Başbuğ’un “FETÖ’nün siyasi ayağı” sorusuna verdiği 11 dakika 53 saniye süren yanıtının kritik kısımları tam olarak bu şekilde. ‘İkinci boru vakası’nın amacı Ortada bir sonuç var. TSK’ye sızan FETÖ’cüler, üniformalarını darbeye hazırlık için kullandı. Polisler, kumpaslar kurdu. Yargı üyeleri, örgüt adına kararlar verdi. Kuşkusuz, FETÖ’nün siyasi ayağı da siyasetin kurumlarını örgütün çıkarı için kulllandı. Öyle görülüyor ki söz konusu yasal düzenleme de FETÖ’yü rahatlattı, eylemlerini kolaylaştırdı. FETÖ her yerde tartışılırken, konu siyaset olunca ya “17-25 Aralık miladı” ya da “kandırıldık” savunması her şeyin önüne kondu. Başbuğ’un sözleri görüldüğü gibi “Meclis’in tamamını” itham etmiyor. Ancak FETÖ için yapılan yasal düzenlemenin arkasındaki aklı sorgulamayı öneriyor. Teklifi veren 8 AKP’li vekil, kandırıldıklarını anlatabilir. Ama bu suya FETÖ zehrinin bulaşmadığını söyleyemez. Başbuğ’a kızanlar, onu savcıya şikâyet etmeye hazırlananlar, keşke önce söz konusu yasanın Meclis’e geliş hikâyesini sorgulasa. Öyle görünüyor ki “ikinci boru vakası”nda birileri FETÖ’nün siyasi ayağını saklamak için çırpınıyor.",https://www.cumhuriyet.com.tr/yazarlar/baris-terkoglu/ilker-basbugun-gostermedigi-boru-1718774
Barış Terkoğlu,"Yanmasın Suriye, yıkılmasın İdlib, yaşasın Mehmetçik!",02 Mart 2020 Pazartesi,"Çok sevdiğiniz bir insanı düşünüyorsunuz. Albümü açıyorsunuz, fark ediyorsunuz. Birlikte hiç fotoğrafınız yok. Lanet olsun dediğiniz, bir makasla küçültmek istediğiniz sürüyle de başkası var. Her fotoğraf zamanın sonsuz parçasından bir andır. Akışın içinde bir durma halidir. Savaş albümlerini karıştırıyorum. Hepsinin çekildiği cepheye göre sembolü olan bir fotoğraf var. Mesela 2. Dünya Savaşı’nın bitişini göster deseler... 4 Ağustos 1945’te New York’ta gemiden inmiş denizci George Mendosa’nın hemşire Greta Zimmer Fried-man’ı belinden tutup öptüğünü çıkarırım. Sanki demokrasi ve özgürlük sosuna batırılmış zorla öpücükle Amerikan Barışı’na (Pax Amerikana) poz vermişler. Sovyetler Birliği’nin kamerasından göstersem... 2 Mayıs 1945’te Berlin’deki Reichstag binasına dikilen orak çekiçli bayrak olabilir mi? Avrupa’nın doğusunun artık sosyalist olduğunu anlatıyor. Ya Milli Mücadelemiz? Tartışmasız İzmir’de Hükümet Konağı’na Türk bayrağının çekildiği o an. Anadolu’nun Yunan işgalinden kesin kurtuluşunu simgelemiyor mu? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Şimdi günlerdir atılan “Yansın Suriye, yıkılsın İdlib” sloganları arasında düşünüyorum. Diyelim ki Suriye’de savaşa girdik. Esad’ı tekmeyle, Putin’i yumrukla devirdik. Dedikleri gibi İdlib’i “yıkarak”, Suriye’yi “yakarak” ele geçirdik. Çektireceğimiz fotoğraf ne olur? İdlib’deki terörle gri ilişki 29 Ağustos 2018 tarihli Resmi Gazete’nin 50 sayılı Cumhurbaşkanı kararının 3 numaralı eki... Basit bir güncelleme gibi gözükse de El Nusra’dan sonra dönüşen haliyle HTŞ’nin (Heyet Tahrir el Şam) Türkiye tarafından artık terör örgütü olarak tanındığını gösteriyor. İş İdlib’e gittiğinde ise karmaşıklaşıyor. İdlib’in büyük bölümünü kontrol eden cihatçı terör örgütünün Türkiye ile ilişkileri oldukça gri. Zira Soçi Mutabakatı denilen sistem, sahadaki terör gruplarının yükümlülüklerini büyük oranda Türkiye’ye taşıtıyor. Hem Suriye hem İran hem Rusya cihatçı terörü ezip geçme yanlısı olurken, “yapmayın” diyen Türk hükümeti masada terör gruplarının hamisi olarak konumlandırılıyor. Soçi denilen bir nihai anlaşma değil. Bir mutabakat ve tabii ki bir süreç. Sonuçta teröristleri ayrıştırma, ılımlılaştırma, arındırma ihalesini Türkiye’nin üzerine bırakıyor. Türkiye’yi temsil edenler sahada kimi zaman doğrudan, kimi zaman ÖSO-SMO gibi Türkiye destekli unsurlar aracılığıyla HTŞ ile görüşüyor. Suriye ve Rusya’ya karşı “Sünni cihadı” verdiğini söyleyen HTŞ lideri Ebu Muhammed El Culani de yaptığı konuşmalarda Türkiye’ye dokunmuyor. Türkiye’nin desteklediği, silahlandırdığı ÖSO-SMO ise terör örgütü HTŞ ile işbirliği yapıyor. Suriye ve Rusya kuvvetlerine saldırılar gerçekleştiriyor, Hizbullahçıları vuruyor. Bu fotoğraf için savaşa girilir mi? “Fotoğraf” dememe bakmayın. Aslında çılgınlık ya da macera değilse her savaşın bir hedefi vardır. Kâğıda basılmış görüntü onun resmidir sadece. İdlib şehir meydanına girip de vereceğimiz gururlu fotoğraf ne? HTŞ’nin terör bayrağının yanına ay yıldızlı bayrağımızı asmak mı? Bu bayrağımıza hakaret olur. İdlib halkına kafasındaki şeriatı kural diye dayatan militanlarla zafer pozu vermek mi? Bu Mehmetçiğe hakaret olur. Milletin çerçeveletip duvarına asmaktan utanacağı bir fotoğraf için savaşa girilir mi? Bu kadar değil... Türkiye, Suriye sınırını geçerken bütün dünyaya hep aynı gerekçeyi sundu: Güvenlik. Fırat Kalkanı ya da Zeytin Dalı gibi Suriye sınırındaki operasyonları kendi toprağını savunma sebebine dayandırdı. Bugün ise İdlib’de cihatçı terör ile Suriye-Rusya arasındaki savaşın parçası olmayı, Mehmetçiğin kanını cihatçılar için feda etmeyi ise iktidara oy verenler dahil kendi vatandaşlarına bile anlatamıyor. Erdoğan emperyalistleri davet ediyor Erdoğan’ın “10 bin kilometre uzaktaki Amerika’nın burada ne işi var” diyerek başladığı Suriye yolculuğunun vardığı nokta Trump’a, Macron’a Merkel’e ya da NATO’ya telefon açmak. “Ordunu da al Suriye’ye gel” demek. Astana ve Soçi süreciyle Suriye krizini bitirmeye doğru giden Türkiye, İdlib krizinin ardından yön değiştirdi. Artık emperyal sistemi yeniden Suriye’ye çağıran, onlar adına onlarla iş yapmaya niyetli taraf oldu. 2011’den bu yana adım adım parçalanan Suriye iki yıldır bütünlüğe doğru ilerlerken, İdlib sürecindeki hükümet politikası, Suriye’yi parçalayacak dinamikleri yeniden harekete geçirdi. İhvancı siyaset nedeniyle cihatçılara sempatiyle bakan ve bunun için askerimizi savaşın ortasına sürmekten çekinmeyen politika, Suriye’nin tamamının Şam’dan yönetilmesine karşı çıkıyor. Nihayetinde ortaya çıkacak tablonun Türkiye’nin bütünlüğüne de zarar vereceğini ya öngöremiyor ya da öngörse de umursamıyor. Şehitlerimizin ardından Türkiye’nin yol ayrımı 27 Şubat günü Suriye devleti tarafından askerlerimize yapılan acımasız saldırı Türkiye’yi bir yol ayrımına getirdi. Ya söylendiği gibi “Yansın Suriye, yıkılsın İdlib” politikasıyla Suriye krizinde eli olan herkesin yanacağı bir süreç başlayacak. Ya da Suriye krizini önce bizim için sonlandıracak çabuk bir yol haritası izlenecek. Türk askerinin İdlib’de sıcak çatışma bölgesinden hızla çıkarılması, göç edecek Suriyelileri İdlib’in kuzeyinde karşılayacak insani yardım hazırlığı yapılması ve nihayetinde Suriye’nin toprak bütünlüğünü sağlayacak siyasi çözümün önünü açacak şekilde TSK’nin yurduna dönmesi... Türkiye, Suriye’ye girerken “işgalci olmadığını, çıkmak üzere adım attığını” söyledi. Bugünkü kriz ise Türkiye’yi; yıllarını, çocuklarını, varlığını kaybettirecek bir çıkmaza sürüklüyor. Türkiye, Suriye’de cümleye başlarken insani dramdan söz ediyordu. Bugün önüne kattığı mülteciyi Ege’de bota bindirip “dönüşünüz olmasın” diyor. Avrupa ile yapılan ve mültecileri Türkiye’ye zorla hapseden anlaşmanın başından yanlış olduğunu bile itiraf edemiyor. Türkiye, Suriye’deki yanlış politikaların sonucunda tam 10 yıl kaybetti. Sahada cihatçıların karşısındaki herkesi hedef alarak açılacak bir savaş ise bir asır kaybettirir. Bu savaşın sonunda çıkacak fotoğrafı ancak kilitli sandıkta saklarız. Öyleyse; yanmasın Suriye, yıkılmasın İdlib, yaşasın Mehmetçik!",https://www.cumhuriyet.com.tr/yazarlar/baris-terkoglu/yanmasin-suriye-yikilmasin-idlib-yasasin-mehmetcik-1724441
Barış Terkoğlu,Bir kediciği bile yok,16 Mart 2020 Pazartesi,"Kapı ardımdan kapandı. İçeri baktım, “Yok” dedim, “burası erkeklerin kaldığı bir koğuş olamaz.” Yatılı okul hayatı, askerlik ya da hapislik yaşamış olanlar bilir. Erkeklerin toplu olarak yaşadığı yerin, anlatması zor bir kokusu vardır. Girişte bulunan mantar panodaki izlere baktım. İhtiyaç listesinde saç boyaları sıralanmıştı. Üst kata çıktım. Unutulmuş bir naylon çorap gördüm. Evet, emin oldum. Burası önceden kadınların kaldığı bir koğuştu. Yatak başında elle çizilmiş bir kedi resmi görünce, parçalar birleşmeye başladı. Duvara tahliye günü kazınmış not ise kesinleştirdi. Adnan Oktar’ın “kedicik” dediği üç kadının ismi yazıyordu. 18 ay tutuklu kaldıklarını belirttikten sonra not düşmüşlerdi: “Allah sabredenlerle beraberdir.” Savundukları dava ve usulleri, beni daha çok güldürüyordu. Ama kesin olan bir şey var ki benden önce bu yatakta yatanlar ona inanmıştı. Oturdum. İlerideki koğuşlardan slogan sesleri geliyordu. Devrimci bir grup tutuklu açlık grevindeydi. Aylardır eylemde olanlar vardı. Kiminin sesinden sanki hissediliyordu. Aç olsalar da slogan atmaya devam ediyorlardı. Belli zamanlarda koğuşlarının kapısına vurarak cezaevini inletiyorlardı. Yöntemleri benden farklıydı. Ama kesin olan bir şey var ki yaptıkları şeye inanıyorlardı. Diyelim ki avukatın geldi. Onunla görüşüp geri dönene kadar tam dört kez aranıyorsun. Üçünde ayakkabılarını çıkarıyorsun. Tutuklular arasında, haberini gazeteden okuduğunuz Çağdaş Hukukçular Derneği’nden avukatlar da var. Aranırken protesto ediyorlar: Keyfi aramaya hayır! İnsan haklarına aykırı her uygulamaya o an tepki veriyorlar. Duruşları benden farklı. Ama kesin olan bir şey var ki, verdikleri mücadeleye inanıyorlar. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Avludaki tellerin arasından görülen gökyüzüne bakıp düşünüyorum: Acaba kendi yandaşları savundukları iktidara bu kadar inanıyor mu? Dava partisinden çıkar örgütüne Dokuz yıl önce hapse girerken, Barış Pehlivan ile ABD Dışişleri kriptolarındaki sızıntıları içeren kitabımızı yazıyorduk. İçeri düştük, her şeye baştan başladık. En çok ABD’lilerin AKP’yi nasıl tanımladığını merak ediyorduk. Tek başına iktidar olduğu ilk yıllarda AKP’yi “Koalisyon” olarak okuyorlardı. Muhafazakârların, İslamcıların, liberallerin, sağ milliyetçilerin, merkezdekilerin, tarikatların ittifakı… Bu, parti gibi olmayan parti, zaman içinde homojenleşti. Omurgasını Milli Görüş’ten kopanların oluşturduğu, 1923 Cumhuriyeti ile hesaplaşmaya kilitlenmiş bir “dava partisi” haline geldi. Ancak parti, iktidara tam anlamıyla yerleştikten, devleti fethettikten sonra “yeni bir aşama”ya geçti. Partinin vitrinine konan isimler birer birer tasfiye oldu. AKP liderliği, Erdoğan ve diğerleri olarak tanımlanıyordu. Yalnız AKP mi? Devlet, yasalar, kurumlar Erdoğan’a göre yeniden şekilleniyordu. Tepesinde Erdoğan’ın tek başına tahtta oturduğu sistem; aşağıda hiziplerin, grupların, çetevari oluşumların Erdoğan adına düzen kurduğu bir rejime dönüştü. Siyaset aynı zamanda çıkarları yönetme işidir. İktidar, çıkarın kendisini bile yeniden tanımlayan formdur. Davanın yerine, Erdoğan’ı, örgütün yerine hizipleri koyan sistem; rantın dağıtımını bir kez daha düzenledi. Kamu kaynakları, hizipler arasında bölüşüm savaşında harcandı. İhaleler, iktidar içindeki grupları besleyen sınıfların serpilmesine yaradı. Devlet kadroları, parti dışında kendi özel gündemleri olan yapılanmaların örgütlenme alanına dönüştü. İBB’nin kaybedilmesinin ardından hükümet medyasında rant için verilen iç savaşa bakın. Erdoğancı görülen bir medya grubu, kamu kurumları eliyle yaratılan geliri Reisçi olan öteki grupla bölüşmediği için kapanan gazeteler oldu. Nihayetinde “dava partisi”, grupların birbirini dengelediği “çıkar örgütü” halini aldı. Fotoğraflardan geriye ne kaldı Bu dönüşümün insan tipini de başkalaştırması kaçınılmazdı. Örnek olsun, hemen aklıma gelen ilk üç ismi sayayım: Metin Külünk, Mehmet Metiner, Aydın Ünal. Üçü de Erdoğan’ın farklı dönemlerinde “dava şuuru” dedikleri formda onu savundular. Külünk’ün Akıncı Gençlik yıllarında Erdoğan’ın yanı başında, Metiner’in İstanbul Belediyesi günlerinde Erdoğan’la omuz omuza, Ünal’ın Erdoğan iktidarının sıkıntılı gecelerinde ağzında sigara ve taşmış bir küllükle konuşma metinleri yazdığı anların fotoğraflarından geriye ne kaldı? Külünk’ün İstanbul’da yerel seçim sürecinin örgütlenmesine müdahale etmemesi için parti içinde bir ekip mücadele etti, başarılı da oldu. Ünal, “dava” dediği toprağın heyelanla kaydığını söylüyordu. Pelikan denilen gruba dokununca ağır ifadelerle saldırıya uğradı. Sonunda Yeni Şafak’ta yazmayı bile bırakmak zorunda kaldı. Erdoğan’a bağlılığını en net ifadelerle dile getiren Metiner, bir süredir parti içinde yaptığı eleştirilerin ardından AKP yönetiminin hedefi oldu. “İhanetçilerin ve davayla alakasızların ödüllendirildiğini” söyleyen Metiner’e, Genel Başkan Yardımcısı Hamza Dağ, “Gelecekte ‘biz demiştik’ diyebilmeyi umutla bekleyen bu yanlış zihniyetin partimize hiçbir katkısı yoktur” ifadeleriyle yanıt verdi. Birbirinden farklı perspektifleri olan üç isim, çözülmeyi anlatmak için genel içinden seçilmiş bir örnek küme. Partinin “dava”dan “çıkar”a dönüşünün kurbanları. Yukarıdan aşağıya ‘davasızlık’ Sovyetler Birliği’nin ardından sol, yıllarca çöküşün nedenini sorguladı. Hemen her tez ortaya atıldı, tartışıldı. Yalçın Küçük’ün yanıtı ise sistemi taşıyan elitlerin rejime olan inancını yitirmesiydi. Ona göre çöküş aşağıdan yukarı değil, yukarıdan aşağıya bir tür “dava terki”nin sonucuydu. Sahiden de sosyalizmden ilk vazgeçen halk değil, düzeni ileri doğru taşıması beklenen partinin yöneticileriydi. Çöküşün her düzen için bir kuralı var mı? “Davasızlık” içten çürümenin işareti mi? İnancını yitirmiş çıkar birliği ne kadar ayakta kalabilir? Eminim, bu soruları bu tek kişilik koğuştan başka yerlerde de soran vardır. Belki de tam hatırlayamadıkları o dizeleri söylüyorlardır: “Bir kediciği bile yok!”",https://www.cumhuriyet.com.tr/yazarlar/baris-terkoglu/bir-kedicigi-bile-yok-1727468
Barış Terkoğlu,"Ben ceza aldım, peki çocuk istismarcıları ne oldu?",27 Şubat 2020 Perşembe,"Adliyenin önündeki heykele dikkatle baktınız mı? Çoğumuz Uranüs ve Gaia’nın kızı, gözü bağlı bakire Themis’in elindeki teraziyi görüyoruz. “İşte adalet” diyoruz. Oysa diğer eldeki kılıcı fark etmiyoruz. Kılıcı tutan el, adaleti uygulayacak gücü temsil ediyor. Haliyle hukukun sahibini de gösteriyor. Pazartesiden sonra ne çok kişi sordu: Sen istismarı yazdığın için ceza aldın da peki istismarcılara ne oldu? Elazığ’da 17 yaşındaki bir çocuğun cinsel istismara uğramasının öyküsünü yazmıştım. 2018’in kasım ayında gündeme getirdiğim dosya nedeniyle, geçen günlerde “gizliliği ihlal” suçlamasıyla 6 bin 80 lira ceza almıştım. Sahi ben ceza aldım da, olaya karışanlara ne oldu? Yazıp bırakmıştım. İstismarı ifşa ettiğim için yargılanmasaydım ben bile hikâyeyi unutmuştum. Pazartesiden sonra bu kez ben de herkesin merak ettiği sorunun peşine düştüm. Aptesten sonra tecavüz girişimi Hatırladınız mı? Alperen Ocakları’na giden 17 yaşındaki F.Y’nin cinsel yönelimi farklıydı. Aynı ocaktaki A.K. ile aralarında cinsel ilişki yaşanmıştı. Olayın duyulmasının ardından F.Y. ocağa çağrılmış, öldüresiye dövülmüştü. Dayağın ardından yaşadıklarını şöyle anlatıyordu: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Gökhan ve Ekrem bana aptes alıp tövbe namazı kılacaksın, dediler ve bana aptes aldırdılar. Beni namaz kıldırmak için tekrar odaya aldıklarında Gökhan üzerinde bulunan gömleği çıkardı ve bana ‘ya benimle ilişkiye girersin ya da seni bıçaklarım’ dedi.” Tecavüze direnip hastanelik olana kadar dayak yiyen F.Y’nin başına gelenler bu kadar değildi. Aynı ekip tarafından şehrin zenginlerinden M.T. ile cinsel ilişkiye girmesi sağlanmış, tam bu sırada olay yeri basılarak M.T’ye şantaj için kullanılmıştı. M.T., 3 Kasım 2018 günü Elazığ’da çocuk şube müdürlüğünde yaşadıklarını anlatmıştı. Dedik ya: Peki, sonra ne oldu? Hem Elazığ Adliyesi’ndeki kaynaklarla hem de F.Y’nin ailesine yakın isimlerle konuştum. Neler olduğunu anlatayım. F.Y’nin ifadesinin ardından Alperen Ocakları’na çöreklenmiş çetenin elemanları önce gözaltına alınıp serbest bırakıldı. Ardından savcılık şantaja uğrayan M.T. isimli zengine ulaştı. Çetenin M.T’den şantajla 5 bin lira aldığı, 400 bin lira daha istedikleri M.T’nin ifadesiyle doğrulandı. Bu süreçte F.Y. ile M.T’nin mahrem görüntülerinin de kameraya kaydedildiği ortaya çıktı. F.Y’yi yem olarak kullanan Alperen Ocakları’na çöreklenmiş çete, bir kez daha gözaltına alındı ve bu kez tutuklandı. Ya F.Y.? Sürecin mağdurlarından biriydi. “Yeter” diyerek her şeyi o açığa çıkarmıştı. İşin tuhaf yanı o da M.T’ye yapılan şantajın parçası olduğu için hapsedildi. Yağmadan yargılama var, istismara dava yok Aslında ortada görülmesi gereken iki ayrı mesele vardı. Biri çocuk yaştaki F.T’ye atılan dayak, yapılan tehdit ve istismar eylemi. Öteki M.T’ye yapılan şantaj ve yağma. Savcılığın M.T’ye yapılanları daha çok ciddiye aldığı belliydi. Hızla iddianamesi yazıldı. Sanıklar Elazığ 1. Ağır Ceza Mahkemesi’nde mahkeme önüne çıkarıldı. Ortalama 8 ay tutuklu kalan çete üyeleri tutuksuz yargılanmaya devam ediyor. Şantaja yem yapılan çocuk yaştaki F.Y. de Elazığ 4. Ağır Ceza Mahkemesi’nde yargılanmaya devam ediyor. Ya F.Y’ye yapılanların hesabı? F.Y’nin ailesi çocuklarını mağdur edenlerden şikâyetçi oldu. Her aile gibi yavrularına cehennemi yaşatanlardan intikam almak istiyorlardı. Hapisten çıkan çete üyeleri yolladıkları aracılarla aileyi o kadar baskı altına aldı ki... Şikâyetlerini geri çekmediler ancak olayı da büyütmemeye karar verdiler. Skandalın duyulmasının çocuklarının geleceğine de zarar vermesinden endişe ediyorlardı. Son öğrendiğime göre F.Y. liseyi bitirmek için çabalıyor, yaşadığı acıları unutmaya çalışıyordu. F.Y. ve ailesinden sonra 4. Ağır Ceza Mahkemesi heyeti de suç duyurusunda bulundu. Buna rağmen nedense F.Y’ye yapılan istismarın, dayağın, tehdidin, tecavüz girişiminin davası bir türlü açılamadı. Yargı elini ağırdan mı aldı, diyelim; F.Y’ye yapılanların hesabını sormakta isteksiz mi davrandı, diyelim; yoksa birileri “çok da üstelensin” istemedi mi, diyelim. Bir çocuğun ağzına çorap sokup kafasını duvarlara vuranlar, tecavüz etmeye çalışıp şantaj yemi yapanlar ceza almayı bırakın, halen yargı önüne çıkarılamadı. Çocuğa karşı işlenen suçlar, işadamına yapılan 5 bin liralık yağma kadar önemli bulunmuyordu. Tek ceza alan ben oldum Sonuçta... Çocuğa karşı işlenen suçların iddianamesini yazıp mahkemeye gönderemeyen Türk yargısı, istismarı Türkiye’ye duyuran benden şikâyetçi oldu. Yazdıklarımı engelledi. İddianamemi yazdı. “Gizliliği ihlal ediyor” diye cezamı verdi. Üstelik kadın hâkimler eliyle... Elazığ’da Alperen Ocakları’nda başlayan çocuk istismarı, dayak, tehdit, şantaj, yağma, tecavüz girişimi skandalından tek ceza alan kişi ben olmuş oldum. Bu rezaletin “gizli” kalıp sessizce kapatılmasına izin vermediğim için. Ne diyelim... Bakire Themis gözündeki bandı çıkardı. Teraziyi elinden bıraktı. Kadın olduğunu unuttu. Elindeki kılıcı ödünç verenler adına mazlumların kalbine sapladı. İnanıyorum, çocuk tecavüzcülerini üzecek adalet bir gün kapıyı çalmadan bu topraklara gelecek.",https://www.cumhuriyet.com.tr/yazarlar/baris-terkoglu/ben-ceza-aldim-peki-cocuk-istismarcilari-ne-oldu-1723631
Barış Terkoğlu,Bir su şişesiyle neler yapılır?,09 Mart 2020 Pazartesi,"Biliyorum, şaşırmak insan aklının bir yaz gecesi “su” diyerek uyanmasıdır. Sıradana mahkûm insanın irkilmesidir. Uzakta olanın sebep bulup bir anda akla gelmesidir. Akşamdan avukatıma haber verdim. Sabah gözaltına alınacağımı, ardından tutuklanacağımı söyledim. Kapı çaldı, açtım. “Bekleyin, giyinip geliyorum” dedim. Kuşkusuz beni şaşırtan, İstanbul Emniyeti’nde girdiğim hücrede altı çizilerek okunup bırakılmış Fahrenheit 451 ile karşılaşmak oldu. Okumayı zor eden bir karanlıktı. Bitirmeye çalıştım. Zorbalığın, sansürün, kitap yakılan bir dünyanın değerlerini ne güzel anlatıyordu. Hani “bu anı sanki yaşamıştım” deriz ya... İşte onlardan biri buydu. Dünyaya aklınızla bakıyorsanız saatin zembereğinin kurulduğunu görürsünüz. Artık zilin çalacağı anı beklemek kalmıştır. Bu da öyle bir zamandı. 9 yıl önce Fethullahçıların bizi hapse atmak istediğini biliyorduk. Bugün de iktidar içinde yargıyı etkileyebilecek gücü olan çeteler aynı şeyi istiyordu. 9 yıl önce ilk olarak harekete geçen Fethullahçıların elindeki gazeteler, televizyonlardı. Bugün ise iktidar içindeki çetelerin medyası, sosyal medyadaki beslemeleri aynı işi yapıyordu. Artık sadece, FETÖ’nün bıraktığı mirası, adını değiştirerek bir madalya gibi taşıyan yeni yargı mensuplarının harekete geçmesi kalmıştı. İşte bahsettikleri haber, kurulan tezgâhın bahanesiydi sadece. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Nasıl olabilir? Kendi memleketinden uzakta şehit olan bir MİT mensubunun cenazesi devletin gizli bilgisi sayılabilir? Günlerdir Türkiye’nin konuştuğu, Cumhurbaşkanı’nın kürsüden ilan ettiği, Meclis’te bir vekilin adını soyadını açıkladığı, köy muhtarının bile sosyal medya hesabında şehidin fotoğrafıyla paylaştığı bir bilgi mahrem ilan edilir? MİT Başkanı’nın oğlunu evlendirmesi haber olurken, düğünün fotoğrafları, katılanlar paylaşırken, nasıl olur da şehit olan personelin cenazesi yasak kabul edilir? Görev başındaki MİT mensuplarının güvenliği için çıkarılmış bir kanunun, artık vatan toprağının altında olan bir istihbaratçı ile ne ilgisi var? Niyet, suçu bulmak değil, yaratmaksa bu soruların bir anlamı yok. Sizi hapsetmek için sebep aranıyorsa kanun kitabı uzatılıp genişletilebilir. Sizi susturmak, kaleminizi kırmak için mahkemeler bahane kılınabilir. Ben mi? Dışarıdayken bana hapishaneyi en çok hatırlatan şey, plastik su şişesinin kıvrılma sesiydi. Orada bir çöp tenekesine düşünmeden atarsınız. Burada ise çok şey yaparsınız. İçine çoraplarınızı, çamaşırlarınızı, su ve deterjanla atar da sallarsanız çamaşır makinesi olur. Bir sopanın ucuna asar da kaldırırsanız spor aleti. Duvar diplerine dizerseniz çıtırtının gürültüye dönmesini önler. Güneşin altında bekletirseniz ılık banyo yardımcısıdır. Onunla delikler kapatılır, yangına karşı hazırlık yapılır. Bir plastik şişe her şeye yeniden başlamanın aracıdır. Hapishane de bir seçimdir. İnsanın tercihlerinin sonucudur. İstanbul’da deniz kenarında bir yalıda toplanmış Fethullah artıklarının arasında olmaktansa, hapishanede yalnız kalmak ahlaki tercihtir. Mahkemede, kurulmuş bir düzenin cüppeli zabiti olmaktansa ayakta savunma yapan bir savaşçı olmak hukuki bir tercihtir. Çakallarla tezgâh kurmaktansa karıncalarla yaşamak insani bir tercihtir. Tüm devrimler bu tercihleri yapanların eylemlerinin ürünüdür. Yalnızlık mı? Betona bakıp beton, demire bakıp demir olmuyorsanız, yalnızlık dünyayı değiştirmenin başlangıcıdır, başlangıcıdır sadece.",https://www.cumhuriyet.com.tr/yazarlar/baris-terkoglu/bir-su-sisesiyle-neler-yapilir-1725962
Barış Terkoğlu,Bankadan milyon dolar nasıl çekilir?,30 Ocak 2020 Perşembe,"Ekonomi denilince sadece parayı anlamamızda bir sorun yok mu? Kuşkusuz olmasaydı olmazdı. Klasik iktisattan öğrendik. İçinde emek birikmiş nesnelerin değişimine aracılık yapıyor. Peki insana koca bir çuval unu bir küçük kâğıt parçasıyla değiştirmeyi yaratan denklik hangi terazide kuruluyor? Elbette paranın da karşıladığı bir değer var. Bunu kastetmiyorum. Ancak üstünde yazılar olan üç kuruşluk bir kâğıt parçası, bir değeri temsil etmesini ardındaki güvene borçlu. Bir devletin merkez bankası ya da önünde silahlı adamlar bekleyen kasası altın dolu bir Vahşi Batı bankası... Güven olmadan ekonomi olur mu? Yeni bir dolandırıcılık türü Birkaç hafta önce ABD vatandaşı ünlü bir iş insanının Türkiye’de telefon hırsızlığından gözaltına alınmasının hikâyesini anlatmıştım. Derken önüme çok ilginç bir uluslararası dolandırıcılık öyküsü düştü. Zincirin ana halkası tabii ki yine Türkiye idi. Düşündüm, sürekli Türkiye bağlantılı dolandırıcılıkları, kara para aklama vakalarını konuşmamız tesadüf mü? Ekonomimizin güven vermemesinin hiç payı yok mu? Mesela dünyanın herhangi bir ülkesinde bankayı arasanız ve “bir buçuk milyon dolarımı hazırlayın, almaya geliyorum” derseniz, size “o iş öyle kolay değil” derler. Su faturasının bile hesaptan hesaba ödemeyle yapıldığı çağda, milyonları sistemin dışına bir çantada çıkarmak “olağandışılığın” işareti sayılır. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hikâyeyi anlatayım... Dünya, bilgisayar çağıyla birlikte yeni bir dolandırıcılık türüyle tanıştı. Polis ve yargı buna “man in the middle attack” yani “aradaki adam saldırısı” diyor. Olağan şüphelileri bilgisayar korsanları. Ali Baba gibi satış sitelerinden önce hedef şirket seçiyorlar. Ardından şirketin yöneticilerinin e-posta adresine “hack’leme” dediğimiz yöntemle giriyorlar. Aylarca izleyip, para akışını gördükten sonra bu kez e-postaları kendileri atıyorlar. Şirketin muhasebesine yöneticiden gitmiş gibi görünen talimatlarla kendi kurdukları paravan şirketlerin hesaplarına ödeme yaptırıyorlar. Danimarka’dan çalınan para Türkiye’de Mağdurlardan biri Danimarka Şirketi GM Plast oldu. 2018 yılının nisan ayında şirket müdürü Uffe G. Mogensen’in e-posta adresi ele geçirildi. Sanki Mogensen göndermiş gibi, 6 adet sahte fatura eşliğinde muhasebe departmanına “gereğini yapın” ricası gitti. Çalışanlar, toplamda 4 milyon 546 bin 555 doları farklı şirketlerin hesaplarına gönderdi. Bunlardan biri de Türkiye’de bulunan Işıkdağ Tekstil isimli şirketti. Türkiye’deki şirkete gönderilen para 1 milyon 416 bin dolardı. Diyeceksiniz ki “kesin yakalanır”. Maalesef öyle olmadı. Oysa Işıkdağ Tekstil sadece 10 bin lira sermayeli bir şirketti. İ. Bankası’nın Güneşli Şubesi’nde kısa süre önce hesap açtırmıştı. Sanki bu parayı almak için şirket kurmuş, hesap açmış gibiydi. O güne kadar tek bir işlem dahi yapmamıştı. İ. Bankası’nın şubesine meçhul bir telefon geldi. Telefondaki ses, gelip tüm parayı çekeceklerini ve hazırlanmasını istiyordu. Tabii ki bilgisayar korsanları şirketi paravan biri adına kurmuştu. Sahibi olan Zekeriya Işıkdağ bir tersane işçisiydi. Resmi adresi bomboştu. 30 Nisan 2018 tarihinde parayı almaya gelen sözde şirket yekilisi Ertuğrul Danış sadece 23 yaşındaydı. Ellerindeki faturalar “ben sahteyim” diye bağırıyordu, numaralar arasında bile çelişki vardı. Buna rağmen yaklaşık bir buçuk bir milyon dolar sorgusuz sualsiz verildi. Bankaya giden iki kişi ellerinde parayla çıkıp gitti. Türk bankaları ne kadar güvenli? Danimarkalı şirketin şikâyetçi olmasının ardından Bakırköy Cumhuriyet Savcılığı harekete geçti. Önce paravan şirket yekilileri yakalandı. Ardından asıl faillere giden polis, Türkiye’yi mesken edinen ve zenginlik içinde yaşayan Nijeryalı bilgisayar korsanlarının evlerini bastı. Bilgisayarlarında yapılan incelemede 50’ye yakın dolandırıcılık bulgusuna ulaştılar. Dolandırıcılık soruşturması örgüt suçlamasına dönerken şüpheli sayısı 100’e yaklaştı. Mağdurlara da her gün yenileri eklendi. İşte bu noktada olay Türk bankacılık sisteminin tartışmasına dönüştü. İddianamelerde savcılık bankayı açıkça suçluyordu: “Bu kadar yüklü bir döviz miktarının İ. Bankası Güneşli Şubesi tarafından ödeme öncesi, sadece şirketin varlığının İTO’dan sorulması ve vekâletin noterden teyidi ile yetinildiği, şirket adresinin fiilen araştırılmadığı, bu kadar yüklü bir miktarın çok genç yaştaki şüpheli Ertuğrul Danış’a, başka herhangi bir araştırma yapmadan ödenmesinde de bankacılık açısından bir ihmal olduğunun değerlendirildiği...” Uzmanlara “ne yapabilirlerdi” diye soruyorum. Maliye Bakanlığı’nın bankalara sunduğu “Şüpheli İşlem Bildirim Rehberi”nde atılacak adımların yazdığını anlatıyorlar. Gerçekten de okuduğumda ortada suç olması bile değil, şüphe olmasının bile yeterli olduğunu görüyorum. Ama bankanın dolandırıcılara paraları teslim etmesinin yaptırımının ne olduğunu kimse bilmiyor. Operasyonun içindeki güvenlik kaynaklarına “neden dolandırıcılar Türkiye’yi mesken ediniyor” diye sordum. Başkalarıyla karşılaştırarak verdikleri yanıt basitti: “Dünyanın hiçbir ülkesinde milyon dolarları bu kadar rahat çekeceğiniz bankacılık sistemi bulamazsınız.” Dolandırıcıların yargılanmasıyla kalmadı, dolandırılanlar İ. Bankası’na karşı “sen de sorumlusun” diyerek harekete geçti. Farkında mısınız? Son yıllarda kaynağı belirsiz finansmanlardan, kara paralardan, operasyonlardan ya da yargılamalardan ne kadar çok bahsediyoruz. “Önce evin içini güvenli tutsak” diyeceğim ama sormadan da edemiyorum: Birileri kara para işini fazla kurcalamayalım mı diyor?",https://www.cumhuriyet.com.tr/yazarlar/baris-terkoglu/bankadan-milyon-dolar-nasil-cekilir-1717174
Barış Terkoğlu,Biri bizi öpüyor,27 Ocak 2020 Pazartesi,"Sokağa çıkıyoruz. Tenimize soğuk çarpıyor. Banyoya giriyoruz. Yüzümüze su vuruyor. Dalgın yürüyoruz. Kulağımızı korna sesi tırmalıyor. Hep titriyoruz, irkiliyoruz. Titremek sanki kendine gelme eylemi. Beynin akılla yeniden buluşması. Cuma akşamı depremle yerin altındaki hareketi hissettik. Kızılay Başkanı, “pamuk eller cebe” diye başlayınca yıllardır ödediğimiz “deprem vergisi”ni hatırladık. Şaşırmadık, “nereye gitti milyarlarca lira” diye soranlara, Boğaz’daki yalılarından yandaşlık yapanlar tepki gösteriyordu. Anlaşılmaz görünüyor ama titremek anlamanın ilk fiskesi gibi. Sahi gerçekten bir “deprem vergisi” var mı? Yani, eski binaları onarmak ya da evi yıkılanlara el uzatmak için bir kumbarada para birikiyor mu? Yoksa “deprem vergisi” diye dilimize yapışan bir kandırmaca mı? Birileri, alın terimizin bir damlasına daha el koymak için depremi bahane mi ediyor? Devletin sınıfsal tercihi Bir zamanlar dünya meselelerini “o iş göründüğü gibi değil” diye anlatan aydınlar çoktu. “Altyapı, üstyapıyı belirler” diye başlayıp sözü ekonomiye getirirlerdi. Gözün karmaşık gördüğünü akıl berraklaştırırdı. Sosyal olayların ardındaki paylaşım kavgaları belirginleşirdi. Şimdi mumla arar olduk. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ekonomi; sayılarla, “borsa düştü, dolar kalktı”larla anlaşılmazlaştırılıyor. Oysa ekonomi bir üretim ve nihayetinde ortaya çıkanı paylaşma hikâyesidir. Devlet de bu sürecin aktörüdür. Yol yapar, okul açar, doktor ya da asker maaşı öder. Kamu adına harcama yapar. Bunun için ise tabii ki kaynak yaratır. En kritik gelir, vergilerdir. Bu nedenle devlet olmak ile vergi toplamak neredeyse akrandır. Gelişmiş devletlerin kurallı bir vergi düzeni vardır. Gelişmiş yurttaşlık düzeninde de vatandaş üniformalıya “hepsi benim vergilerim sayesinde” diye seslenir. Verginin kimden toplandığı ise devletin karakterini gösterir. Temsilcisi olduğu sınıfın elini kadife eldivenle sıkan vergi düzeni, karşısında olduğu sınıfın ensesine vurarak ağzındakini alır. Hepsi geçti dolaylı vergi kaldı Dilimize dolanan “deprem vergisi” de aslında ardımızdaki parmak izinden başka bir şey değil. 26 Kasım 1999’da Resmi Gazete’de 4481 sayılı kanun yayımlanarak yürürlüğe girdi. Varlık sebebi, “17 Ağustos’ta ve 12 Kasım’da yaşanan depremin yol açtığı ekonomik kayıpları gidermek” olarak açıklanıyordu. Görüntüde hepimiz hepimiz için olduk. 2. maddesinde gelirlere ek vergi getiriyordu. 6. ve 7. maddesinde servete, emlak ve taşıt ek vergileri uyguluyordu. 8. ve 9. maddede  “özel iletişim ve özel işlem vergileri” ile “alo” diyene makbuz kesiyordu. Aslında bir yandan herkese ek vergiler getirilirken bir yandan da yeni vergi türleri oluşturuluyordu. Sözde her şey deprem geçene kadardı. Çoğu da bitti. Ama kalıcı olan sıradan vatandaştan alınan dolaylı vergi oldu. Deprem kumbarasının altı delikti. Bakanlığın açıklamasından öğrendik ki toplanan paralar genel bütçeye akıyor, “genel genel” harcanıyordu. Depremle titreyen vatandaşa “deprem vergisi”nden kalan mısırın koçanıydı. Verdiği sayısız vergiye 20 yıl boyunca bir tane daha eklenmiş oldu. Prada’ya az, tezeğe çok vergi Masamın üstünde bir kitap duruyor. Geçen yıl bu zamanlarda çıktı. Ne zaman canımı sıkmak istesem açıp bakıyorum. Dr. Ozan Bingöl’ün “Vergi Sistemini Anlama Kılavuzu” hayatımıza giren vergileri, Ayşe Teyze’ye anlatır gibi anlatıyor. (Tekin Yayınları) Kitaptan okuyorum. Asgari ücretli, maaşının yüzde 30-40’ını daha eline almadan kaybediyor. Ay sonunda ödediği vergiler, maaşının yüzde 42’si ediyor. Yani bir asgari ücretli 365 günün 128 günü vergi için çalışıyor. Vergiler öyle çok ki aylık 6 bin lira brüt maaş alan çalışanın eline ay başında ortalama 3 bin 900 lira veriliyor. Zam yılda bir kez, vergi dilimi artışı yılda 4 kez olabiliyor. Bir cep telefonunun yüzde 41’i, bir litre benzinin yüzde 55’i vergi. 311 bin liraya satılan bir arabanın 211 bin lirası vergi. Yattan, kotradan, gemiden elmastan, pırlantadan alınmayan Özel Tüketim Vergisi (ÖTV) doğalgazdan, benzinden alınıyor. Taksi plakası olan kişi otomobil için ÖTV ödemezken, limonatadan ya da tırnak törpüsünden ÖTV alınıyor. Hayatımıza 2002’de giren ÖTV’den sadece 12 yılda toplanan para ile 213 Osmangazi Köprüsü, 208 Avrasya Tüneli, 105 Yavuz Sultan Selim Köprüsü yapılabiliyor. Bu kadar vergiye rağmen vatandaşlar ancak akıl almaz paralarla geçebiliyor. 1500 liraya aldığınız bir televizyonda sadece TRT bandrolü için 165 lira ödeniyor. TRT bandrolünün vergisi de olduğu için “verginin vergisi” de üstüne geliyor. Doğalgaz, elektrik, su... 50 liralık suya karışan 5 ayrı vergi ve harç nedeniyle, fatura 90 lira geliyor. Prada marka ayakkabı alırken yüzde 8 olan KDV, tezek alınca yüzde 18’e çıkıyor. 5 şişe biranın 3 tanesi, paketteki 20 sigaranın 16 tanesi vergi olarak devlete ısmarlanıyor. Yüzlerce lira pasaport harcı veren vatandaş, yurtdışına çıkmak istediğinde 50 lira da “yurtdışına çıkış harcı” alınıyor. Toplanan vergiler yandaşlara akıyor Servetten alınan dışında, doğrudan vergiler kazançtan, dolaylı vergiler harcamalardan alınıyor. 100 liralık verginin 55 lirasının sadece ÖTV ve KDV’den toplanması durumu özetliyor. Türkiye’de vergi sistemi dolaylı vergilere dayanıyor. Bu da “çoktan az, azdan çok” verginin alındığı, vergi yükünün sıradan vatandaşın üstüne bindirildiği bir sistem doğuruyor. Son kertede seçimini zenginlerden yana kullanan hükümetler; bizi vergilerle dövüyor, seviyor, öpüyor. Yalnız bu kadar mı? Mesele “Kızılay’a 10 lira yardım” değil ki... Son yıllarda hem halktan toplanan vergiler hem de kamu harcamaları birlikte artıyor. Elbette müteahhitlere dağıtılan ihaleler de, yandaş medyanın finanse edilmesi de, vergilerden toplanan paralarla sağlanıyor. İşte bu yüzden asla vergileri sormamızı, konuşmamızı, sorgulamamızı istemiyorlar. Depremin bile, sıradan vatandaşın cebinden para alınıp birilerine aktarılması için bahane kılındığını görmeyin, diyorlar. Hükümetlerin devleti yoksula karşı ekonomik zorbalık için kullanmasına itirazı kabul etmiyorlar. “Bu köprüyü ben yaptırdım ben neden geçemiyorum” diye sorulmasını fesatlık sayıyorlar. Maaştan, faturadan, fişten peşin vergi alan devletin; sadece AKP döneminde 10 kez çıkarılan afla büyük balıkları kaçırması görülmesin istiyorlar. Ey Türk, titre ve vergine dön!",https://www.cumhuriyet.com.tr/yazarlar/baris-terkoglu/biri-bizi-opuyor-1716514
Barış Terkoğlu,"Hükümet, terörle arasına mesafe koymalı",13 Şubat 2020 Perşembe,"Guevara’nın hangi koşullarda öldüğünü bilmiyoruz. Ama ölümünden sonra cesedine yaptıklarına bakarak, eline düştüğü insanların kafa yapısı hakkında bir fikir edinebiliriz. Önce sakladılar cesedi. Sonra sergilediler. Sonra, bilinmeyen bir yerde adsız bir mezara gömdüler. Sonra kazıp yeniden çıkardılar. Sonra yaktılar. Ama yakmadan önce, daha sonra teşhis edilebilsin diye, parmaklarını kestiler.” John Berger hafızalara kazınan fotoğrafı böyle anlatıyordu. Nazileri ülkeden atan Yunanistan’da 1947-49 arasında iç savaş yaşandı. Komünistler arasında Osmanlı Tugayları isimli silahlı bir Türk birliği de çarpışıyordu. Başında “Kapetan Kemal” lakaplı Mihri Belli vardı. Che Guevara, genel kanının aksine Küba değil Arjantin doğumluydu. Küba Devrimi son durağı olmadı, dünyayı dolaştı, Bolivya’da devrim yapmaya çalışırken öldürüldü. Vietnam’da emperyalizme kök söktüren Ho Chi Minh, 1920’lerin başında Fransa’da komünist partinin kurucuları arasındaydı. Yüzlerce, binlerce hatta milyonlarca örnek var. 19. yüzyıldan miras kalan “enternasyonal” siyaseti 20. asrın solcuları sürdürdü. Dünya sanki dümdüz bir ova gibi önlerindeydi. Emperyalizmin sınır tanımaz müdahaleleri karşısında sınır bilmez bir direnç yaratıyorlardı. Dünyayı değiştirenler sabah Uzak Asya’da uyanıyor, öğlen Avrupa’da savaşıyor, akşam Latin Amerika dağlarında uykuya dalıyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sebebi yenilgi mi? 21. yüzyıl solunda artık herkes “kendi halinde”ydi. Artık enternasyonal olan ise başkalarıydı. 17 Aralık 2010 günü Tunus’ta seyyar satıcılık yapan Muhammed Buazizi kendini yakarak dominonun ilk taşını devirdi. 28 Aralık’ta protestolar Cezayir’e atladı. 14 Ocak 2011’de Ürdün’de, 17 Ocak’ta Moritanya, Sudan ve Umman’da, 25 Ocak’ta Mısır ve Lübnan’da isyan başladı. Kuzey Afrika ve Ortadoğu’da ardı ardına düzen değiştiren olaylar, 15 Mart’ta Suriye’nin Dera kentine sıçradı. Başlangıçta kitle kalkışması gibi görünen hareket, 29 Temmuz’da Hatay’da Özgür Suriye Ordusu’nun kuruluşuyla silahlı aşamaya evrildi. Emperyal devletler tarafından “yer yer desteklenen” halk hareketleri, İslamcı örgütler eliyle enternasyonal cihat ideolojisine savruldu. Berlin’den ya da Tokyo’dan uçağa binen sakallı adamlar Antep’te iniyor, Halep’te kâfir saydığı başka mezheptekinin kafasını kesiyordu. El Kaide ya da IŞİD gibi adları sürekli değişen enternasyonal cihatçı terör büyüdükçe Suriye masasındaki devletler birer birer kalktı. Yerlerine vekâletler bıraktılar. “Artık bitti” diye düşünülen Suriye’deki iktidardan başka ülkeyi bütün halinde tutabilecek başka bir güç olmadığı görüldü. Vücudun bütün cerahatinin bir organda toplanması gibi, yenildikçe İdlib’de toplanan “enternasyonal cihatçı terör” ile Rusya-Suriye Ordusu baş başa kaldı. İdlib’in düşmesi “enternasyonal cihat ideolojisi”nin 10 yıllık parantezinin kapanması anlamına gelecek. Yandaş medyanın “muhalifler” dediğine bakmayın. Türkiye, İdlib’deki en büyük örgüt Heyet Tahrir Şam’ı (HTŞ) Resmi Gazete’de yayımladığı ilanla terör örgütü olarak tanımlıyor. Şehirdeki Hurras El Din, Türkiye’nin resmen terör örgütü saydığı El Kaide bağlantılı 10’un üzerindeki örgütten oluşuyor. Ya da Türkistan İslam Partisi’nin eylemlerini Türk devleti terör kabul ediyor. “Cici cihatçı” sayılanlar bir yana İdlib’de terör örgütleriyle beğensek de beğenmesek de Suriye devleti savaşıyor. 4 yıl önce “hiçbir devlet kendi sınırları içerisinde hendekleri, barikatları kabul etmez” meselesini dünyaya anlatan bizim hükümet ise “İdlib’i kontrol eden terör örgütlerine karşı operasyonu durdurun” diye çırpınıyor. Bilinçli ya da bilinçsizce, sistem iki taraftan Türkiye’yi bir bataklığa doğru itiyor. 4 ay önce Erdoğan’a telefonda “çekiliyoruz” diyen Trump, bir de görev veriyordu: “Bundan sonra IŞİD tutukluları Türkiye sorumluluğunda”. Türkiye, Suriye için barış umudu yaratan Astana-Soçi sürecinde de Rusya’ya benzer bir söz veriyordu: İdlib’deki sözde “ılımlı cihatçılar” ile “terörist cihatçılar”ı ayrıştırmak. Dün Trump’ın çekilmesini “büyük başarı” diye anlatan iktidar, bugün ise “geri gel” diye kendisine başka yol arıyor. İster o kutupta ister bu kutupta yer alsın değişmeyen bir şey var. Hükümet; Türkiye’yi, Çin’den Kafkasya’ya, Avrupa’dan Afrika’ya dünyanın cihatçılarının toplandığı fotoğrafın içerisinde poz vermeye zorluyor. İktidarın İhvancı takıntıları ülkeyi savaşa sürüklerken; Türkiye teröristlerin arabulucusu, gardiyanı, ayrıştırıcısı oluyor. Elbirliği ile yapılan bu karanlık yolculuğun kurbanı ise bize ait olmayan savaşta şehit edilen günahsız Mehmetçiğimiz oluyor. Avrupa’da yükselen İslam karşıtlığından mı şikâyetçisiniz? Her coğrafyada yükselen yabancı düşmanı aşırı sağ politikacılar sizi rahatsız mı ediyor? Türkiye’de günden güne artan mültecilerin sorunlarından mı endişelisiniz? Türkiye’nin sınırlarının güvensiz olması sizi kara kara düşündürüyor mu? Dünyanın hangi sorununa el atarsanız atın, İdlib’deki terörün yenilgisi, çözmek için en iyi başlangıç noktasıdır. 10 yıllık enternasyonal cihatçı terör defterinin İdlib’de kapanması, İdlibliler dahil, savaştan beslenmeyen herkesin çıkarınadır. Türkiye’nin, Türk milletinin çıkarı da savaş çağrılarında değil, İdlib’deki terörle arasına mesafe koyan, yenilgisini kolaylaştıran politikadadır. Salı günü cihatçılar İdlib’de bir Suriye helikopteri düşürdüler. Yanan cesedi bir süre izledikten sonra, enkazdan çıkarıp işkence yaptılar. Sonra bir aracın arkasına bağlayıp sürüklediler. Tam bu sırada içimizdeki İhvancılar ise vahşete bakarak sevinç çığlıkları atıyordu. Oysa John Berger’in söylediği gibi; görüntü ölüyü değil, öldürenlerin kafa yapısını anlatıyordu. Türkiye bu ortaçağ barbarlığından yolunu ayırabildiği için sınırlarını başkalarının çizdiği bir ülke olmaktan kurtuldu. İdlib’e sıkışmış enternasyonal cihatçı terör bizim değil. Bu savaş bizim savaşımız değil.",https://www.cumhuriyet.com.tr/yazarlar/baris-terkoglu/hukumet-terorle-arasina-mesafe-koymali-1720375
Barış Terkoğlu,İlker Başbuğ’un kaç askeri var,17 Şubat 2020 Pazartesi,"Gerçekten yaşandı mı? Kimi anılarla siyasi tarihe mal olduğunu biliyoruz. Sovyet lideri Stalin’in her seferinde karşısına konan Papa için sorduğu sorudan söz ediyorum. Siyasetin ardında biriken gücü tarif etmek için “Papa’nın kaç askeri var” diye ironi yapıyordu. İktidar içindeki bir grubun günlerdir kışkırttığı darbe tartışmasını görünce sordum: İlker Başbuğ’un kaç askeri var? Tartışmayı başlatanların ortak bir özelliği var. AKP-FETÖ ortaklığının sürdüğü dönemde sistemin vurucu gücü olarak iş tutuyorlardı. Televizyonlarda ya da gazete köşelerinde parmak sallayarak darbeci listeleri yazıyorlardı. Beğenmedikleri filmlerdeki oyuncuları, sevmedikleri şarkıcıları bile darbecilikle suçluyorlardı. TDK’nin Türkçe Sözlüğü’ndeki “darbe” kelimesinin tanımını dahi değiştirdiler. Toplumu korkuturken, “darbeci” dediklerine davalar açtılar, kumpaslar kurdular, operasyonlar yaptılar, tasfiyeler gerçekleştirdiler. Kumpasların asıl niyeti neydi Silivri’den çıktıktan sonra askeri cezaevlerini ziyarete gitmiştim. Herkes hapisliğin gerekçesini anlatıyordu. “Atatürk’ün askeri”, “Cumhuriyet değerleri”, “vatanseverlik” en sık duyduğum sözlerdi. Kuşkusuz doğruydu. Ancak beni en çok etkileyen yanıtı bir köşede oturduğumda birkaç asker verdi. Biz hep katledilenin, hapsedilenin, mağdur edilenin gözünden bakıyorduk. Onlar ise FETÖ’nün aklıyla süreci okumaya çalışıyordu. TSK’deki hiyerarşinin listesini çıkarmışlardı. Tutuklandığı için terfisi durdurulanlar elenince bir tablo beliriyordu. Kesilen sakalların daha gür çıkması gibi, TSK’ye operasyonlar yapıldıkça aşağıdan gelen “bazıları”nın önü açılıyordu. Tasfiyelerin öncelikli nedeni buydu. Birileri geleceği tasarlıyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sanmayın ki AKP ile FETÖ kavgasından sonra bir şey değişti. Hatta işler daha da kolaylaştı. Aşağıdan yükselmeyi kolaylaştıran, yukarıdan tasfiyeyi çabuklaştıran düzenlemeler devam etti. Örneğin, FETÖ’nün en az etkili olduğu 3 albay devresi TSK’deki hizmet süresi 28 yıla indirilerek bir anda emekli edildi. Karar, Hulusi Akar’ın Genelkurmay Başkanı olarak ilk kez katıldığı 2014 Aralık Şûrası’nda önerilmiş, ardından AKP’nin teklifiyle kanunlaşmıştı. Gerekçe “TSK’den FETÖ’cülerin tasfiyesi” diye açıklanıyordu. Ama tam tersine yine FETÖ sakallarının önündeki sakallar kesilmişti. Yeni gelenler 15 Temmuz’da karşımıza çıkıyordu. ‘Darbe korkusu’ üretme projesi Öyleyse artık net olarak konuşabiliriz. Türk tarihinin bir gerçeği olan darbeleri tartışmıyorum. Başka bir şey söylüyorum. “Darbe korkusu” üretmek, bu korkular ile ellerini yukarı kaldıran Türkiye’yi teslim almak bir başka operasyon mu? Öyle ya, 2006-2016 aralığında Türkiye’de sistematik olarak “darbe korkusu” üretildi. Bu korku kullanılarak önce muhalefete, ardından iktidarın içine doğru operasyonlar yapıldı. Darbe korkusu, suikast korkusu, terör korkusu ile aklı durdurulanlar kuşatıldı. Hatırlayın, terör eylemlerine karşı askerin sokağa çıkmasına hatta fiilen idareyi ele almasına izin veren “TSK Personel Kanunu”, 7 Haziran 2016’da AKP tarafından Meclis’e getirilmişti. 14 Temmuz’da ise Resmi Gazete’de yayımlanmıştı. Bir gün sonra darbe girişimi olduğunda yakalananların “terör operasyonu sandık” savunmasının önceden altı doldurulmuştu. Birileri 15 Temmuz’dan bir gün önce bile Türkiye’yi korkutarak asıl operasyonu yapmayı başarmıştı. ‘Kemalist darbe’ senaryolarının  asıl niyeti Ya şimdi? Öyle görünüyor ki yine benzer bir süreci yaşıyoruz. Bir zamanlar dünyanın en büyük ordularından biri olan TSK’yi yöneten asker İlker Başbuğ’du. Yaptıkları ya da yapmadıkları tartışılabilir. Ancak görev süresi boyunca TSK’yi darbe tartışmalarının dışına taşımaya çalışan kişi olduğu, her şeye rağmen soruna ısrarla hukuk içinde çözüm aradığı tartışılamaz. Peki, emekliliğinden 10 yıl sonra, bugün emrinde tek bir asker olmayan 77 yaşındaki İlker Başbuğ’dan bir darbe lideri çıkarma stratejisinin altında ne var? Bugün TSK’de esprisi bile yapılmayan “Kemalist darbe geliyor” korkusunu üretmenin asıl niyeti ne? Birden fazla yanıtı olabilir. Ancak korkuyu üretenlerin ağızlarına değil, ceplerindekilere bakınca niyetleri anlaşılıyor. Önce ABD’nin İranlı generali vurmasından sonra kafalarını çıkardılar. İdlib kriziyle tamamen ortaya döküldüler. Türkiye için “yeni bir politika arayışının devrede” olduğunu söylüyorlar. Saray’dan iktidar partisinin derinlerine kadar uzanan grup, İdlib krizini fırsat sayarak ABD ile yeniden “stratejik ortaklık” çizgisine oturma niyetini açıkça ifade ediyor. Her dış bir içtir. “Kemalist darbe” korkusu üretmek, Türkiye’yi Rusya ile oturduğu masadan kaşıyarak kaldırma stratejisinin iç politikadaki manivelası olarak görünüyor. TSK’ye karşı ‘darbe’ sopası İkincisi, TSK’ye yönelik bir niyet taşıyor. Görevde ya da emekli fark etmiyor. Vatanı için ölmeye hazır, ülke güvenliği için gerekirse sınırın ötesine operasyon yapmaya gönüllü ordu mensuplarının birçoğu, terör unsurlarının taraf olduğu İdlib savaşında yer almayı doğru bulmuyor. “Kemalist darbeci ilan edilme korkusu” üretmek, Türk askerini “kendi vatanı için olmayan” bir savaşa sokmanın sopası olarak kullanılıyor. Üçüncüsü, kendisi bile Kemalist olduğundan şüphe duyan muhalefete yönelik bir hamle yapılıyor. “Siyasi ayak” başta olmak üzere muhalefetin başlattığı tartışmaları, “darbe” suçlamalarıyla boğma fırsatı yaratılıyor. Dördüncüsü, iktidarın içinde bir yere denk düşüyor. Son dönemde AKP, yeni parti kopuşlarıyla, iç çatlaklar ve hiziplerle anılıyor. Görülüyor ki iktidar içinde ucu Saray’a uzanan bir odak, “Kemalist darbe korkusu üretme” stratejisiyle partinin dağınık parçalarını kendi etrafında toplamayı hedefliyor. “Ankara’da konuşulanlara tanık oluyorum” diye söze başlayan köşe yazıları “ben bu filmi görmüştüm” dedirtiyor. Türkiye’yi 2006 ile başlayan sürece yeniden sokmaya çalışanlar unutmasınlar ki kurdukları tezgâh geç de olsa ayaklarına dolanmıştı. “Ordusuz Başbuğ”un FETÖ’yü sorgulayan sözlerini çarpıtanlar, “siyaset yapmıyorum, yapmayacağım” diyen Başbuğ’dan hayali bir darbe lideri yaratıp iktidar hesapları yapanlar unutmasın. Aynı şeyleri tekrar tekrar yapıp farklı sonuçlar beklemek sadece aklınızın olmadığının kanıtıdır!",https://www.cumhuriyet.com.tr/yazarlar/baris-terkoglu/ilker-basbugun-kac-askeri-var-1721245
Barış Terkoğlu,Damat n’oluyo elin kolun oynuyo,03 Şubat 2020 Pazartesi,"Çocuk gözüyle uçsuz bucaksız görünen yeşil saha. Nefesini tutmuş binlerce insan. Bordo-mavi çubuklu formayı “ben bu şehirde doğdum” der gibi giymiş adam, topun başında duruyor. Geriliyor, geriliyor, geriliyor… Vurduğu top sanki zamandan hızlı. Nereye gittiğini ancak “gol” sesinden anlıyoruz. Hami, horon oynar gibi seviniyor. Yalnız o mu? Ogün, Lemi, Abdullah ya da Şenol… Futbolu İstanbul tekelinden çıkaran Trabzonspor’u, Anadolu halkı Milli Takım’ı tutar gibi tuttu. Onun göğsünden çıkan efsanelere hep saygı duydu. Cumartesi akşamı Fenerbahçe maçı ile başlayan tartışmalar bana çocukluğumu hatırlattı. Kabul ediyorum, futbol benim için karnenin kırık notu gibi. Maç kimin hakkıydı tartışmak boyumu aşar. Ama gözümüzün önündeki tiyatroya kayıtsız mı kalalım? Gündüz, 6 liraya dayanmış doları ya da doğalgazın ne kadar pahalı olduğunu konuşuyorduk. Akşam, ekonomiyi yöneten Berat Albayrak’ın Trabzon tribününde “elini kolunu oynatarak” sevindiği görüntüsü önümüze düştü. Gündüz, İstanbul’da geçmesek de parasını ödediğimiz Avrasya Tüneli’ne yapılan yüzde 56’lık zammı konuşuyorduk. Akşam, Ulaştırma Bakanı’nın “İnşallah bu yıl şampiyonluk ipini göğüsleyecek Trabzonspor” açıklamasını dinledik. Cuma günü Meclis’te bulunamayan AKP’li vekiller tribüne ip gibi dizilmişti. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Herkes anlayacağını anlıyordu. Oy isteme zamanı İstanbul’un Kadıköy bölgesine adını vekil yazdıran Damat’a, İstanbul’da takımlarını karşılayan Fenerbahçeliler “Damat n’oluyo” diye tepki gösterdiler. Perdenin ardında uğraşan Damat Fenerbahçe taraftarına “Sandıkta görüşürüz Berat Bey” dedirten olaylar bir günde yaşanmadı. Lig başladığında Trabzonspor’un şampiyonluğa oynaması beklenmiyordu. İlkyarının sonunda ise en büyük adaylardan biriydi. Ama kimsenin anlamadığı şekilde Teknik Direktör Ünal Karaman görevden alındı. Üstelik, galip geldiği maçın sonunda bizzat kulüp başkanı tarafından provoke edilerek. Üstelik, “Ezmeye çalışanların boğazına takılırım” dedirtilerek. Herkes, Trabzonspor’daki değişimin baş sorumlusunun kulübün üstündeki Berat Albayrak gölgesi olduğunu biliyordu. Belediye başkanından kulüp yöneticilerine kadar birçok kişi, Albayrak operasyonunu yalanlarken aslında doğruladı. “Trabzon seninle Berat Albayrak” sloganıyla açıklama yapanlar şu ifadeyi kullanıyordu: “Trabzonspor’u bataktan kurtaran Berat Albayrak…” Zaten Türk futbolunun zor günlerinde Berat Albayrak, Trabzonspor için özel olarak çalıştıklarını itiraf ediyordu: “5 tane Trabzonsporlu bakanımız var. Bizi bilenler biliyor, perdenin arkasında ne kadar uğraştığımızı biliyor.” Ali Koç’un sözlerinin boş olmadığını anlıyorduk: “Ahmet Ağaoğlu’na soruyorum, kaç devlet kurumu stadınızda loca aldı, ne kadara aldı, ne paralar verdi? Bir adım daha öteye gidiyorum. Trabzonsporlu olmayan ama bir şekilde devlet ile iş yaptığı için loca alan işadamları var mı?” Sadece bu kadar değil… Görünmeyen ‘siyasi şike’ Herkes Karaman gönderilirken Damat medyasındaki sessizliği görüyordu. Meselenin içyüzünü, babası Sadık Albayrak, 2017 yılında Trabzonspor Divan Kurulu toplantısında anlatmıştı: “Bu stadı size kim yaptırdı? Bu reklamı size kim aldı? Hiç kimse size kredi vermezken milli bankalardan yeni kredi aldınız nereye harcadınız? (…)Eğer - o bakanın bakan olarak devlet görevi var- basın olarak açık söylüyorum, Turkuvaz medya grubu olmasa, sizi boğarlar.” Peki, gönderme yapılan geçmişte ne vardı? Sözler bana iki ayrı olayı hatırlattı. Biri 2004 Mart ayında Trabzon Büyükşehir Belediye Başkanlığı’nı CHP’li Volkan Canalioğlu’nun kazanmasının ardından yaşananlar. 2005’te, ilk kabine revizyonunda, Bayındırlık Bakanlığı’na eski Trabzonsporlu futbolcu ve inşaat malzemeleri tüccarı Faruk Nafiz Özak getirildi. 2003-2004 ve 2004-2005 sezonlarında Trabzonspor’un kıl payı ikinci olmasını sağlayan Kulüp Başkanı (aynı zamanda eski CHP’li belediye başkanı) Atay Aktuğ koltuğundan edildi. Yerine kim mi geldi? Sürpriz değil, Albayrak Grubu’nun Yönetim Kurulu Başkanı Nuri Albayrak. Sonra? Ardı ardına başarısızlık yaşandı ama kulüp akıl almaz şekilde borçlandı. Herkes “bir şeylere mi güveniliyor” derken Trabzonspor’a mis gibi bir tesis verildi. Buna TOKİ’nin Trabzonspor için yaptığı stadyum inşaatı da eklendi. Trabzonspor üzerinden şehre akıtılan paranın da sayesinde 2009 seçimlerini yüzde 48’e 41 AKP kazandı. İkincisi daha da ilginç. Zira Berat Albayrak’ın arkasındaki neredeyse tüm siyasetçiler, Fenerbahçe’ye, FETÖ kumpasına dayanarak “şikeci” imalarında bulunuyor. Ne tesadüf hemen hepsinin kâh Pensilvanya ziyaretleri, kâh Bankı Asya avukatlıkları, kâh FETÖ’ye destek mesajları ortalığa dökülüyor. Bir “siyasi şike” örneği vereyim. Açıp sözde şike dosyasında Trabzonspor’un eski Asbaşkanı Nevzat Şakar’ın 25 Nisan 2011 tarihli telefon konuşmasına baksınlar. Erdoğan’la görüşmesinin ardından kendilerine nelerin vaat edildiğini tane tane anlattığını görecekler: Dönemin parasıyla 6 milyon lira, bir stadyum, altyapı binası, 5 tane saha, bir otel, otelin idare binası, yönetim binası, 100 dönüm arazi ve hepsinin yapılacak işleri… Tribünlere öfke eken damat Ekonomik çöküş nedeniyle imajı yerle bir olan Berat Albayrak, sanki 18 yıldır iktidarda olan partinin bakanı değilmiş gibi “Türkiye İçin Değişim Başlıyor” sloganıyla şehir şehir geziyor. AKP içinde güç mücadelesine hazırlanırken sık sık Trabzon’a uğruyor, kentte gölgelerini dolaştırıyor. Sanki bu ülkenin takımı değilmiş gibi diğer kulüpler yabancılaştırılıyor, adları “Pontus” kelimesiyle anılıyor.  Fenerbahçeliler ile Trabzonsporlular siyasi çıkarlar için düşman ediliyor. Binlerce insanın toplandığı tribünlere öfke tohumları ekiliyor. Trabzonspor, iktidar hesaplarına meze yapılıyor. Futbol topu kirletiliyor, yuvarlaklığı köşeleştiriliyor. Kulübün tekmeye kafa koyan evlatlarının başı yeniyor. Her kader aynı zamanda bir seçimdir. O gün Fethullahçı savcıların safında yer alanlar bugün utanmasa da, Türkiye onları sırtından attı. Kalamış sokaklarında köşe köşe çatışan Fenerbahçe taraftarına o gün kızsalar da, Türkiye’yi zorbalığa teslim etmemenin ateşini yaktıkları ortaya çıktı. Gölgelere gerek yok, Trabzon zaten isterse hak eder. Türk futbolunun son krizini çözme sorumluluğu şımarık damatlarla ya da beton satıcılarıyla değil; Hami’lerle, Lemi’lerle, Abdullah’larla anılmayı hak eden Trabzon’un kendi çocuklarında.",https://www.cumhuriyet.com.tr/yazarlar/baris-terkoglu/damat-noluyo-elin-kolun-oynuyo-1718125
Barış Terkoğlu,Barış Terkoğlu yazdı,05 Mart 2020 Perşembe,Yazarımız tutuklu olduğu için bugünkü köşe yazısını yazamamıştır...,https://www.cumhuriyet.com.tr/yazarlar/baris-terkoglu/baris-terkoglu-yazdi-1725154
Barış Terkoğlu,Hakan Fidan’ı esefle karşılayan Amerikalı,06 Ocak 2020 Pazartesi,"Sizin de sıkça başınıza geliyordur. Biri yanaşıp isminizin hikâyesini sorar. Şimdilerde çocuklar anne karnında isim alıyor. Öyküsü ondan ayrı yazılıyor. Dede Korkut’ta “o zamanda bir oğlan baş kesmese, kan dökmese ad komazlardı” anlatılıyor. Bayındır Han’ın oğlu Boğaç’ın bir boğayı öldürdükten sonra isim alması gibi, insanın adını bazen kendi eylemi belirliyor. Televizyonu açıyorum. Neredeyse çocuk programlarına indi. Herkes “FETÖ, FETÖ, FETÖ” diyor. Adını söylüyoruz da, FETÖ’nün İslami bir cemaatin ajan örgütlenmesine evrimleşmesiyle oluştuğunu unutuyoruz. Haliyle yaşadığımız hikâyenin İran’la alakasını da, cemaatleri yıllardır araç haline getiren ideolojiyi de anlayamıyoruz. Ergenekon kumpası niçin yapıldı? Bana bir “an” sorsanız sizi 2002 Martı’nda Harp Okulu’ndaki toplantıya götürürüm. MGK Genel Sekreteri Tuncer Kılınç, “Türkiye’nin mümkünse, Amerika’yı göz ardı etmeden Rusya ve İran’ı da içine alacak şekilde bir arayış içerisinde olmasında fayda buluyorum” dediğinde karşı tezini de yaratmıştı. Sonrasını biliyorsunuz. Peki, Erdoğan-FETÖ kavgasının başlamasının İran’la ilgisi yok mu? Erdoğan’ın verdiği görevler 17-25 Aralık sonrası FETÖ’nün sızdırdığı tape’leri ikiye ayırabiliriz. Bir kısmı AKP’nin yolsuzluklarını içeren kayıtlardı. Fakat ikinci kısım Tevhid-Selam soruşturmasındandı. Yüzlerce kişi FETÖ tarafından İran yanlısı örgüte üye olduğu iddiasıyla dinlenmiş ve kayıtlar sızdırılmıştı. FETÖ, iktidardakilere “İrancı” suçlamasında bulunuyordu. Sızıntılar “Acem Uşakları” adlı hesaptan yapılıyordu. Tutuklanan polisler, tutuklayanlara “Acem Uşakları” diye bağırıyordu. Belden aşağı vuruşlarda “muta nikâhı” ithamları İrancılığa yapılmış ucuz göndermeydi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol FETÖ’nün operasyonunda dikkat çeken hedef Hakan Fidan’dı. Arşivlerde yüzlerce örnek var. Humeyni’nin yanındaki bir çocuğun fotoğrafının “Hakan Fidan’ın küçüklüğü” diye paylaşılması mı dersiniz, Hizbullah operasyonlarından çıkan Hakan Fidan ismi mi? FETÖ, sahte belgelerle sistematik olarak MİT’in başındaki ismi İran ajanlığı ile suçladı. Peki, neden? Zor değil. ABD gizli belgelerinde yanıtını buluyorsunuz. Hakan Fidan, 2003 yılında Beşir Atalay tarafından TİKA Başkanlığı’na getirilerek bürokrasiye adımını atmıştı. Abdullah Gül ile de Ahmet Davutoğlu ile de çalışarak Türkiye’nin yurtdışı açılımlarına zemin hazırladı. Aslında o yıllarda FETÖ ile kavgalı da görünmüyordu. Örnek olsun, Türkçe Olimpiyatları’nın 2007 yılındaki tertip heyetinde TİKA Başkanı olarak o da vardı. Her şey eski asker olan Fidan’ın 2007’den sonra Erdoğan’ın özel temsilcisi olarak aldığı görevlerle başlamış görünüyor. Biri, PKK ile müzakereler. Öteki ise bürokrasiye girmeden önce nükleer silahlanma üzerine çalışan Fidan’ın İran krizindeki rolü. ABD ile İran ayrışması Kritik ABD kriptoları bu dönemde başlıyor. Amerikalılar, birçok belgede Fidan’ı, İran’a karşı sert yaptırımlar konu olduğunda ayak sürüyen kişi olarak tanımlıyor. Erdoğan’ın özel temsilcisi olması nedeniyle tanımı Erdoğan’a uzatmak zor olmuyor. 17 Haziran 2009’da Uluslararası Atom Enerjisi Kurumu toplantısına katılan Fidan’ın, AB’nin yaptığı İran karşıtı açıklamaya katılmadıklarını söylemesi, “İran’ın nükleer enerjiyi barışçıl amaçlarla kullanmaya hakkı vardır” ifadelerini kullanması ABD’nin tepkisini çekiyor. Konuşmadan 5 gün sonra ABD’nin Türkiye Büyükelçiliği Maslahatgüzarı, Hakan Fidan’la buluştu. Kriptolarda Maslahatgüzar’ın Fidan’a karşı “esefle karşılıyoruz” üslubunu kullandığını okuyoruz. Fidan ise “İran’ın Batı’yla yakılmamış bir köprüsü kalsın istedik” diyerek, İran-ABD görüşmelerine aracılık teklif ediyor. Çok ilginç, Fidan ABD’lilere İran’ı vuracak sert adımlar yerine “İran’ın orta sınıfını güçlendirmeyi” ve bu yolla İran’ı dönüştürmeyi öneriyor. ABD’nin bu tekliflerden hoşlanmadığını okuyoruz. Daha sonra sızan ABD Ulusal Güvenlik Ajansı (NSA) belgelerinde Fidan’ın “İran bağlantılı” olmakla itham edildiğini de görüyoruz. Türkiye’nin aklı İran’la savaşmayacak Nereden nereye geldik... Fethullah Gülen’in İran alerjisini biliyoruz. “İran hep fitneler tarihi olmuştur. İran İslam’ı zorla kabul etmiş, mukavemeti entrikada bulmuştur” sözleri nefretini özetliyor. Soğuk Savaş döneminde antikomünizmi Batı’ya pazarlıyordu. Soğuk Savaş’ın ardından İran karşıtlıklarını Amerika’ya satarak ajan örgütlenmesine dönüştüler. Erdoğan-Fidan çizgisinin ABD’ye yaptığı, İran’ı vurmak yerine dönüştürme teklifi, FETÖ’nün “görev bizim” diyerek Türkiye’de iktidar değişikliğini zorlamasıyla karşılandı. İran müzakerelerinin diğer savunucusu Brezilya lideri Lula’nın ABD desteğiyle devrildiğini de hatırlatalım. Şimdi İranlı generalin ABD tarafından katlinin ertesindeyiz. İlginç olan, bir zamanlar FETÖ’nün kumpaslarına tuzlukla yetişen Haksözcülerden, cezaevi ziyaretçisi Adil Öksüz olan Cübbeli Ahmet’e kadar neredeyse bütün İslamcı gruplar ABD füzelerine el açarak dua ediyor, “bu kez görev bizim” diyorlar. (Saadet Partisi, HÜDA PAR, Mustafa İslamoğlu Grubu gibi birkaç yapının farklı çizgi izlediğini not ediyorum.) Öte yandan Saray’da en etkili grup olan SETA’cılar da Türkiye’yi ABD yararına İran’a saldırı çizgisine çekecek yazılar ve konuşmalar yapıyor. FETÖ dediğimiz bir isimden ibaret değilse, İslamcılığın emperyal elin başparmağı olmasıysa, bugün başka adlarla sürmeye devam ediyor. Türkiye, 380 yıl önce imzaladığı anlaşmanın ardından bütün yalpalamalara rağmen bir çizgi sürdürdü. Ne İran’ın kendi rejimini Türkiye’ye ihraç etmesine müsaade etti, ne de İran’a karşı kimi Batı’dan kimi Doğu’dan gelen “savaşın” ittirmelerinde piyade oldu. Türkiye’nin SETA’cılar ya da İslamcılardan başka bir aklı varsa bu savaşın bir parçası olmayacak. Erdoğan’ın İran’a açtığı telefonla gelen işaretler gösteriyor ki, Türkiye, İran ile Batı’nın yeni müzakerelerinin “yakılmamış köprüleri”ni yeniden kurma rolüne oynayacak. İsim değil zihniyet dedik ya... Bir suikasttan çıkan ders: Emperyalizm dininin donuk tohumlarını yeniden yeşertecek kuluçka olmayı sürdürenlerin tasfiyesi için daha çok yolumuz var.",https://www.cumhuriyet.com.tr/yazarlar/baris-terkoglu/hakan-fidani-esefle-karsilayan-amerikali-1712654
Barış Terkoğlu,Yaşı yetmeyen Davutoğlucular için Erdoğan’ın bitmeyen diploması,16 Aralık 2019 Pazartesi,"Okul biter. Yıllarca oturduğunuz sırayla, dirsek çürüttüğünüz arkadaşlarınızla, kaç kez “nerede kaldın” diyen öğretmeninizle vedalaşırsınız. Elinize verilen kâğıdı kimi çerçeveletip duvara asar kimi anahtarlı çekmecede saklar. Ama dönüp de bakmazsınız. Gelecek Partisi’nin en genç kurucu üyesi İsmail Günaçar, Davutoğlu için “En azından diploması var” dedi. Göndermenin Erdoğan’a yapıldığı açıktı. Cumhurbaşkanı Başdanışmanı’ndan hükümet medyasına kadar Erdoğan’ın sesi olan birçok isim sert tepki gösterdi. Geçmişte Erdoğan cephesi bu konuyu suskunlukla geçiştiriyordu. Hatta Yusuf Halaçoğlu, “Diploman sahte diyorum beni mahkemeye vermiyor” diyerek sessizliğe isyan etmişti. Bu kez öyle olmadı. Sahi neden? Aslında üç sebebi var. İlki, Cumhurbaşkanı’nın diplomasına dair kuşku yaratan ifadeler ilk kez yakın camiasından geliyor. İkincisi, daha da önemli. Ahmet Davutoğlu 1995-99 yılları arasında Erdoğan’ın diploma aldığını ifade ettiği Marmara Üniversitesi’nde görev yaptı. Üçüncüsü, yıllardır “kimi AKP’lilerin” yaptığı Erdoğan - Davutoğlu karşılaştırmasında Erdoğan’ın belki de en eksik kaldığı konu bu. Erdoğan taraftarlarının Gülaçar’ın “fazla Amerikalılığı”, FETÖ konusunda belirsiz tavrı ve 22 yaşın olmamışlığına özgü üslubu konusunda yaptıkları eleştiriler anlaşılabilir. Ama bir konuda haksızlar. O da Erdoğan’ın diplomasızlığı tezinin FETÖ projesi olduğu iddiaları. Hatırlayın, bir zamanlar A Haber’de “FETÖ’cüler Tayyip Erdoğan’ın diplomasının orijinalini ele geçirip yok etmişler” demişlerdi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Oysa Erdoğan’ın diplomasına dair şüpheler FETÖ tarafından ortaya atılmadı. Hatta AKP - FETÖ ortaklığı döneminde bu şüpheyi dile getirenler FETÖ’nün hedefi oldu. Geçmişe doğru tarama yapıldığında diplomasızlık tezini dile getirerek yıllarca gündemde tutan 4 isim kronolojik sıralamayla şöyle: Ömer Başoğlu, Yusuf Halaçoğlu, Yalçın Küçük, Ergun Poyraz. Son iki isim “Erdoğan’ın diplomasının olmadığını” iddia eden kitaplar da yazdılar. FETÖ’nün kumpas davalarında uzun yıllar hapsedildiler. Kamuoyunun pek tanımadığı Başoğlu ise, Erdoğan’la aynı dönemde öğrencilik yapmıştı. Kişisel tarihine dayanarak şüphelerini dile getiriyordu. CHP’de siyaset yapan Başoğlu’nun ölümü komplo teorilerine konu oldu. Erdoğan’ın İstanbul Büyükşehir Belediyesi başkan adayı olduğu 1994 yılında dahi diploma tartışması görülüyor. Ancak “diplomasızlık tezi”nin yükselişi 2007’de gerçekleşti. Zira yasalara göre cumhurbaşkanı olmak için üniversite mezunu olma şartı vardı. Muhalifler, diploma tartışmasıyla Erdoğan’ın cumhurbaşkanı adaylığını engellemeye çalıştılar. Erdoğan’ın diplomasızlığı tezinin dayandığı birçok olgu var: Erdoğan’ın üniversite hayatının sır oluşu; üniversite yıllarında aile, siyaset ve iş hayatında aktif olması; ortaya çıkan diploma örneklerindeki çelişkiler gibi vs. vs. Halaçoğlu, “1981 yılında mezuniyet belgesi almışsın, mezuniyet belgende ne resim var  ne gizli damga var, soğuk damga var” demiş ve devam etmişti: “Marmara Üniversitesi’nin diplomasını nasıl alırsın, diye soruyorum ve işletme mezunu olarak, nitelendiriliyor. Halbuki işletme ile alakası yok. Aksaray’da Maliye Meslek Yüksek Okulu mezunu, eğer mezunsa?..” Refah Partisi’nin 94 seçimlerinde aday tanıtım evraklarında Erdoğan’ın üniversiteye “1974-75 girişli olduğu, 1979’da mezun olduğu yazıyor. Ancak sonraki açıklamalarda mezuniyetin 1981 diye düzeltildiği görülüyor. Tartışmalar sürerken 2014 yılında Marmara Üniversitesi Rektörü Zafer Gül bir açıklama yapmıştı: “Sayın Başbakanımız, T.C. İstanbul İktisadi ve Ticari İlimler Akademisi Ticari Bilimler Fakültesi’nden 1980-1981 öğretim yılı şubat döneminde mezun olmuştur.” Üniversitenin örneğini yayımladığı diploma ile Ergun Poyraz’ın yayımladığı diplomanın birbirinden farklı olması kafa karıştırdı. Öte yandan üniversitenin diploma doğrulama sisteminde, Erdoğan’ın mezuniyet bilgileriyle sorgulama yapıldığında açıklanan diplomanın görülmemesi de bir başka şüpheye neden oldu. Cumhurbaşkanı’nın mezun olduğu iddia edilen okul yıllığında izine rastlanmaması, 1981 - 1982 dönemi mezunlarının buluştuğu 2016 yılındaki kahvaltıda Erdoğan’ı hatırlayanın çıkmaması da her şeye tuz biber ekti. Tüm bunların yanında Erdoğan’a destek verenler de var. Bunlar arasında iki kişi öne çıkıyor. Biri Erdoğan’ın okuduğu iddia edilen okulda ders veren CHP’li siyasetçi Aydın Ayaydın. Ayaydın, “Sınavlarına ve derslerine girdim, son derece iyi hatırladığım bir öğrencidir” dedi. Bir diğeri ise bugün İsrail’de yaşayan Rafael Sadi. O da Erdoğan’ı öğrencilik yıllarından hatırlıyor. Ancak okulu bıraktığı için Erdoğan’ın diploması konusunda fikir yürütemiyor. Tersinden, Erdoğan’ın yakın zamanda elini öptüğü, Marmara Üniversitesi’nin kurucu rektörü Orhan Oğuz’un, kendi yaşamını anlattığı kitabında Erdoğan’ın yer almaması da dikkat çekiyor. İşin enteresan tarafı Erdoğan’ı destekleyen belgeyi bu tartışmaların ortasında FETÖ yayımladı. Örgütün firardaki polislerinden Emrullah Uslu, “1883’ten 1983’e Marmara Üniversitesi’nin öncülü kurumlarda çalışan ve okuyan öğrencilerin isimlerinin bulunduğu 100. yıl çalışması kitabı”nda Erdoğan’ın adının olduğunu gösteren sayfaları yayımladı. Erdoğan’ın diploması zaman zaman mahkemelere de konu oluyor. Halkın Kurtuluş Partisi, Erdoğan’ın Cumhurbaşkanlığı’ndan men edilmesi için defalarca yaptığı başvurulardan sonuç alamadı. Parti, iç hukuk yolları tükenince bu yıl konuyu Avrupa İnsan Hakları Mahkemesi’ne taşıdı. AİHM’de Erdoğan’ın diplomasıyla ilgili bir başvuru daha var. Öte yandan 2014 yılında Erdoğan’ın diplomasının aslını görmeden fotokopisini onaylayan noter kâtibi de ayrı bir soruşturma konusu olmuştu. Herkes bir kez diploma alıyor. Ancak “Cumhurbaşkanı’nın diploması” 25 yıldır bitmiyor. Sıkıldınız değil mi? Şimdi siz bunu 22 yaşında yeni ergenlikten çıkmış parti kurucusuna nasıl anlatacaksınız? Belki Davutoğlu hepimize anlatır da öğreniriz!",https://www.cumhuriyet.com.tr/yazarlar/baris-terkoglu/yasi-yetmeyen-davutoglucular-icin-erdoganin-bitmeyen-diplomasi-1708433
Barış Terkoğlu,Ankara’ya gelirken gözaltına alınan Amerikalı,13 Ocak 2020 Pazartesi,"Sadece filmlerde olur sanıyordum. Japonya’da ev hapsinde tutulan Nissan’ın eski CEO’su Carlos Ghosn gerçekleştirdi. 26 kamerayla izlenen, 3 nöbetçinin olduğu evden kaçtı. Üzerinde hava delikleri bulunan bir müzik kutusunun içinde Japonya’dan uçağa bindi. 30 Aralık’ta İstanbul’a vardı. İşbirlikçileri sayesinde kutudan çıkıp başka bir uçakla Beyrut’a giderek kurtuldu. Dünyanın konuştuğu olayda yolsuzluk bahane miydi? Olayın ardında Ghosn’un söylediği gibi Nissan’daki Japon sermayesi ile Fransız sermayesinin savaşı mı vardı? Kuşkusuz olay daha çok konuşulacak. Hikâyeyi irdelerken başka bir dosya ile karşılaştım. Kahramanı yine uluslararası bir yönetici, mekân ise yine bizim artık giremediğimiz İstanbul Atatürk Havalimanı’ydı. Hikâye bugüne kadar basından gizli tutulmuştu. Basit hırsızlıktan gözaltına alınan finansçı Size önce Hobart Lee Epstein’den bahsedeyim. Evet, ismi bile Doğu ile Batı’nın sentezi kokuyor. Çünkü öyle. 18 Ocak 1957’de doğan Epstein, Kore kökenli ABD vatandaşıydı. Amerikalı bir aileye evlatlık verilmişti. Şikago’da büyütülmüş, Kaliforniya ve Los Angelas’ta üniversite eğitimi almıştı. Amerika, Avrupa ve Asya’da 30 yıldan fazla uluslararası bankacılık yapmıştı. Özgeçmişinde Goldman Sachs gibi ünlü şirketlerin üst düzey yöneticiliği olan Epstein, Tongyang Menkul Değerler AŞ’den 2012’de ayrıldıktan sonra Lodestone Partner’ı kurmuştu. Kore Yatırım Holding’in yönetim kurulu üyesiydi. Kore-Çin Kültürel Birliği’nin başkan yardımcılığını yürütüyordu. Dünya Ekonomik Forumu dahil birçok toplantıda konuşmacıydı. Hayat, parası olanlara kendilerini övmek için yeteri kadar fırsat verir. Biz, özgeçmişini bırakıp Türkiye’ye uzanan öyküye gelelim. Epstein’ın oğlu bir Türk kızını sevdi. Evlenip Ankara’ya yerleşmişlerdi. Epstein, zaman zaman gelip ailesini görüyordu. 22 Aralık 2016 günü de İstanbul’a bunun için indi. Pasaport kontrolüne geldiğinde ise hayatını değiştiren olay yaşandı. Polis, Epstein’a hakkında yakalama kararı olduğunu, gözaltına alındığını söyledi. Suçlama hırsızlıktı. Epstein, Mersin’de bir arabanın camını kırarak içindekileri çalmakla suçlanıyordu. Türkçe bilmiyordu, çevirmen yoktu. Bir bölmeye konuldu. Önden, yandan fotoğrafları çekildi. Parmak izi alındı. Türk gelinini arayarak gözaltında olduğunu haber verebildi. Yakınları Epstein’ı kurtarmak için harekete geçti. Sahte pasaportla etkinleştirilen hat Ünlü bir iş insanı basit hırsızlıkla suçlanıyordu. Herkesin kafası karışmıştı. Ama karmaşık hikâye neyse ki çözülebildi. Epstein, Türkiye’ye geldiğinde havalimanında stand kuran iletişim şirketlerine gidiyor, pasaportuyla başvuruyor, kendisi adına kontörlü hat alıyordu. Türkiye’de olduğu sürece daha ucuza geldiği için kullandığı hat kimi zaman hareketsizlikten iptal oluyor, bu durumda işlemi tekrar ediyordu. 21 Ağustos 2014’te Türkiye’ye geldiğinde de aynısını yaptı. “3241” ile biten hattı Türk Telekom gişesinden satın aldı. 5 Eylül 2014 tarihinde Türkiye’den ayrılana kadar, daha sonra 22 Aralık 2014 - 21 Ocak 2015 arasındaki sonraki ziyaretinde de kullanmaya devam etti. 16 Eylül 2015’te Türkiye’ye döndüğünde, aynı gişeden, hattının 180 gün kullanılmadığı için iptal edildiğini öğrendi. Yeni bir hat alıp yoluna devam eden Epstein’ın bilmediği bir şey vardı. O da Türkiye’de hırsızlık ve yolsuzluk sisteminin sandığından çok daha karmaşık olduğu. Türkiye’deki çeteler, iletişim şirketlerindeki işbirlikçileriyle kapanan bu hatları takip ediyorlardı. Özellikle yabancılar üzerine kayıtlı olanlar “sarı çizmeli Mehmet Ağa” durumundaydı. O nedenle daha işlevliydi. Epstein’ın kapanan hattı, 28 Temmuz 2015’te Türk Telekom’da yeniden etkinleştirilmiş, 31 Temmuz 2015’te ise Turkcell’e taşınmıştı. Bütün bunları ise Epstein’ın adını taşıyan ama vatandaşı olduğu ülke (ABD) dahil hiçbir bilgisi uyuşmayan sahte bir pasaportla (Avustralya) yapmışlardı. Çalıntı telefonlara takılıyor Peki, bunu neden yaptılar? 5 Ağustos 2015 tarihinde, Mersin’de bir arabanın camını kırarak iki cep telefonu ve 1500 lirayı çalan hırsızlar, yakalanmamak için çaldıkları telefona Epstein adına açtıkları hattı takarak rahatça kullanmışlardı. Hırsızlık soruşturması “Hobart Lee Epstein” adına Mersin Asliye Ceza Mahkemesi’nin yakalama kararı vermesiyle sürmüştü. Olaylardan habersiz Türkiye’ye oğlunu görmeye gelen Epstein ise gözaltına alınmıştı. Hayatında hiç Mersin’e gitmediğini, suç olaylarının yaşandığı tarihlerde Türkiye’de bile olmadığını ispatladı. Sonunda neyse ki serbest kaldı. Olay sayesinde anlaşıldı ki Epstein adına kayıtlı ve kapanmış başka hatlar da sahte pasaportla kullanılmıştı. Epstein, başına gelen talihsiz olayın peşine düşmüş ve sorumlulardan şikâyetçi olmuştu. Haklı olarak şunu söylüyordu: “Hem Türk Telekom hem de Turkcell içinde birisinin işbirliği olmadan, sahte ve geçersiz Avustralya pasaportunu kullanarak GSM numarasını 3 gün sonra Turkcell’e devretmesi mümkün olamaz. Dikkatle inceleyen birisi, Hobart Lee Epstein’ın adı dışında, sahte ve geçersiz pasaportta yer alan diğer tüm bilgilerin, Türk Telekom’a verdiğim imzalı bilgilerden farklı olduğunu görecektir. Yetkisiz Kişilerin doğum tarihi, uyruğu ve fiziksel özellikleri verdiğim imzalı bilgilerden farklıdır.” Kapanan hatlar kimlerin eline geçiyor 2016’nın aralık ayında yaşadığı olayı yıllar sonra ise şöyle anlatıyordu: “3 yıl sonra bile, o tarihte yaşadığım aşağılayıcı ve korkutucu deneyimin üstesinden gelmeye çalışıyorum. Haksız yere gözaltına alındığımı hissediyorum. Çünkü yakalama kararı, ben yani Amerikan vatandaşına yönelik olmayıp, Avustralya vatandaşı olan sahte Hobart Lee Epstein'a ilişkindir. Ayrıca sahte ve geçersiz pasaportta yer alan fotoğraf, Avrupa görünümlü bir adamdı. Ben, aslen Kore kökenli bir Asyalıyım ve Amerika Birleşik Devletleri'nde evlat edinildim ve bu yüzden soyadım Epstein'dır. Sahte ve geçersiz Avustralya pasaportundaki doğum tarihi de verdiğim imzalı bilgiden farklıydı. Eğer havaalanı polisi, yakalama kararındaki bilgileri karşılaştırsaydı, aradıkları kişinin ben olmadığımı anlardı.” Nissan CEO’sunun kaçışı sayesinde Türk havaalanlarındaki güvenlik açığını görmüş olduk. Epstein’ın hikâyesi ise bize daha korkutucu bir uyarıda bulunuyor. Türkiye’de milyonlarca kapanmış telefon hattı, hangi çetelerin elinde, ne tür suçlarda kullanılıyor acaba? Her ay fatura kesmeyi iyi bilen şirketler ya da hırsızlığı “sıradan vaka” sayan devlet, çetelerin işbirlikçilerinin peşine düşüyor mu?",https://www.cumhuriyet.com.tr/yazarlar/baris-terkoglu/ankaraya-gelirken-gozaltina-alinan-amerikali-1714002
Barış Terkoğlu,Harbiye’de neler oluyor?,23 Ocak 2020 Perşembe,"Biliyorsunuz, artık herkesin bir resmi görüşü bir de gerçek görüşü var. Resmi olanı söylevlerde dinliyor, yazılarda okuyoruz. Gerçeği ise ancak fısıldamalardan öğreniyoruz. ABD Güvenlik Kurumları tarafından fonlanan Rand Corporation adlı kuruluşun raporundan söz ediyorum. Birkaç eleştirel yazar analiz etti. Hükümet taraftarları ise derin bir sessizliğe gömülmekle birlikte, asıl fikirlerini birbirlerine gönderdikleri cep telefonu mesajlarıyla belli ediyordu. Erdoğan düşene kadar ‘kaybedilmemiş’ TSK Öyle ya, raporu yazdıran ABD Ordusu’ydu. Bir Türkiye politikası öneriyordu. Erdoğan yönetimindeki Türkiye, “müttefik gibi olmayan müttefik”ti. Buna rağmen ABD, kaybetmeye değil çizgide tutmaya odaklanmıştı. Peki bunu nasıl yapacaktı? Tabii ki öncelikle Erdoğan’ı iktidardan indirmeye niyetli Amerikan devleti ile yeniden iyi ilişki kuracak muhalefet bloku ile çalışarak. Bu kadar olsa yandaş medya o raporu alır, muhalefetin başına çalardı. Olmadı. Çünkü rapor “o kutlu gün”e kadar ne yapılması gerektiğine dair tuhaf bir yol öneriyordu: “Milli Savunma Bakanı Hulusi Akar’ın son dönemdeki artan önemi de göz önüne alınarak, ABD Ordusu ile Türk askeri yönetimi arasındaki diyaloğun derinleştirilmesi...” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Öyle anlaşılıyor ki Amerikan devleti, yoluna muz kabukları bıraktığı Erdoğan’ın iktidardan düşene kadar, Türk Ordusu’nu kaybetmeyeceği bir politikayı sürdürecek. Hulusi Akar ise bu noktada kilit bir rol oynayacak. İşte iktidar cephesindeki sessizliğin sebebi buydu. ‘Yeni Harbiye’nin hali Bu stratejiyi daha da şaşırtıcı kılan ise önemsiz görünen ince bir ayrıntı: “ABD Ordusu, Türkiye’nin Milli Savunma Üniversitesi’nin (MSÜ) müfredatını geliştirmek için çalışmalı ve Türk askeri öğrencilerinin ABD’deki okullara gönderilmesinin sürdürülmesini teşvik etmeli”. Peki ABD, “yeni Harbiye” olan, MSÜ’nün müfredatını nasıl belirleyecek? Tam bu sırada çalışma arkadaşım Mert Taşçılar’ın yeni kitabı “Dindar ve Kindar”ı okuyorum. Eğitim sisteminin her yönünü irdeleyen Taşçılar, Cumhuriyet’ten bile eski olan askeri okulların 15 Temmuz’un ardından nasıl kapatıldığını da, yerine kurulan MSÜ’de neler olduğunu da anlatıyor. Yeniçeri Ocağı’nın kaldırılmasının ardından II. Mahmud’un emriyle “Mekteb-i Harbiye” adıyla 1834 tarihinde kurulan Harbiye, Cumhuriyet’e miras kaldı. Mütareke döneminde bile Ankara’da Abidin Paşa Köşkü’nde eğitim yapıldı da FETÖ kalkışması bastırıldıktan sonra tuhaf şeyler oldu. Taşçılar, şöyle aktarıyor: “Prof. Dr. Erhan Afyoncu, MSÜ’nün başına atandı. Fakat FETÖ’den kurtarılmak istenen okulların başına atanan Afyoncu’nun cemaatin gazetesi Bugün’de 6 yıl boyunca yazarlık yaptığı ortaya çıktı. Afyoncu’nun 17 Aralık’tan sonra da yazarlığa devam ettiği anlaşıldı.” Davutoğlu’nun Şehir Üniversitesi’nin başına aynı gazeteden (Bugün) Ali Atıf Bir atanınca ortalık karışmıştı. İlk olarak bugün Saray’da olan SETA’cılar ayağa kalkmıştı. Peki Afyoncu bu ayrıcalığını neye borçlu? Tabii ki adı SETA ile, Pelikan ile, Saray danışmanları ile anılan Sabah’ta yazarlığa devam ettiren yeni çizgisine. Bu kadar değil... Taşçılar’dan aktarmaya devam edeyim: “FETÖ sızmasına karşı önlem olarak kurulan MSÜ’nün Teşkilat Şube Müdürü Kıdemli Albay Kadir Atakan, FETÖ soruşturması kapsamında tutuklandı.” Demek ki okul kapatıp yenisini açmak her şeyi bitirmiyordu. Bütün tartışmayı sivil ve asker üzerinden kurmak da gerçekçi değildi. Gelelim peşinde olduğumuz soruya... Savunma Üniversitesi’nde neler oluyor Merak edip MSÜ’nün resmi sitesine girdim. Tesadüftür ki, üniversitenin öğrencilerine tavsiye ettiği “açık erişim” kaynakları arasında Rand Corporation da vardı. Kuruluşu şöyle tanıtıyordu: “RAND Corporation, dünya genelindeki toplulukların daha güvenli, daha sağlıklı ve daha müreffeh olmasına yardımcı olmak için kamu politikası sorunlarına çözüm geliştiren bir araştırma kuruluşudur.” Bu “tertemiz” tanımdan sonra güvenlik bürokrasisi içindekilere MSÜ’yü sordum. “FETÖ’den kurtulduk” diye tanıtılan okul, başka krizleri biriktiriyordu. Müfredatta kısmi değişiklikler yapılmıştı. Ama asıl “askeri okul paradigması” dönüşmüştü. Rektör Erhan Afyoncu’nun altında ikili bir sistem vardı. Her bir bölümün başında bir dekan ve bir asker Afyoncu’ya bağlı çalışıyordu. Dekanlar doğal olarak sivildi. Bütün öğretimi onlar belirliyordu. Askerin dahli ise askeri eğitimle sınırlıydı. Okulda görevlendirilen komutanlar, “öğrencinin kılık kıyafeti, disiplini ile ilgilenmekten başka bir müdahalede bulunamıyoruz, neredeyse yurt müdürü gibiyiz” şikâyetinde bulunuyordu. Asker, ne ders verecek hocalara ne de müfredata karışamıyordu. Gidişat, tüm Harbiye’nin sivil hocalarla yönetileceği yöne doğru ilerliyordu. Bakanlık bürokrasisi destekli sivil idare piramidinin tepesinde, asker ile dengeyi kurmaya çalışan Afyoncu var. Milli Savunma Üniversitesi ile ilgili anlatılan ilginç bir olay daha var. Dekanlar ile okul komutanları aynı özlük haklarına sahip sayılıyor. Bir farkla... Öğrenciler, askeri gelenekler nedeniyle okul komutanına selam dururken, dekanlara bunu yapmıyor. Kendilerine de asker selamı verilmesini isteyen dekanlar mı dersiniz yoksa kendilerini generalle karşılaştıran mı? Üstelik bu ikilik yalnız eğiticiler tarafında değil öğrencilerde de bir karmaşa yaratmıştı. Askeri okula öğrenci seçen mülakatlı sistemi asker değil, bakanlık bürokrasisi belirliyordu. FETÖ’nün yerine “başka kayırmalar” gelmişti. Mülakatlara sirayet eden siyaset, cemaat, adamcılık gözle görünüyordu. Komutan “marş marş” dediğinde “namaz zamanı geldi” diyen öğrenci hikâyeleri konuşuluyordu. Üstelik ortaya çıkan sonuçtan kuvvet komutanlarının da memnun olmadığı biliniyordu. Okuldaki dönüşümün izlerinin, SETA’nın Ağustos 2016’da hazırladığı rapora kadar uzandığı belirtiliyordu. Özetle, eli değmeyen kalmamıştı. Bu satırları yazdığımız gün, gazetelerde, geçmişi şaibeli Diyanet İşleri Başkanı’nın Milli Savunma Üniversitesi’nde ders verdiğini okuyorduk. Gölge oyununda kendilerine yeni senaryo yazılan Karagöz iktidarı ile Hacivat muhalefetinin, fısıltıyı bırakıp, Türkiye’nin kurumlarını gerçekten konuşma zamanı gelmedi mi?",https://www.cumhuriyet.com.tr/yazarlar/baris-terkoglu/harbiyede-neler-oluyor-1715770
Barış Terkoğlu,"Farkında mısınız, Türkiye bir günde eksen değiştiriyor",16 Ocak 2020 Perşembe,"Birinciye kaza, ikinciye tesadüf, üçüncüye istikrar diyoruz. Kazayı görüyor, tesadüfle karşılaşıyor ama istikrarı bir türlü okuyamıyoruz. Oysa Kurt Koffka’nın söylediği gibi: “Bütün, kendisini oluşturan parçaların bir araya gelmesinden farklı bir şeydir.” Pazartesi günü AKP Genel Başkan Danışmanı, yani Erdoğan’ın danışmanı Yasin Aktay, Yeni Şafak’ta yazdı. Mısır’la artık yeni bir sayfa açmak gerektiğini söyledi: “Türkiye ve Mısır arasında bu kopukluk başkalarına gereğinden fazla fırsatlar doğurmakta ve iki ülkeye de İslam dünyasına da çok pahalıya mal olmaktadır. Oysa iki ülkenin bir işbirliği ve dayanışma içinde olmaktan başka bir kaderleri yok ve eninde sonunda bunu yapmaları gerekiyor.” Aynı günün akşamında, AKP’nin önde gelen vekillerinden Mustafa Elitaş, TV5’te, yani Milli Görüş’ün kanalında Mısır meselesini açtı: “Bu sürecin arka kapı diplomasisiyle devam ettiğini biliyorum. Umuyorum ki bu arka kapı diplomasisinden sonra biraz daha devletlerarası ilişkilerinin oluşması kanaati bende de mevcut. İslam ülkeleri artık bütün kırgınlıklarını bir tarafa bırakarak, bugün yaşananların ne büyük bir oyunun sebebini olduğunu bilmemiz gerekiyor.” 24 saatte olanlar bundan ibaret değil... Gün bitmeden Suriye Devlet Ajansı (SANA), MİT Başkanı Hakan Fidan ile Suriye Ulusal Güvenlik Büro Başkanı Tümgeneral Ali Memlük’ün, Rusya gözetiminde bir müzakere gerçekleştirdiğini duyurdu. Ertesi gün, yani salı, Türkiye bu görüşmeyi Reuters aracılığıyla doğruladı. İki ülke Suriye’de krizi fiilen bitirecek başlıkları görüşmüştü. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bunlar olurken Moskova’da, Rusya ve Türkiye’nin mimarı olduğu Libya görüşmeleri gerçekleşiyordu. Türkiye’nin desteklediği ve Doğu Akdeniz’de egemenlik anlaşması imzaladığı Ulusal Mutabakat Hükümeti Lideri Fayiz Serrac ile savaştığı Libya Ulusal Ordusu lideri Halife Hafter masaya oturmuştu. Aslında başka gelişmeler de var. Ama uzatmayayım... İsrail açıklamasıyla başladı Asıl soru, tüm bunlar nasıl oldu? Daha bir hafta önce Erdoğan, “meşru hükümetle darbeci arasında arabulucu olunur mu” diye çıkışmıştı. Erdoğan, Mısır’daki yönetimi “eli kanlı diktatör”, Suriye’dekini ise “katil ve terörist” ilan etmişti. Ne değişti de her şey bir günde başkalaştı? Eksik kalan parçayı da söylersek tamamlanacak gibi. 5 Ocak’ta, Hürriyet yazarı Ertuğrul Özkök, köşesinde Deniz Kuvvetleri Kurmay Başkanı Tümamiral Cihat Yaycı ile yaptığı görüşmeyi yayımladı. En önemli kısmını aktarayım: “Bundan sonra mutlaka atmamız gereken adım şudur. Libya ile yaptığımız bu deniz anlaşmasının aynısını en kısa sürede İsrail ile de yapmalıyız...” Yaycı, sıradan biri değil. Türkiye’nin Libya Mutabakatı’nın mimarı. Bizzat Cumhurbaşkanı adını anmıştı: “Bu konudaki çalışmalar bir anda ortaya çıkmış değildir. Türkiye olarak, deniz yetki alanları konusunda Libya ile 10 yıl önce ilk adımları attık. Halen Deniz Kuvvetleri Komutanlığımızın Kurmay Başkanlığı’nı yürüten Tümamiral Cihat Yaycı’nın bu konuda hazırladığı raporlar, haritalar, yazdığı makaleler ve kitaplar ortadadır.” Bu köşeyi okuyanlar hatırlayacaktır. 30 Aralık’ta, Yaycı’nın Libya ile deniz anlaşması tezini, bugüne taşıma hikâyesini yazmıştım. Orada Yaycı’nın konuyu kamuoyuna anlatma girişimlerinin Hulusi Akar’a takıldığını anlatmıştım. Devlet eksen değiştiriyor Yaycı, Libya Mutabakatı doktrinini neyse ki bir dergide kaleme aldı. “Türkiye-Libya Arasında İmzalanan Münhasır Ekonomik Bölge Andlaşmasının Sonuç ve Etkileri” başlıklı makalesi, Kriter Dergisi’nde yayımlandı. Kriter Dergisi’nin SETA tarafından çıkarıldığını, Saray’da Erdoğan’a akıl veren “3 danışmandan 5’inin” resmi yayın organı olduğunu hatırlatayım. Belli ki orası uygun bulunmuştu! Makale, Libya Mutabakatı’na gelen süreci ve mutabakatın içeriğini ayrıntısıyla ele alıyor. Fakat en önemli kısmı “gelecek dönemde yapılması gerekenler” ara başlığını taşıyor. Bu bölümü okuyunca “Libya Mutabakatı” olarak andığımız sürecin yalnız olmadığını, aslında “Libya-Mısır-İsrail-Lübnan” paketinden oluştuğunu görüyorsunuz. Çizilen yol haritasına göre Libya’yla atılan ilk adımı, bu ülkelerle işletilecek süreç takip ediyor. Makale Mısır’a şunu söylüyor: “Türkiye yerine Güney Kıbrıs ile anlaşma yaparak 11 bin 500 kilometrekare deniz alanını kaybediyorsun.” İsrail’e şunu söylüyor: “Türkiye ile anlaşman durumunda 16 bin 344 kilometrekare deniz alanı kazanacaksın.” Lübnan’a şunu söylüyor: “Güney Kıbrıs ile anlaşma yaparak 3 bin 957 kilometrekare deniz alanı kaybediyorsun.” Kissenger’ın “Ortadoğu’da Mısır’sız savaş, Suriye’siz barış olmaz” sözüyle, Lübnan’ın “yavru Suriye” olma halini tamamlarsak bir günde yaşadığımız baş döndürücü trafik anlaşılıyor. Türk devletinin aklının bir yanı, AKP döneminin son yıllarına eşlik eden “herkesle savaş, hiç kimseyle barış” doktrinini, Doğu Akdeniz aracılığıyla dönüştürmeye çalışıyor. Becerebilirse Suriye, İsrail, Mısır, Lübnan ve tabii Libya ile anlaşıp, Yunanistan-Kıbrıs Rum Yönetimi ile çıkar çatışmasına girmeye hazırlanıyor. Sürecin Cumhurbaşkanı’na da bir brifingle anlatıldığını öğreniyoruz. AKP’den ardı ardına gelen açıklamalar kamuoyunu hazırlarken, dış politikadaki MİT-Dışişleri hamleleri sürecin taşlarını döşüyor. Yunanistan’ın Güney Kıbrıs’la birlikte pazartesi akşamı yaptığı sert tondaki “Libya Mutabakatı yasadışı ilan edilsin” çıkışı, sürecin karşıdan da aynı şekilde göründüğünü anlatıyor. Mısır’la, Suriye’yle, Libya’yla yapılan görüşmeleri öğrendik. Peki, İsrail? Bir İsrail Dışişleri yetkilisine Rafael Sadi aracılığıyla konuyu sorduğumuzda aldığımız yanıt şu oldu: “Bu konuda bir açıklama yapamayız.” Bir de 24 saat kısa derler... İnsan bazen koca hayata bir hiçliği, kimi zaman ise bir güne uzun tarihi sığdırabiliyor.",https://www.cumhuriyet.com.tr/yazarlar/baris-terkoglu/farkinda-misiniz-turkiye-bir-gunde-eksen-degistiriyor-1714563
Barış Terkoğlu,TSK’deki Meşveret hücreleri,05 Aralık 2019 Perşembe,"“Gömlek değiştirme”yi yılan türünden sürüngenlerden öğrendik. Kabuğunu dolduran yılan, yıpranmış deriyi vücudundan atıyor. Uçsuz bucaksız kırda yürürken karşılaştığınız boş gömlek, bir canlının hayata daha büyük, güçlü, yeni olarak devam ettiğini gösteriyor. Türk siyasetine ise “gömlek değiştirmek” şaşırtıcı şekilde yerleşmiş görünüyor. Örnek olsun, Cumhurbaşkanı Erdoğan, “Milli Görüş gömleğini çıkardım” demişti. Eski AYM Başkanı Haşim Kılıç, 2014 yılında “gücün ve şartların etkisiyle gömlek değiştiren bir karakterin sahibi olamayız” diye konuştuğunda, en çok iktidar partisi alındı. AKP’den verilen ilk yanıt “gömlek değiştirmek normal” oluyordu. Demek “gömlek değiştirmek” bir yöntem olarak kabul görmüştü. Şu saatlerde kitapçıların raflarına yerleştirilen “FETÖ Borsası” kitabını okurken düşündüm. Adliyelerde yıllarını geçiren Can Özçelik, zenginleri FETÖ’den yargılanmaktan parayla kurtaran çeteyi yazmış. Özçelik’in kitabında kurtuluşun başka yollarını da okuyoruz. “Gömlek değiştirmek” deyince karşımıza tarikatlar çıkıyor. Tarikatını açıklayan yarbay Tarih: 5 Ağustos 2016. Darbeden 3 hafta sonra. Burdur’da savcının karşısında Yarbay Deniz Ç. oturuyordu. Hakkında FETÖ ile pek çok iddia bulunan Yarbay, savunmasını “Fethullahçı değilim, Nurculuğun Meşveret kolundanım” diye yaptı: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Uzun yıllardır Risale-i Nur okurum. Ders aldığımız ya da kitaplarını okuduğumuz gruba Meşveret grubu denir.” Bir asker, kendisini üniformasından önce ait olduğu cemaatle tarif ediyordu. FETÖ’ye gelince... “2012 yılına kadar Fethullah Gülen ile Meşveret grubu birbirlerine aykırı gruplar olarak görülmüyordu” diyen Deniz Ç., ayrılığın nedenini şöyle anlatıyor: “2012 yılında Risalelerin sadeleştirilmesi çalışması nedeniyle Meşveret grubu Fethullah grubuna ciddi itirazlarda bulundu ve net bir şekilde yollar ayrıldı.” FETÖ, 2012’ye kadar ülkeye kast ediyor. Kumpaslar kuruluyor. Silah arkadaşları hapsediliyor. Ancak Deniz Ç’nin Meşveret’i için yol “sadeleştirme”den çıkıyor. Hakkında Genelkurmay’a FETÖ şikâyetlerinde bulunulan Deniz Ç., FETÖ’cüleri yakından tanıyor: “Darbeyi gerçekleştiren grubun Fethullah Gülen yapısında olduklarını biliyorum. Dolayısıyla darbe kesinlikle bunların eseridir. Tutuklananların çoğunu net olarak tanıyorum.” TSK’de Meşveret hücreleri Peki, TSK’de “Meşveret hücreleri” var mı? Deniz Ç., S.B. adında bir astsubay ve A.A. adında bir çavuşun ve K.C. isimli arkadaşlarının da kendisiyle aynı grupta olduğunu anlatıyor: “Bu 4 kişi bir buçuk yıldır beraber Meşveret grubumuzun sohbetlerine katılıyoruz ve dinliyoruz.” Meşveretçi çavuş A.A’nın 17-25 Aralık’tan sonra çocuğunu FETÖ okuluna gönderdiği ortaya çıkınca Deniz Ç. bakın ne anlatıyor: “Çocuğunu FETÖ’nün okuluna verdi, zira normal okula verdiğinde ciddi sıkıntı yaşamıştı. Çok küfürlü konuştuğu için öğretmenleri özel okula gönderilmesini tavsiye etmişti. O nedenle bana da danışarak iki yıl önce bu grubun özel okuluna verdi.” Askerler toplantılarını Meşveretçilerin derneklerinde yapıyorlar. Hep birlikte FETÖ operasyonunda gözaltına alınan askerin evine “geçmiş olsun”a girerken görülüyorlar. Meşveretçi subay yine savcılıkta Aradan 4 ay geçti. FETÖ’den alınanların ifadelerinde oklar biraz daha Deniz Ç’yi göstermeye başladı. Deniz Ç., 8 Aralık 2016’da yine savcının karşısındaydı. Tahmin ettiğiniz 28 Şubat edebiyatını yaptıktan sonra FETÖ ile ilişkisine geçiyordu: “1994 yılında Harp Okulu’ndan mezun oldum. Okulumdaki birçok arkadaşımın o zaman Fethullah Gülen cemaati olarak bilinen, bugün FETÖ diye tanımladığımız yapıya ait olduklarını biliyorum. Bu yapı içindekilerle, kalabalık ve güçlü olduğu için dönem dönem zorunlu olarak arkadaşlıklarımız oldu, hatta bazı konularda özellikle 28 Şubat sürecinde bana yardımcı oldukları da oldu. Örneğin 1996 yılında bugün FETÖ nedeniyle ihraç edilen bölük komutanım Adem Boduroğlu ilk tayin yerimde bana muhafazakâr yapım nedeniyle destek oldu. Ben ise onun Gülenci olduğunu biliyordum. Kendisi de zaten bunu bana söylemişti. Ayrıca yine 28 Şubat sürecinde hakkımda tutulan bazı tutanakları ve bilgileri Genelkurmay’a göndermediklerini, geciktirdiklerini biliyorum. O dönem böyle bir terör yapısı olmadığı için kendilerinden yardım almakta ben bir sakınca görmüyordum. Onlar da bana yardım etmekte bir sakınca görmüyordu.” TSK’da “Meşveretçiyim” diyenler ile FETÖ’cüler birbirlerini tanıyor, birbirlerini destekliyorlar. Deniz Ç., 1986’da, askeri liseye girerken FETÖ’nün yurtlarına gittiğini, sohbetlerine katıldığını da bu kez kabul ediyor. FETÖ’cü arkadaşlarına sınav sorularının önceden verildiğini anlatıyor. FETÖ nerede bitiyor, Meşveret nerede başlıyor? Anlattıkları 15 Temmuz’a kadar TSK içindeki cemaatlerin barış içinde bir arada yaşayabildiğini gösteriyor. “Kutlu dava” konu olunca birbirlerinden ayrılmıyorlar. Özçelik’in kitabındaki ifadeler bunu gösteriyor. ‘Öngörü’ demek eksik kalır Ya “cemaatsizler”? Hep kendileri için mağduriyet hikâyeleri anlatıyorlar ya... 1 Aralık 2011’de TBMM Dilekçe Alt Komisyonu toplantısında gündem askeri okullardan istifa ettirildiğini söyleyen öğrencilerin şikâyetiydi. Fethullahçıların sahte sağlık raporlarıyla, mobbingleriyle, işkenceleriyle tasfiye edilen öğrencilerin aileleri de oradaydı. Kuleli Askeri Lisesi’nden mezun olmuş Çağrı Koca’nın babası Kamil Koca’nın sözleri salonu çınlatıyordu: “Oradaki kafalardaki şablona uymayan azimli, kararlı, bayrak gibi, bu millet, bu vatan için mücadele edecek, hizmet edecek bütün gençlerin kökünü kazıyorlar orada. Ben bunu gördüm. (...) Bunu da belirtmek istiyorum Sayın Başkanım. Benim gördüğüm kadarıyla şu anda zikretmek istemiyorum, sivilden alınan öğrencilerle beş yıl sonra operasyona gönderilecek Türk Silahlı Kuvvetleri yetkililerini bulamayacağız. Belki dönüp gelip kendi askerine kurşun sıkacak insanlar oraya alınmaktadır şu anda. Ben bunu gördüm, buna şahitlik ettim. Bizzat vâkıf oldum.” “Öngörü” demek hafif kalır. 5 sene sonra Koca’nın dediği oldu. Kendi askerine kurşun sıkacaklar harekete geçti. O gün anlatılanlara kulak tıkayanlar ise her şeyi “yanıldık” ya da “Allah affetsin” diyerek açıkladı. Bir kuşağı bir gömleğin içinde kaybettik. Bir milletin istikbalinin bir başka gömlekle fedasını izleyecek miyiz?",https://www.cumhuriyet.com.tr/yazarlar/baris-terkoglu/tskdeki-mesveret-hucreleri-1706266
Barış Terkoğlu,Libya meselesinde ‘bozguncu’yu başka yerde aramayın,30 Aralık 2019 Pazartesi,"“Bozgunculuk” diyoruz. “Bozmak”tan türettik. İktidarlar akıl veren muhalefete karşı kullanmayı çok seviyor. Oysa insanın böbreğindeki taşı hissedip görememesi gibi, asıl kırılma içeride yaşanıyor. AKP’nin İhvancılığa dayalı dış politikası Türkiye’yi yalnızlaştırdı. Devlet, kendi burnunun ucundaki denizlere sahip çıkacağı enerjiyi, Suriye ya da Mısır ile kavga etmekte kullandı. Dostlarını buluşturamayan siyaset, hiç birleşmez denilen düşmanlarını yan yana getirdi. Yetmedi, kendi donanmasını yönetenlere kurulan kumpaslar için devletin başı “savcısıyım” dedi. Savcısı olan Zekeriya Öz’lerin tırnağına taş değmesin diye de kendi makam aracını verdi. Yıllardır Lozan’la “burası küçük” diye uğraşırken, Türkiye’nin denizlerle çevrili olduğunu, vatanın sularda da sürdüğünü yeni hatırladı. Neyse olan olmuş demeyin... Cumhurbaşkanı’nı dinliyorum, Libya ile yapılan anlaşmayı anlatıyor: “Bu konudaki çalışmalar bir anda ortaya çıkmış değildir. Türkiye olarak, deniz yetki alanları konusunda Libya ile 10 yıl önce ilk adımları attık. Halen Deniz Kuvvetleri Komutanlığımızın Kurmay Başkanlığı’nı yürüten Tümamiral Cihat Yaycı’nın bu konuda hazırladığı raporlar, haritalar, yazdığı makaleler ve kitaplar ortadadır.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Dönüp Savunma Bakanı Hulusi Akar’a bakıyorum, sanki bir yere cevap veriyor: “Silahlı Kuvvetler bir bütün, Milli Savunma Bakanlığı bir bütün. Burada herhangi bir şekilde farklı kriterler, yaklaşımlar asla söz konusu değil.” Akar’ın geçen yıl “bazı basın organlarımız bilerek veya bilmeyerek bazı kişilerle, bazı kuvvetlerle anıyorlar, bu doğru değil” dediğini de hatırlıyorum. Emin misiniz diyorum? Çünkü mesele bu kadar basit değil. Hulusi Akar izin vermedi Cumhurbaşkanlığı Sarayı’nda geçen hafta “Libya Mutabakatı Çerçevesinde Doğu Akdeniz’de Stratejik Denklem” çalıştayı yapıldı. Toplantıyı, Cumhurbaşkanlığı Güvenlik ve Dış Politikalar Kurulu düzenledi. Bu hafta Meclis’e gelmesi beklenen Libya muhtırası hatırlanırsa, devletin Libya konusunda doktrin oluşturacağı en kritik zirveydi. Tabii ki gözler, Cumhurbaşkanı’nın “10 yıldır çalışıyor” dediği Cihat Yaycı’yı aradı. Ama Yaycı zirvede yoktu. Herhalde hasta diye düşünülürken, sosyal medyada emekli askeri hâkim Ahmet Zeki Üçok öğrendiklerini açıkladı. “Yaycı, Cumhurbaşkanlığı Sözcüsü İbrahim Kalın tarafından bizzat davet edildi ancak Hulusi Akar katılmasına izin vermedi” diyordu. Toplantıyı takip edenlerle konuştum. Yaycı’nın yerine Deniz Kuvvetleri’nden başka bir amiral çağrılmıştı. Doğal olarak Yaycı gibi konunun uzmanı değildi. Büyük oranda yazılı bir metni okuyarak sunum yapmıştı. Ardından konuşmasını “arz ederim” diye bitirmişti. Toplantıya katılanlar geçmiş toplantılarda Yaycı’nın yaptığı ayrıntılı sunumları hatırlattı. “Neden gelmedi” diye soranlar oldu. Türkiye, belki de önümüzdeki 100 yılını etkileyecek bir hamleye hazırlanırken, herkes doğal olarak sürecin mimarı ile konuşmak istiyordu. Devletten ya da basından Genelkurmay’a gelen “Yaycı kamuoyuna anlatsın” talepleri Hulusi Akar’dan geri dönüyordu. Medyada alakalı alakasız herkes görüş bildirirken, meseleyi 10 yıllık sürecin sonunda anlaşmaya dönüştüren kişi susturuluyordu. Üstelik konuya dair makale yazarak anlatma girişimlerine bile engel olunuyordu. İttifaksız Türkiye’nin zorunlu ittifakı 10 yıl deniyor ya. Sahiden süreç, 2009 yılının son aylarında, Yaycı’nın konuyu daha sonra Balyoz kumpasıyla tutuklanacak Plan Prensipler Daire Başkanı Cem Gürdeniz’e anlatmasıyla başladı. O güne kadar Türkiye’de deniz yetki alanları haritası çizilirken sadece dikey hatların kullanıldığı yanlış bir yöntem izleniyordu. Güney Kıbrıs Rum Yönetimi, Mısır, Lübnan, İsrail ve Yunanistan’ın yaptığı gibi diyagonal hatlar kullanıldığında ise harita değişiyor; Türkiye, Libya ile deniz komşusu oluyordu. Gürdeniz’in direktifiyle konu dönemin Deniz Kuvvetleri Komutanı’na aktarıldı. Onun da oluruyla çalışma başladı. Konuyu akademik olarak da inceleyen Yaylı, 2011’de “Doğu Akdeniz’de Deniz Yetki Alanlarının Sınırlandırılmasında Libya’nın Rolü ve Etkisi” başlıklı ilk makaleyi ortaya çıkardı. Ardından raporlar, kitaplar, haritalar gelecekti. Hazırlanan proje, Libya’ya önerilmek üzerine siyasi iktidara sunuldu. Dönem Kaddafi devriydi. Kaddafi’nin bizzat AKP’nin de desteklediği operasyonla devrilmesi, süreci kesintiye uğrattı. Doğu Akdeniz’de ekonomik bölgelerin belirlenmesinde ittifaklar olmazsa olmazdı. İttifaksız kalan Türkiye için, Kaddafi’ye niyet olarak hazırlanan çalışma bugüne temel oldu. FETÖ’nün hedefinde Bugün sosyal medyada FETÖ’cülerin, özellikle firari askerlerinin hesaplarından, Yaycı’nın sistematik hedef alındığını görüyorsunuz. Bunun en temel sebebi Yaycı’nın aynı zamanda FETÖMETRE denilen, 64 ana kritere dayanan bir sistemle TSK içindeki FETÖ’cüleri tespit eden çalışması. FETÖMETRE’nin bütün TSK’ye uygulanmasına sıra geldiğinde “birileri” ayak sürümüştü. Öte yandan Yaycı, son 10 yılda yeniden keşfedilen denizciliğin stratejik öneminin, Doğu Akdeniz ve münhasır ekonomik bölge çalışmalarının ve nihayetinde Libya ile yapılan anlaşmanın öne çıkan ismi. Bu da onu doğal hedef haline getiriyor. FETÖ’nün yayın organı Taraf’ın arşivini taradığımda, bir gemide nasıl oluyorsa yapılan bir ses kaydına dayanarak, Cihat Yaycı’nın daha o yıllarda hedef alındığını görmem sürpriz olmadı. TSK içinde NATO ayrımı mı? Üstelik Saray’daki toplantı krizi ilk değil. Son YAŞ’ta Yaycı’nın terfi ettirilmemesi sürpriz görülmüştü. Türkiye Gaziler ve Şehit Aileleri Vakfı’nın, Yaycı’ya verdiği plaketin haberini yapacak Anadolu Ajansı’nın, “yukarıdan” engellenmesi gibi onlarca vaka, Yaycı’ya tavrın sistematik olduğunu gösteriyordu. Kibir mi, kıskançlık mı, kapris mi? Bilmiyorum. Ortada olan bir şey var ki, mehter marşıyla Libya’ya yürüyen hükümetin Savunma Bakanı, devletin doktrininin mimarı olan amiralini masa altından tekmeliyor. TSK kaynaklarına sorduğumda, her zaman “NATO’ya bağlıyız” vurgusu yapan Akar ile ortaya koyduğu projeler NATO ülkelerinden tepki gören Yaycı arasında daha derin bir ayrımdan söz ediyorlar. Hatırlayın, 2 yıl önce NATO tatbikatında Erdoğan’ı ve Atatürk’ü hedef yapan senaryo, Yaycı’nın da aralarında olduğu askerler tarafından deşifre edilmiş, NATO ile ipler gerilmişti. Birilerine “bozguncu” demeden, daha içeride bozma işiyle meşgul olanlara dönüp baksak mı?",https://www.cumhuriyet.com.tr/yazarlar/baris-terkoglu/libya-meselesinde-bozguncuyu-baska-yerde-aramayin-1711549
Barış Terkoğlu,Âlemci imamı kim öldürdü ya da Ankara’nın kuleleri,26 Aralık 2019 Perşembe,"Kararını verememiş bir mevsimde sokaklarda yürümek ne güzel. Aralık, oysa bilmesen “Ekimde yaşanmamış bir gün” dersin. Bastığın yapraklardan duyduğun çıtırtı, yüreğinin bir zamanki sıçramasını anımsatır. Anlarsın ki insan ömrü de, tarihin kendisi de, yolunu kaybetmemek için bıraktığın çakıl taşları gibi ilerliyor. Her biri öncekinin günahını kendisine sevap sayıyor. Yolsuzluğu konuşuyoruz. Sanki Âdem’in elmasından beri varmış gibi yapıyoruz. Oysa yolsuzluğun da bir tarihi var. Hatırlatmaya gerek var mı? Bundan 6 yıl önce, 17-25 Aralık’ta Fethullahçı çetenin AKP ile kavgası nedeniyle iktidarın yolsuzluklarını tartışıyorduk. Şimdi aynı günlerde, CHP liderinin milletvekili yapmak için kendi partililerini bile karşısına aldığı Sinan Aygün sayesinde muhalefeti konuşuyoruz. Eylemi tarihte çok önceden olsa da, yolsuzluğun icat edildiği bir başlangıç var. Tarihçi Cengiz Kırlı’nın “Yolsuzluğun İcadı” kitabı merak ettiklerimizi yanıtlıyor. (Verita Yayınları) Âlemci imamın katli 10 Nisan 1840 Cuma... Edirne’de Sultan Selim Camii İmamı Mustafa Efendi, namaza gelmedi. İmamın Cuma’ya gelmediği nerede görülmüş! Cemaat, merakla evine gitti. Görüntü feciydi. Mustafa Efendi’nin ensesi ve boğazı kesilmiş, ağzı doğranmıştı. Vahşet bu kadarla kalmamıştı. Beraber yaşadığı annesi de boğulmuş ve bir gözü çıkarılmış halde bulundu. Evde geceden kalma içki sofrası dikkat çekiyordu. Yakın arkadaşı Hüseyin Ağa’nın verdiği ifade sayesinde gerçeğe yaklaşıldı. Mustafa Efendi, birine “özel ilgisi”nin olduğu üç Rum genciyle “rahatsız edilmek istemediği” bir buluşma ayarlamıştı. Rum gençleri cinayetle suçlanarak hapsedildi. Olay, Edirne’de, Hıristiyan Rumlar ile Müslüman Türk ahali arasında gerilime neden oldu. Cinsel, dinsel, etnik karmaşalı bu cinayeti sosyalleştiren bir başka olay daha vardı. O da Tanzimat’ın hem vergide hem de bürokraside getirdiği yeniliklerin, kimilerinde yarattığı huzursuzluk. Eski vergi sisteminden zenginleşen eşraf, ayrıcalıklı konumunu kaybetmişti. Öte yandan vergi toplama yetkisi valilerden alınıp vergi memurlarına verilmişti. Valiler, gelirden pay almak yerine maaşa bağlanmıştı. Eşrafla hediye alışverişi de yasaklanmıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Modernizm, özel olanla kamusal olanın arasındaki sınırı çizmişti. Bu sınır olmadan, bir valinin kasasında toplanan paranın ne kadarı kendisinin ne kadarı kamunun, söylemek mümkün değildi. Aslında 1838’de ceza kanunları muğlak da olsa rüşveti tanımlamaya girişmişti. Ancak kesin çizgiyi kitaptan aktaralım: “Osmanlı modernitesinde bu çizgi Tanzimat’ın ilanından yaklaşık 6 ay sonra, 3 Mayıs 1840 tarihinde yürürlüğe giren Ceza Kanunu ile çizilmiştir.” Yasaların çıkışı dönüm noktasıydı: “Böylece bir gecede hediyeler rüşvete dönüştürülmüş, üst düzey bürokratlar azledilmelerinin ardından sanık kürsüsüne oturtulmuşlardır.” Öyle ya yasalardan önce kadılar bile yargılarken aldıkları hediyelerle geçiniyordu. Rusçu paşaların tasfiyesi Edirne’deki cinayeti tarihin rahminde sıradanlaştırmaktan alıkoyan, Edirne Valisi Nafiz Paşa’nın Tanzimat muhalifi olmasıydı. Azınlıkları koruyan Tanzimat kanunlarını destekleyen Rumlar tarafından saraya şikâyet ediliyordu. Onlara göre Nafiz Paşa, şehri sakinleştirmek bir yana gerilimi artırıyordu. Cinayetten 10 gün sonra, 20 Nisan 1840’ta paşanın görevden alınması sürpriz olmadı. Bununla kalmadı. Nafiz Paşa, Tanzimat’la yasalarımıza giren yolsuzluk hukukunun ilk yüksek profilli muhatabı oldu. Onu İzmit Valisi Akif Paşa’nın ve Sadrazam Mehmed Hüsrev Paşa’nın yolsuzluk yargılamaları izledi. Üçü de suçlu bulundu. Rütbeleri söküldü. Sürgün ve para cezasına çarptırıldılar. Yargılamalar görüntüde yolsuzluk üzerineydi. Deliller de vardı. Ancak “yolsuzluk yargılamaları” aynı zamanda siyasi tasfiye için kullanılan sopa görüntüsündeydi. Üç paşa da Tanzimatçılarla sorunluydu. Savcılığı bizzat Tanzimatçı Mustafa Reşid Paşa üstlenmişti. Fiillerini, neredeyse tamamı, kanunlar yürürlüğe girmeden önce gerçekleşmişti. Benzer günahı işleyenler arasından onlar seçilmişlerdi. Mesele, iç politikadan ibaret değildi. 3 paşa, Tanzimatçılarla Kavalalı Mehmet Ali Paşa’nın uyumuna karşı, Rusya ile yakınlaşarak Kavalalı’ya karşı sert politika izlemeyi savunuyorlardı. Yolsuzluk sopası, yüzünü Rusya’ya çevirenlerin tasfiyesiydi. Dünün yolsuzlarının yolsuzluk soruşturması Her şey bu kadar basit değildi tabii... Yargılamaların amacı; aynı zamanda yeni ceza kanunu yerleştirmek, bürokrasideki keyfiliği ortadan kaldırmak, saray ile merkezden uzaktaki yurttaşları yeniden buluşturmaktı. “Yolsuzluğun İcadı” kitabında ilginç bir bölüm var: “Hüsrev Paşa’nın 1846 yılında yeniden Seraskerlik makamına atanmasından sonra siyasi mücadeleye giriştiği dönemin en nüfuzlu siyasi kişiliklerinden birisi olan Rıza Paşa’yı saf dışı bırakmak için, hakkında yaptırdığı yolsuzluk soruşturmasını düşünürsek, eski mahkûmların ne kadar çabuk ‘rehabilite’ oldukları hakkında fikir sahibi olabiliriz.” FETÖ’cü savcıların yolsuzluk diye bir dertleri yoktu. Aksine, Silivri davalarında yolsuzluk haberi yapan gazetecileri hükümete karşı darbe suçlamasıyla yargılıyorlardı. Tasfiye niyetiyle, 17-25 Aralık’ta bir dönem iş tutukları iktidarın kirli çamaşırlarını ortaya döktüler. Dün sanık sandalyesinde oturan iktidar ise kendi belediye başkanı döneminde yükselen kuleler bahanesiyle muhalefeti sanık sandalyesine oturtmaya hazırlanıyor. Tarihimizde yolsuzluk hep oldu. Ama siyasetten bağımsız bir yolsuzluk davamız belki de hiç olmadı. Kaybeden “yolsuzlar”ı da hep siyasi güçlü belirledi. Hangi mevsimde olduğumuzu bilmediğimiz bir aralık ayındayız. Ankara’nın tepesine çöken kulelere bakarken yolsuzlukların bitmesini “amasız” isteyelim. Öte yandan ister bugün, isterse 6 ya da 180 yıl önce “yolsuzluk soruşturmaları sopası”nı tutan elin sahiplerini görmekten vazgeçmeyelim. En önemlisi... Evet, perdenin önünde iktidar ile karşıtları kavga ediyor gibi görünüyor. Ama perdenin ardında, AKP’li ya da CHP’li rantiyeciler arasındaki köprünün, kıldan çok daha kalın olduğu da seçiliyor.",https://www.cumhuriyet.com.tr/yazarlar/baris-terkoglu/%C3%A2lemci-imami-kim-oldurdu-ya-da-ankaranin-kuleleri-1710862
Barış Terkoğlu,MİT ajanından aldığım mektup,19 Aralık 2019 Perşembe,"Her pazartesi başladığımız rejimleri her salı bırakırız ya. Yine öyle oldu. Hapiste saatlerce mektup okur, mektup yazardım. Açtığım zarflardan çıkan kâğıtları önce koklardım. Betonun ve demirin ortasında insan izi taşırlardı. Diyordum ki, bu alışkanlığı bırakmam. Ama öyle olmadı. E-postalar ya da telefon mesajları, verdiğim sözleri unutturdu. Geçen hafta uzun sürenin ardından gazeteye gidince posta kutum mektupla dolmuştu. Tahmin ettiğim gibi neredeyse tamamı hapishanelerden geliyordu. İçinde “bilmeseniz olmaz” dediklerim de vardı. Bir MİT’çinin ‘yazamadığı’ çok şey İlk mektubun sahibi G.B’ydi. Kendi ifadesine göre bir MİT mensubu. 1986 doğumlu. 2011 yılında Teşkilat’a girmiş ve İstanbul Bölge Başkanlığı’nda görevlendirilmiş. Sizin gibi ben de “herhalde FETÖ’den girdi” diye düşündüm. Ancak mektubun devamında MİT’çi G.B. içeri düşüş hikâyesini şöyle anlatıyor: “Türlü türlü usulsüzlüklerle ülkeyi soyan (somut belgelerle tespit ettiğimiz 1.3 milyar dolar) bir grubu ihbar etmek üzereyken, bir şekilde bu eylemlerimizden haberdar olan grubun karşı hamle yaparak, Emniyet ve siyasi tüm üst düzey iltisaklarını kullanarak, mesnetsiz, soyut, saçma sapan gerekçelerle, insanlık dışı bir muameleyle bizi tutukladılar. Tutuklanma gerekçemiz bu şahısların mal varlıklarının dörtte birini istememizmiş. Yani ‘yağmaya teşebbüs’.” G.B. 23 aydır tutukluydu. Anlattığına göre cezası kesinleşse ancak bu kadar içeride kalacaktı. Geçen yıl Metris’te yatan G.B., ardından bugün kaldığı Paşakapısı Cezaevi’ne sevk edilmişti. Adli suçlardan hapsedilen memurların olduğu yerde kalıyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ancak en ilginci, G.B’ye yapılan operasyonun olduğu yer: “Dönemin İstanbul İl Jandarma Komutanı’yla, Maslak’taki konutunda akşam yemek yerken gözaltına alındık. Dosyadaki sanıklar ise emekli albay, emniyet müdürü, işadamı toplamda 5 kişiyiz.” G.B’nin anlattığına göre polis, İstanbul İl Jandarma Komutanı’nın konutunu basarak asker, polis ve MİT mensubunu gözaltına almıştı. Beraat edip göreve dönme hayali kuran G.B., ardından kimi siyasilerin de olduğu kumpasın kurbanı olduklarını anlatıyordu. G.B., Paşakapısı Cezaevi’nin “görüldü” damgalı mektubunda, “yazamadığım o kadar çok şey var ki” notunu da düşmüştü. Bir bölümünü aktardığım mektubun ardından MİT Basın Müşaviri Temel Yücel Öztürk’ün makamını aradım. Mektupta anlatılanlar hakkında bilgi istedim. Ancak bu yazı hazırlanana kadar geri dönüş olmadı. MİT’ten yanıt gelirse bu ilginç olayın bir diğer yüzünü belki de okuyacaksınız. Grup Yorum yazarken de sansürlendi Bir kısım mektup ise hapisteki Grup Yorum üyelerinindi. Müzisyenler Bahar Kurt, Helin Bölek, İbrahim Gökçek ve Barış Yüksel ve Ali Aracı’nın süresiz açlık grevinde olduklarını haber veriyordu. Burhaniye Cezaevi’nden yazan Bahar Kurt, “Son 3 yıl içerisinde kültür merkezimiz 9 kez basıldı, 20’den fazla arkadaşımız tutuklandı, tüm konserlerimiz yasaklandı” dedikten sonra, “Bedenimizi ortaya koymaktan başka çaremiz kalmadı” diye devam ediyordu. Silivri Cezaevi’nden yazan grup üyesi İbrahim Gökçek’in mektubu “ne rahatsız ettiyse”, cezaevi tarafından sansürlenmişti. Kısacık mektubun en önemli, çekici görünen yeri silinmişti. Zaten cezaevinde olan biri, hâlâ “okunması sakıncalı” ne yazmış olabilir? Yanıtını bilmiyorum ama silinen kısmın devamı “bu kısa fasılda size yaşadıklarımızı anlatmak istedim” diye sürüyordu. Ak damatların günahını ödeyen damat Bir başkasını, eski İstanbul Belediye Başkanı Kadir Topbaş’ın damadı olarak tanıdığımız, Ömer Faruk Kavurmacı yazmıştı. Tek sayfalık duygusal mektubuna 63 sayfalık mahkeme evrakını eklemişti. Kamuoyu baskısıyla yeniden tutuklandığını anlatıyor, “çoğu insan 41 ay, yani 3 yıl 9 aydır tutuklu olduğumun farkında bile değildir” diye devam ediyordu. Kavurmacı’nın mektubunda son dönemin “damat”ları üzerine düşündüren şu ifadeler dikkat çekiciydi: “Kayınpederimin Kadir Topbaş olması nedeniyle günah keçisi ilan edildim. Başka siyasilerin damatları ile karşılaştırıldım. Adeta kategorize edildim.” Kavurmacı’nın sözlerinden Bülent Arınç ya da İsmail Kahraman’ın damatlarına gönderme yaptığı anlaşılıyordu. Ona göre “ak damatlar”ın günahlarının kefaretini, tasfiye edilmiş Topbaş’ın damadı olması sebebiyle kendisi çekiyordu. “Hakkımdaki ezberlerin kamuoyu algısına dönüştüğünü ortaya koyacak” dediği 63 sayfada ise; mahkemeye gelen 30 tanığın lehine beyanları, Bank Asya’ya para yatırmadığını gösteren evraklar, epilepsi nöbetleri yaşadığını söyleyen raporlar, 24 Haziran 2014’te TUSKON’dan istifa ettiğini anlatan noter kaydı vardı. Hesap hareketlerinin anlatıldığı bölümde şu kısım özel olarak dikkatimi çekti: “Türkiye Gençlik ve Eğitime Hizmet Vakfı’na (TÜRGEV) 18 Ocak 2015 tarihinde 1 milyon USD (2.448.200.00 TL) tutarında bağışta bulunulmuştur.” Mektuplar uzayıp gidiyor. Sanki birlikte doğmuşlar gibi. Oysa mektup yazmanın geçmişi, hapishaneden çok daha eskiye dayanıyor. Bir “hürriyetsizleştirme cezası” olarak hapishanenin tarihini, çok zorlarsanız ancak 16. yüzyıldan başlatabiliyorsunuz. Yine de bugün en düzenli mektuplar hapishanelerde yazılıyor. Sanki duvarları yıksak tüm mektuplar altında kalacakmış gibi. Buna rağmen inanıyorum, insanlığın bütün suçlarından arındığı gün birbirimize yine mektuplar yazacağız ve o gün duvarlar olmayacak.",https://www.cumhuriyet.com.tr/yazarlar/baris-terkoglu/mit-ajanindan-aldigim-mektup-1709598
Barış Terkoğlu,Başbakanın hain olmayan amcası,12 Aralık 2019 Perşembe,"Ayıp, yasak, günah... Biz hep birbirine mi karıştırıyoruz? Ayıpların karşısına mahkemeleri, yasakların karşısına kutsalları, günahların karşısına utanmaları çıkarıyoruz. Sonunda hem ayıplı hem yasaklı hem günahkâr oluyoruz. Akçaburgazlı Yekta’nın karşı konulmaz aşkını anlattığı Turgut Uyar şiirindeki satırlar aklıma geldi. Kovulmayı diliyordu, “insanların adaletini, yani öcü, aramaya başvurdu” ile karşılanıyordu. Dün Hürriyet gazetesinin sürmanşetindeydi. Bugün İngiltere’deki seçimlerde yarışacak Başbakan Boris Johnson’a bir Türk gazeteci elindeki fotoğrafı gösteriyordu. Fotoğrafta, eski Büyükelçimiz Zeki Kuneralp vardı. Johnson, fotoğrafa bakmış ve “bu benim amcam” diye iki kez tekrarlamıştı. Bu güzel karşılaşma düşündürücüydü: Cumhuriyet, “hain” saydığı Ali Kemal’in oğluna en kritik görevleri nasıl verdi? Öyle ya Johnson, Ali Kemal’in İngiltere’deki Winifred ile olan evliliğinden gelen torunuydu. İlk eşinin ölümü ve İttihatçıların düşüşünün ardından Türkiye’ye gelen, Milli Mücadele’nin yeminli düşmanı Ali Kemal’in, Sabiha Hanım’dan oğlu ise Zeki’ydi. Bu karmaşık aile ilişkisi resmi tarihin anlaşılır nedenlerle “hain” olarak yazdığı Ali Kemal’in hayatının eseriydi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Hainin oğlu devletle nasıl barıştı? Bir “hainin oğlu”nun, yani Johnson’un amcası Zeki Kuneralp’in nasıl Dışişleri’nin zirvesine kadar yükseldiğini anlamak için Orhan Karaveli’nin “Ali Kemal” kitabını açtım. (Kırmızı Kedi Yayınları, 2017) “Verilen emir, yargılanmak üzere (İzmit’ten trenle) Ankara’ya getirilmesi idi” yazıyor Karaveli. Ancak “haini yargılamaya ne gerek var” diye düşünen, dinci kimliğini önde tutan Sakallı Nurettin Paşa’nın marifetiyle 6 Kasım 1922’de linç edilerek öldürülmüştü. “Din ve Vatan Haini” yazan cesedi ise “ibret olsun diye” sergilenmişti. Cumhuriyet’in kurucularının bu yargısız infaza karşı olduğunu, linci “halkın tepkisi” olarak açıklayan Nurettin Paşa’ya karşı verdikleri mücadeleyi biliyoruz. “Hain” saydıkları Ali Kemal’in Ankara’da yargı önünde hesap vermesi gerektiğini düşünüyorlar. 1. Ordu Komutanlığı yapmış Nurettin Paşa için, Atatürk’ün “Büyük Zafer’in şerefinden pay almaya en az hakkı olanlardan biridir” dediğini Nutuk’ta okuyoruz. Ali Kemal’in ölümünden iki ay sonra eşi Sabiha ve 8 yaşındaki oğlu Zeki, Türkiye’yi terk etti. Zeki büyüdü. Avrupa eğitimli, 7 dil bilen, başarılı bir hukukçu oldu. Babasından farklı bir yol izlemişti. 27 yaşındayken Türkiye’ye dönüp askere gitti. İş arıyordu. “Hainin çocuğu” olarak kapılar yüzüne kapanıyordu. 1940’ta Dışişleri’nin açtığı sınavı kazandı. Ancak babasının mazisi yine karşısına çıktı. Devamını Kuneralp şöyle anlatıyor: “Sonradan öğrendiğime göre benim sınava girişim ‘Hariciye’de sorun yaratmıştı. ‘Ali Kemal olayı’nın üzerinden daha yirmi yıl bile geçmemişti ve bir ‘vatan haini’nin oğlunun ‘Hariciye’ye alınmasının doğru olup olmadığı tartışılıyordu. O tarihte bakanlığı yönetenler huzursuz olmuşlardı. Şaşırmış durumdaydılar ve ne yapacaklarını bilmiyorlardı. Sonuçta durumu cumhurbaşkanına arz etmek zorunda kalmışlar. İnönü’nün ‘Bunda ne var, anlamıyorum!.. Niçin girmesin sınava?’ demesi üzerine tereddütler ortadan kalkmış!..” 23 yıl sonra karşılaşma Boris Johnson’un baktığı fotoğraf 1964’te, Zeki Kuneralp Londra Büyükelçisi iken çekilmişti. Londra’ya giderken, 23 yıl sonra, İnönü ile Kuneralp yine karşılaşmıştı. Kuneralp’tan okuyalım: “1963’ün kasım ayında Ankara’da idim. Bern Büyükelçiliği’nden Londra Büyükelçiliği’ne nakledilmiştim. Usul gereğince, o tarihte başbakan olan İnönü’nün huzuruna da çıktım. Görüşme sonunda, arz edeceğim özel bir husus olduğunu belirterek ‘Paşam, size bir şükran borcum vardır. Bugüne kadar ödeyemedim. Müsaadenizle şimdi ödemek istiyorum’ dedim. 23 yıl önce Hariciye’ye başvurduğum vakit hakkımda beliren tereddütleri ve bunların nasıl (ortadan) kalktığını anlatmaya başladım. İnönü sözümü kesti ve ‘Biliyorum evladım, biliyorum. Teşekkür ederim’ dedi. Hayretler içinde kalmıştım. ‘Olayı’ anımsamasını beklemiyordum. Üstelik, bir de teşekkür ediyordu. Şaşırdım. Bir şeyler kekeleyip izin aldım ve odasından çıktım.” Meselenin daha ilginç bir yanı daha var. O da Ali Kemal’in ölümünden sonra Türkiye’yi terk eden eşine, Sabiha Hanım’a, devletin İsviçre’deki elçilikte memurluk işi vererek el uzatmasıydı. Sabiha Hanım’ın Milli Mücadele sürerken Ali Kemal’e Ankara Hükümeti’ne destek vermesini söylediğini, ancak kocasını ikna edemediğini Ali Kemal’in biyografisinde okuyoruz. Demek ki teklif edenler de bunu biliyor. Cumhuriyetin açtığı yol Zeki Kuneralp’i yıkan olay 2 Haziran 1978’de yaşandı. Son anda çıkan işi nedeniyle binemediği araçla eşini yolculadı. ASALA (Ermenistan’ın Kurtuluşu için Ermeni Gizli Ordusu) teröristleri tarafından taranan arabada Necla Kuneralp ve kardeşi katledildi. Hedef tabii Zeki Bey’di. 8 yaşında, henüz “hain” ne demek bilmezken, “baban linç edildi” haberini almıştı. 64 yaşında bu kez “Ankara’nın adamı” olduğu için otomobili taranmış, birkaç metre öteden hayat arkadaşının ölümünü izlemişti. Cumhuriyet, kendi düşmanlarına karşı en güçlü silahı olan hukukla savaşmayı savunuyordu. Suç, günah, ayıp soyun değil, kişinindi. “Hain” kabul ettiklerinin eşi ve çocuğu yalnız kendi eylemlerinden sorumluydu. Bütün yurttaşlarına verdiği hakkı onlara da vermekle kalmıyor, ülke sevgisini yeşertmeleri için bir yeni hayat yaratıyordu. İngilizler bugün sandığa giderken biz halen hesaplaşmamızı bitiremedik. Kirpiklerin birbirine değdiği aralıklarda kahramanlar ve hainler yaratmaya devam ediyoruz. Bitmeyen ayıplarımızla, günahlarımızla, suçlarımızla savaşımıza devam ediyoruz. Adalet için, hürriyet için, barış için doğuştan eşit insanlara Cumhuriyetin açtığı yoldan başka yolumuz var mı? NOT: Cumartesi günü Eskişehir Kitap Fuarı’ndayız. Saat 13.00’te “Milli Mücadele’nin 100. Yılında Kadın, Adalet ve Aydınlanma” panelinde, saat 14.00’te Cumhuriyet Yayınevi standında kitap imzasında Cumhuriyet yazarlarıyla birlikteyiz. Okurlarımızı bekliyoruz.",https://www.cumhuriyet.com.tr/yazarlar/baris-terkoglu/basbakanin-hain-olmayan-amcasi-1707666
Barış Terkoğlu,İsmail Kahraman’ın sır gibi sakladığı damadı,20 Ocak 2020 Pazartesi,"İnsan, annesini ya da babasını seçemiyor. Dostunu, yoldaşını, sevgilisini ise kendi tercihleri belirliyor. Bir “evet” diyerek başka bir ailenin “oğlu” oluyor. Doğduğu günü hatırlamıyor ama evlendiği günü kaydedip fırsat buldukça izliyor. Peki, herkes eşiyle, damadıyla, geliniyle tesadüflerle mi tanışıyor? Bir haber… “Ankara Cumhuriyet Başsavcılığı Anayasal Düzene Karşı İşlenen Suçları Soruşturma Bürosu’nca hazırlanan fezlekelerde, terör örgütü FETÖ/PDY’nin, kamu kurumlarına yerleştirdiği personelin aile yaşamlarına dahi müdahalede bulunarak, örgüt mensuplarının kiminle evleneceklerine karar verdiği, kendilerinden sorumlu ‘abi veya ablanın’ önerdiği ya da onayladığı kişiler arasından evlilik yapmalarının sağlandığının tespit edildiği belirtildi.” Başkası… “Örgüt mensubu eski hâkim Esra Selçuk ifadesinde şunları anlattı: ‘Gülen cemaati içinde, cemaat mensuplarının birbirleriyle evlenmelerini sağlamak amacıyla sorumlu kişiler, sorumlu oldukları kişilerin CV’leri denilen, doğum yeri, mesleği, doğum tarihi, boyu, kilosu gibi özellikleri ile vesikalık fotoğraflarını alırlar, daha sonra bunları erkek veya kadın gruplarında uygun gördükleri kişilere gösterirler, birbirlerini beğenenler olursa evlenmelerini sağlarlar’.” İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne kadar çok var… “FETÖ’ye yönelik İstanbul’da açılan bir davada ‘örgüt üyesi olmak’ suçundan yargılanan E.Ç’nin el konulan dijitallerin incelenmesi sonucunda, FETÖ’nün hazırladığı dijital evlilik kataloğu bulundu.” Bu satırları Anadolu Ajansı’nın haberlerinden derledim. Özetle, devlet diyor ki: FETÖ’cüler evliliklerini şansa bırakmıyor. Hele evlenecek kişi kritik bir isim ise kurulacak yuvaya örgüt karar veriyor. Eskiden de bilinmedik bir sır değildi. Miras hukuku ya da önemli bir ailenin içine girmenin yaratacağı avantajlar düşünüldüğünde niyet anlaşılabiliyor. Peki, biz meseleyi okuyabiliyor muyuz? İsmail Kahraman’ın reklamcı damadı Odatv’de çalışma arkadaşım Caner Taşpınar’ın “Damat” kitabını okuyorum. Kitap, “Fethullahçıların AKP’li kayınpederleri” alt başlığını taşıyor. Sahiden kitabı okurken bir hisse kapılıyorsunuz: Sanki bir el, kayınpederlere damat değil de damatlara kayınpeder bulmuş! Herhalde son yıllarda en sık duyduğumuz kelime bu: Damat. Bülent Arınç’ınkini ya da Kadir Topbaş’ınkini ne çok konuştuk. Damatlar ile kayınpederler kader birliği yapıyor. İkisi birlikte tartışılıyor ya da ikisi birlikte tasfiyeye uğruyor. Damatlar geçidi gibi olan kitabı okurken fark ettim. Konuşmayalım diye uğraşılan damatlar da var. Mesela İsmail Kahraman’ın damatları. Taşpınar, İstanbul Belediyesi ihaleleriyle büyüyen damat Ömer Şehabettin Şengüler’in işlerini bulmuş. Kendisini “marka mimarı” olarak tanıtan Şengüler, “belediye otobüslerini reklamla giydiren adam” olarak biliniyor. Kayınpederinin partisinin İstanbul Belediyesi’ni aldığı yılın hayatını nasıl değiştirdiğini Şengüler şöyle anlatıyor: “1994’te açıkhava reklamcılığında büyük bir boşluk hissettim ve Magic Outdoor’u kurdum. İstanbul Belediyesi’nin otobüsleriyle başladık ve Türkiye’nin genelinde 6 binden fazla otobüsü reklamla kapladık.” 30 Mayıs 1997 tarihli Cumhuriyet gazetesinden öğreniyoruz ki Magic şirketinin yıllık geliri o dönemin parasıyla 4 trilyon iken, belediyeye ödenen para 170 milyar lira. Belediyenin damada iyi kazandırdığını anlıyoruz. ‘FETÖ damadı’nın malını ‘devlet damadı’ yönetiyor Asıl sır ise diğer damatta. Kitapta, Kahraman’a “Damadınız FETÖ firarisi mi” diye sorulduğunda “Onu ben bilemem, şahıslara ait keyfiliktir” diye yanıt verdiği diğer damadı Sinan Yıldırım’ın izleri de yer alıyor. Sinan Yıldırım, Central Hospital’ın sahibiydi. Hastaneye FETÖ soruşturması kapsamında el konuldu. Hakkında FETÖ’den soruşturma açılacağını öğrenen damat Yıldırım ise 2017 yılında firar etti. Söylenenlere göre yurtdışına çıkmıştı. Mesele bununla kapansa iyi… Devlet el koyduğu hastaneye kimi kayyım atadı dersiniz? TMSF Fon Kurulu Üyesi Yılmaz Şener’i. Tanımıyorum diyorsanız tanıtalım: O da İsmail Kahraman’ın ağabeyi Rüştü Kahraman’ın damadı. Sanki devlet, “FETÖ meselesi Kahraman ailesinin damatlarının iç meselesi, biz karışamayız” diyor gibi. Odatv’de anlattığım olayın peşine düşmüştük. Skandalı ortaya çıkarmamızın ardından Şener neyse ki istifa etti. Eski Meclis Başkanı İsmail Kahraman ise damat skandallarının ortaya çıkmasının ardından görevini devretmekle kalmadı, politikadan da gözle görülür şekilde elini eteğini çekti. Damadı ile ilgili ısrarlı sorulara ise yanıt vermediğini okuyoruz. Damadın ‘malımı gasp ettiler’ mesajı Caner Taşpınar, “meçhul” olan Sinan Yıldırım’ın sosyal medya hesabını da bulmuş. Damat Yıldırım’ın, bir zamanlar sahibi olduğu ve sonra el konulan Central Hospital’ın düzenlediği iftar etkinliğine yaptığı yorum dikkat çekiyor: “Başkasının malını gasp edip iftar yemeği düzenlemek! Çok dindar bu insanlar…” İsmail Kahraman’ın hakkını teslim edelim. Bu ilişkilerin ortasında yer alıp Bülent Arınç ya da Kadir Topbaş gibi tartışılır olmadan kenara çekilmek büyük başarı! MHP lideri Devlet Bahçeli, geçen hafta gazetecileri çağırıp “Siyasi ayak kim ise çıkarılsın, bulamıyorlarsa bize yetki versinler, biz buluruz bunları” dedi ya… Acaba işe “Getirin şu düğün kasetlerini bir izleyelim” diye mi başlasa?",https://www.cumhuriyet.com.tr/yazarlar/baris-terkoglu/ismail-kahramanin-sir-gibi-sakladigi-damadi-1715249
Barış Terkoğlu,Sözcü bu cezayı hak etti!,02 Ocak 2020 Perşembe,"Kusura bakmayın, hak etti! Onlar gibi olsaydı başına bunlar gelmezdi. Sözcü’nün ve yazarlarının adı mahkemelerde FETÖ ile birlikte anılmazdı. Hani şu geçen gün basılı yayına son veren Star gazetesinin bir zamanlar sahibi olan kişiyi hatırlıyor musunuz? Alaaddin Kaya. Kim mi? FETÖ Çatı Davası’nda müebbet alan Zaman gazetesinin kurucusu ve eski imtiyaz sahibi. Ondan buna, şuna geçti ama Star ile Zaman’ın farkı pek azdı. Kimse “şu Star’ın yayınlarına bir bakalım” demedi. Arada Fettah Tamince’nin de sahibi olduğu Star’ın neden durmadan el değiştirdiğini de kimse sorgulamadı. Fettah Tamince de Zaman gazetesine 17-25 Aralık’tan sonra ortak olmuştu. Gülen ile ilişkisi, FETÖ için kurduğu kurumlar, yatırdığı paralar biliniyordu. Yargıda “bir şeyler oldu” da savcılar onun değil Sözcü’nün sahibi Burak Akbay’ın peşine düştü. Sadece o mu? Bir zamanlar TUSKON’u yöneten Eroğlu Holding Yönetim Kurulu Başkanı Nurettin Eroğlu da Zaman’ın başka bir ortağıydı. Loft ve Colin’s gibi kot markalarından tanıdığımız patron, savcının karşısında Zaman’a ortaklığını “ben bu gazeteye ortak olurken veya ayrılırken para ödemedim” diye anlattı. FETÖ kurumlarına gönderdiği paralar MASAK raporunda birer birer çıktı, yine de Zaman’ın eski patronunun peşine düşen olmadı. Belki o da bir gün “ne istediler de vermedik” der de sebebi anlaşılır. Bu arada Alaaddin Kaya, Zaman gazetesini kurarken ortağı kimdi? Eski AKP Milletvekili Mehmet İhsan Arslan tabii ki. Kaya, mahkemede “Ortaklarımızdan biri İhsan Arslan'dı, çocukluk arkadaşımdır. Arzu ederdim ki buraya gelip gerekenleri anlatsın” diyecekti. Ne gelen ne giden oldu… İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Sahi haberlerde hep “firardaki Ergun Babahan” diye geçiyor ya. Babahan, Sabah gazetesinin yayın yönetmeniydi. Ya Nazlı Ilıcak? O da Sabah’ın vitrin yazarıydı. Bugün Sabah’ta Pelikancılık oynayan Hilal Kaplan’dan Melih Altınok’a kadar çoğu bir zamanlar FETÖ’nün Taraf’ında Mehmet Baransu-Ahmet Altan ile kumpasçılık oynuyorlardı. Kaplan’ın, Fethullah Gülen’e Taraf’taki köşesinden yazdığı o hasret şiiri nasıl unutulur! Diğer Pelikancılar Cemil Barlas ile Fuat Uğur’un FETÖ’cülerle maklube partileri paylaşımları da hâlâ arşivde duruyor. Fethullah Gülen’i peygambere benzetenler Faruk Beşer, Yeni Şafak’ta yazıyor. “Fethullah Gülen Hocaefendi’nin Fıkhını Anlamak” kitabı ise yalnızca sahaflarda bulunabiliyor. Sakarya Üniversitesi İlahiyat Fakültesi’nde görev yapan Beşer, birlikte çalıştığı Adil Öksüz’ün hikâyesini anlatmak için nedense 15 Temmuz’dan sonra savcının karşısına oturmayı bekledi. Ya diğer Yeni Şafak yazarı Ergün Yıldırım? “Yeni Türkiye'nin Yeni Aktörleri: AK Parti ve Cemaat” adındaki FETÖ’nün reklamını yapan kitapta “Gülen'in kişisel yaşamı da Hicret’in süreklilik taşıyan ruhunu yansıtmaktadır” sözleriyle Gülen’in hayat çizgisini peygamberin Hicret’ine benzetiyordu. Ya Pensilvanya’ya gidip yüz süren, “okulları kapatın dershaneleri değil” yazacak kadar militanlaşan Yusuf Kaplan. “Kılıçdaroğlu’nun FETÖ’den tutuklanan danışmanı” diye tanıtılan Murat Aksoy bile kumpas davaları sürecindeki çalışmalarını Yeni Şafak’ta yapmıştı. Sözcü’nün bulmacalarını konuştukları kadar bunları konuşmadılar. AKP’nin Zaman ayarlı yazarları Cumhurbaşkanlığı Sözcüsü İbrahim Kalın, daha geçen gün “Today’s Zaman yazarıydım” demedi mi? AKP Grup Başkanvekili Naci Bostancı’nın siyasete girmeden önce kartvizitinde “Zaman yazarı” yazıyordu. Gülen ondan “ufuk açıcı yazı ve makaleleriyle ülkemizin fikir hayatında mümtaz bir yeri olan Amasya Milletvekili Prof. Dr. Naci Bostancı Beyefendi” diye bahsediyordu. Sözcü davasında tanık olan Hüseyin Gülerce’nin, Fethullah Gülen ile 2010 yılında 114 kez, 2011 yılında 115 kez, 2013 yılında 76 kez, 2014 yılında da 4 kez telefonla görüştüğü dosyalara girdi. Gazeteciler ve Yazarlar Vakfı Başkanlığı ve Zaman’ın eski Yayın Yönetmeni için normaldi! Kimse şaşırmadı. Daha yazacak ne kadar çok isim var. Nagehan’lar, Rasim’ler, Cem’ler, “Gülen’in aslanlarını bekleyen” Mustafa Armağan’lar, TRT’ye doldurulan Fethullahçılar. Toplasan ansiklopedi olur. Malezya Büyükelçisi Merve Kavakçı ile AKP Genel Başkan Yardımcısı Ravza Kavakçı’nın babası Yusuf Ziya Kavakçı, Yeni Akit’te daha yeni “Fethullah Gülen olsam” diye yazı yazdı. “Gülen özür dilesin, tövbe etsin, son günlerini Türkiye'de geçirsin” ricasında bulunmakla kalmadı, FETÖ için de “bence bu teşkilat asli hizmetine dönmeli ve saf ve temiz mensuplarının güzel duygularına bağlanmalıdır” tanımını yaptı. Sözcü’ye aslan kesilenlerin gıkı bile çıkmadı. Eski dönemin artıkları birlikte çalışıyor Bir zamanların Nazi artıkları Soğuk Savaş başlayınca sosyalistlere karşı cepheye yeniden sürülmüştü ya. FETÖ’nün elemanları da yeni düzende iktidarın en öndeki piyonları olarak yollarına devam ediyor. Devlette ve tabii yargıda iktidar muhafızları ile kripto FETÖ’cüler el ele iş tutuyor. Birinciler “muhalifleri FETÖ’cü diye cezalandırıp kurtulalım” diye ellerini ovuştururken, ikinciler “herkesi FETÖ’cü yapalım da FETÖ meselesini bitirelim” diye çalışıyor. Sonunda dünkü ortaklık, bugünkü tuhaf kararla kendisini sürdürüyor. “Sözcü bunu hak etti!” dedik ya… Hepimiz biliyoruz. Sözcü’nün sahibi, Cumhurbaşkanı’nın “yargıdan FETÖ sanığı kurtarmakla meşhur” avukatlarını tutsaydı, belki varlığının bir kısmını “kaybedecekti” ama bugün aranıyor olmayacaktı. Emin Çölaşan ya da Necati Doğru, Fehmi Koru’nun yaptığı gibi Abdullah Gül ve Tayyip Erdoğan’ın bilgisiyle Pensilvanya’ya gidip barışma için aracılık yapsalardı, ceplerinde mektupla dönselerdi 3 buçuk yıl hapis cezası almayacaklardı. Bugünün cezası, yarının madalyasıdır. Sözcü aldığı cezayı çoktan hak etti!",https://www.cumhuriyet.com.tr/yazarlar/baris-terkoglu/sozcu-bu-cezayi-hak-etti-1712038
Barış Terkoğlu,251 şehidi sattırmayan kadın,09 Aralık 2019 Pazartesi,"“Aşk yakıcıdır. Çok büyük imtihanları getirir. Aşk taraf olmayı getirir. Âşıksan görmezsin.” İslamcı bir kanalda hele de bir kadından duymayı beklemediğim bir sözdü. Kulak kesildim. Nihal Olçok, içinden konuşuyordu. Birkaç kez tekrarladı: “Aşk yakıcıdır”. Yanımdaki arkadaşıma “kesinlikle yaşadığını anlatıyor” dedim. Oğlu ve eski eşi darbe gecesi katledilen Nihal Olçok, bir süredir düzeni sorguluyor. Geçen hafta bizim gazeteye konuşup siyasi tercihlerini de AKP dışında açıklayınca, beklenen ses geldi. AKP’nin seçim kampanyalarını yürüten, eski eşinin kardeşi Cevat Olçok, açıklama yaptı. “Olçok Ailesi olarak, Nihal Hanım’ın ‘Olçok’ soyadını kullanmasına rıza göstermediğimizi kamuoyunun bilgisine sunarız” diyordu. Sanki “Olçok” soyadı kutsal emanetti de Nihal Hanım’a “sen hak etmedin” deniyordu! Nihal Olçok’un 15 Temmuz’da şehit olan eski eşiyle 2013’te boşandığını biliyorduk. Açıklama sayesinde başka bir şey öğrendik. Meğer 15 Temmuz’un ardından Cevat Olçok mahkemeye koşarak yeğenlerinin velayetini almıştı. Sadece yeğen sevgisi mi, bilmiyorum. Nasıl bir hukuk düzeniyse, emin olun orada tuhaf şeyler oldu, çocuklar anneye değil, amcaya verilmişti. Soma’daki kadının öyküsü AKP’nin kampanyalarını yıllarca yöneten amca Olçok’un “eski gelin”i karalaması bana başka bir olayı hatırlattı. Hatta başka bir katliamı. Hatta yine bir katliamda tanıdığımız bir başka kadını. Olçok’un “saraylara layık” örnek kadının şifresi belki de oradaydı. Soma katliamını hatırlıyor musunuz? 2014 yılında 301 madencimiz Soma’da, patronların çıkarı için diri diri toprağa gömülmüştü. Arkada kalan yakınlarının yerlerde tekmelenmesiyle bitmedi. Yine unuttuk, öldükleriyle kaldılar. Mahkeme, geçen nisan ayında yönetim kurulu başkanı Can Gürkan’ı tahliye etti. Yetmedi, 3 yıl süreyle maden ocağı işletme yasağını da kaldırdı. Adalet yine zenginlerin yanındaydı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Katliamın hemen ardından, Soma halen ceset kokarken yaşanan o anı hatırlıyor musunuz? Soma Holding’in patronu, yöneticileri bir masaya oturmuştu. Ama bütün toplantıyı genç bir kadın yönetiyordu. Gazeteler soru sordukça bağırıyor, azarlıyordu. Utanmasa “Hak ettiler” diye açıklayacaktı. Herkes “kim bu kadın” diye merak etti. Adının Sema Demiral olduğunu öğrendik. Accord İletişim Ajansı’nın başındaki isimdi. Madencilere mezar olan Soma Holding’in resmi iletişim ajansıydı. Şirketin sitesine girildiğinde kimler için çalıştığına bakılınca, tablo netleşiyordu. Accord İletişim, AKP’nin birçok projesinin de işlerini yapıyordu. O dönem Çankaya Köşkü’nde düzenlenen resepsiyonlarda bile Accord İletişim’in izi vardı. Haliyle, herkes merak etti. Bu kadının, gencecik yaşta, gücü nereden geliyordu? Yanıtı bulmak pek zor olmadı. Sema Demiral’ın arkasındaki el, amca Cevat Olçok'’tan başkası değildi. Olçok’un şirketini biliyorduk. AKP’nin seçim kampanyalarından, Cumhurbaşkanı’nın çocuğunun düğününe, referandum çalışmalarından devlet kurumlarının reklamlarına kadar her yerde vardı. Belki soyadı “Olçok” değildi. Ama yakın dostu, kimilerine göre “gizli ortağı” Cevat Olçok’un açtığı yoldan yürüyen Sema Demiral’ın yönettiği şirket de erken dönemde görünür olmuştu. Bu trollere hakaretleri kim ettiriyor? Bir tuhaflık daha var... Nihal Olçok, AKP’li trollerin sosyal medyada sürekli belden aşağı vuruşlarının hedefi oluyor. Nihal Hanım’ı “Şerefsiz trol, adiler sizi” sizi diye isyan ettiren saldırılar bana yine bir başka görüntüyü hatırlatıyor. AKP’nin sosyal medya çalışmalarını yapan “Yeni Türkiye Digital Ofisi” 2015’te açılmıştı. Adı hep sosyal medyadaki AKP trolleri ile anılan merkezde çalışanların bazıları bu süreçte deşifre de oldu. Peki, sık sık iktidarın hoşuna gitmeyen isimlere hakaretlerin edildiği sosyal medya hesaplarının olduğu merkezi kim yönetiyordu? O gün açılış yapılırken parti sözcüsü Beşir Atalay’ın arkasında duran kişi bu sorunun yanıtını bulmamızı sağlıyor. O kişi Cevat Olçok’tan başkası değil. Sema olmak mı, Nihal olmak mı? Mesele başı açık ya da kapalı değil. Kariyerli ya da kariyersiz değil. Mesele çok daha derinde. Soma’da da 15 Temmuz’da da ölenler bizim insanlarımız. Ancak 301 işçinin öldürüldüğü Soma’da önümüze Cevat Olçok’un soyadı, “Olçok” olmayan “makbul kadın”ı çıkarılıyor. Katliamın üstünü örtüyor. Patronların sufleleriyle konuşuyor. Sorgulayanları fırçalıyor. Aldığı işlerle ihya ediliyor. Öte yandan 251 insanımızın katledildiği 15 Temmuz’un ardından bir anne, bir eski eş, hikâyenin peşini bırakmıyor. Zaman gazetesinin patronu Fettah Tamince, adliyeden elini kolunu sallayarak çıktığında “Neyle, neyi takas ettiniz” diye soruyor. Tamince’yi bırakan savcı FETÖ Borsasından çıktığında “Kaça sattınız 251 şehidi, değdi mi aldığınız verdiklerinize” diye içimize oturan sözleri söylüyor. Sonunda kendi mahallesinin “sus” işaretine uymadığı için dışlanıyor, hakaretlere uğruyor. Çocukları kendisine verilmediği gibi, çocuklarıyla aynı soyadını taşıması bile çok görülüyor. Bu orkestranın şefliğini ise suskunluğunu iktidardan aldığı ihalelerle zenginleşerek sürdüren Cevat Bey yapıyor. İnsan soyadına her zaman kendisi karar veremez. Ama varlığına eşlik eden ruhu yaratabilir. Büyük çıkarların kutsal söylevlerin ardına gizlendiği, ölenlerin mezar taşlarının ederine satıldığı bu dünyada kalbin gördüğünü söylemek bir ahlaki seçimdir. Unutmayın, insanın iki ayak üstüne kalkması dahil, tarihteki bütün sıçramalar aslında basit seçimlerle başladı.",https://www.cumhuriyet.com.tr/yazarlar/baris-terkoglu/251-sehidi-sattirmayan-kadin-1707043
Barış Terkoğlu,MİT Başkanı’nı kim fişledi?,09 Ocak 2020 Perşembe,"“Adamın biri psikoloğa gitmiş. Doktor bir üçgen çizip adama sormuş: Buna bakınca aklına ne geliyor? Yanıt gecikmemiş: Çıplak biri. Doktor bu kez bir kare çizip yine sormuş. Adam tereddütsüz cevap vermiş: Çıplak biri. Doktor düz çizgiden de daireden de aynı yanıtı alınca teşhisi koymuş: Sizde çıplaklık takıntısı var. Adam sinirlenmiş ve terslemiş: Deminden beri o müstehcen şeyleri kâğıda çizen ben miyim yoksa sen mi?” Pazartesi günkü yazıdan sonra arayan gazeteci ağabeyim beni böyle eleştiriyordu. Evet, Türkiye ile ABD arasında yaşanan İran ayrılığı tespitime katılıyordu. FETÖ’nün İran nefretinin sürece etkisine de. Hakan Fidan’a karşı başlayan kampanyanın bu olduğu konusunda da hemfikirdi. Hatta İsrail’in, Fidan’a ilk tepki veren ülke olduğunu hatırlattı. Ama ona göre FETÖ’den sonrası analiz edilmemişti. Fidan’la devlet içinde kavga edenler FETÖ’den mi ibaretti? Telefonu kapatıp düşündüm. Televizyon açıktı. Tesadüf ya, yazının yayımlandığı gün MİT’in yeni binası “kale” açılıyordu. Cumhurbaşkanı, kürsüde devlet ile istihbaratın arasındaki bağdan söz ediyordu. Özetle, “istihbarat olmadan devlet olmaz” diyordu. Partisiz bakanlar partili MİT Başkanı Kuşkusuz mekânın sahibi MİT Başkanı Hakan Fidan’dı. Rahat görünüyordu. Erdoğan’a konuşmasının ardından hediyesini verdi. Sonra devletin dönüştürülürken alıştığımız şekilde Diyanet İşleri Başkanı sahneye çıktı. Tüm protokol kürsüde toplandı. Protokol dediğime bakmayın. Devletin bakanları ya da bürokratları kadar, AKP’nin yenisiyle eskisiyle görevsiz siyasetçileri de kürsüye çıkmıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Diyanet İşleri Başkanı, Enfal suresini okuyordu: “Hani kâfirler seni tutuklamak veya öldürmek ya da sürgün etmek için tuzak kuruyorlardı. Onlar tuzak kuruyorlardı. Allah da tuzak kuruyordu. Allah, tuzak kuranların en hayırlısıdır.” Erbaş’ın okuduğu ayet 15 Temmuz’a da bir hatırlatmaydı. Ayetin okunduğu MİT’in eski binası da o gece saldırıya uğramıştı. Hakan Fidan ev sahibi rahatlığındaydı dedim ya, Berat Albayrak da genelin aksine pek bir rahatsız görünüyordu. Neden diye düşünürken aklıma geldi. Yeni hükümet sisteminde eskisi gibi bakanların partiden olma şartı kalmamıştı. Mesela Hulusi Akar’ı AKP grup toplantılarında zaman zaman asker selamı verirken görüyorduk. Turizm ya da Milli Eğitim Bakanı dahil yine de bu “partisiz partili” bakanlara “AKP’li” diyemiyorduk. Buna karşın Hakan Fidan için “AKP’li” diyebiliyorduk. Erdoğan ve Davutoğlu’nun Fidan ayrılığı “Nereden çıktı” demeyin! Darbeden bir yıl önce, 7 Şubat 2015’te Hakan Fidan, AKP’den milletvekili adayı olacağını açıkladı. 10 Şubat’ta da MİT’ten istifa ederek AKP Genel Merkezi’ne gitti. Partiye üye olarak vekil adaylığı için başvurdu. Bir ay sonra, 9 Mart’ta ise adaylıktan geri çekildi ve MİT’in başına yeniden atandı. Bu bir aylık süreç bize “AKP’li Hakan Fidan” cümlesini kurma fırsatı verdi. Peki, Hakan Fidan neden aday oldu, neden vazgeçti? 8 Şubat 2015’te, yani Fidan’ın ilanından bir gün sonra Erdoğan, “Hakan Fidan’ın adaylığına olumlu bakmıyorum, Sayın Başbakan’a da söyledim” demişti. Buna rağmen Fidan, aday olmaktan vazgeçmemişti. Başbakan Ahmet Davutoğlu, “Hakan Fidan cesurdur, yiğittir, attığı adımdan geri dönmez” dedi ama 4 Mart’ta Erdoğan bu kez açıkça tavrını koydu: “Şimdi biz onu böyle bir göreve getirdik. Getiren de benim. Madem öyle, ayrılırken de, eğer müsaade edilmiyorsa orada kalması ve ayrılmaması gerekirdi. Dolayısıyla tabii ki kırgınım.” Erdoğan’ın kırgınlığı saklı kalmakla birlikte Fidan vekillikten vazgeçerek eski görevine döndü. Buraya kadar anlattıklarımızdan açıkça görünüyordu ki Davutoğlu ile Erdoğan’ın Hakan Fidan tasarrufları birbirinden farklıydı. Devlet içinde kriz tortularıyla sürdü. Gelelim asıl meseleye... Pelikan bildirisinde Hakan Fidan İranlı generalin vurulmasının ardından düğmeye basılmış gibi ortaya çıkanlardan biri Pelikan Grubu’nun elinin altındaki SETA adlı oluşumdu. Saray’daki danışmanlarıyla, yorumcularıyla, yazarlarıyla İran’a saldırı fırsatını kullanmayı savunuyorlardı. Peki, kendilerine fikir önderi olarak Serhat Albayrak’ı, siyasi önder olarak ise Berat Albayrak’ı seçen SETA’cılar/Pelikancılar acaba Hakan Fidan hakkında ne düşünüyor? Bunu anlamamızın bir yolu var. Pelikancıların tarih önüne çıktıkları 1 Mayıs 2016 tarihli “Pelikan Dosyası” isimli bildiriye bakmak. Zira söz konusu bildiri sadece Davutoğlu’nu değil, devletin içerisindeki birçok ismi de hedefine koyuyordu. Bildiride Pelikancıların Hakan Fidan’ı nasıl fişlediğini anlatan şu ifadeleri görebiliyorduk: “Hoca REİS’i devirmekte başarısız olunca, onu zayıflatmaya karar verir. Yine onunla istişare etmeden Fidan’ı milletvekili yapmaya kalkar. İşin kötüsü Fidan da REİS’le istişare etmeden hemen hocasının kucağına atlar. Bu sefer REİS, medya mensuplarının karşısında hocayı ve Fidan’ı azarlar. Fidan, Umre’de REİS’i bulur. Nedamet getirir. Sonra tekrar görevi kendisine iade edilir.” Belli ki Pelikancılar, Hakan Fidan’ı Ahmet Davutoğlu’nun adamı olarak görüyor. Yetmedi, MİT’in başkanı hakkında “kucak”lı yakışıksız değerlendirmelerde bulunuyor. Herkes biliyor ki, o günlerde Pelikan grubu, yalnız Davutoğlu’nun değil Fidan’ın da gitmesini istedi. Olmadı. MİT’e yeni başkan istiyorlar Erdoğan, 15 Temmuz’un ardından Hakan Fidan sorulduğunda “dereyi geçerken at değiştirilmez” demişti. Şimdilerde Türkiye’yi İran’la karşı karşıya getirmek için ellerindeki her kozu oynayan Pelikancılar, “dereyi geçmedik mi” diye soruyorlar. “Hocası gitti Fidan da gitsin” diyen gruba göre Ortadoğu’nun ekseninin Suriye’den İran’a kaydığı dönemde MİT’in yeni bir başkana ihtiyacı var. Şimdilerde “İran’a hücum” propagandası yapanlar “bu iş Fidan’la olmaz” noktasında. Erdoğan, devlet olmanın istihbaratla ilgisi olduğunu anlatmıştı ya. Merak ediyorum; acaba MİT, kendi başkanı hakkında yakışıksız ifadelerle istihbarat tutan, sonra da tüm dünyaya servis eden oluşum hakkında bir not tutmuş mudur? Belki de psikolog hikâyesindeki adam, çizilen üçgene baktıkça, artık ismi belli bir kuşun kanadını görüyordur.",https://www.cumhuriyet.com.tr/yazarlar/baris-terkoglu/mit-baskanini-kim-fisledi-1713230
Barış Terkoğlu,‘Hadi Cumhuriyet’e bomba atalımcılar’ın sonu,23 Aralık 2019 Pazartesi,"Posta kutusuna bırakılan bedava gazeteyi alıyorsun. Bir çırpıda okuyorsun, bitiyor. Sonra ıslak camları kurutmada, kesilen tırnakları biriktirmede, porselen bardakları korumada kullanıyorsun. Cumhuriyet ise bitmiyor. Kimi kesilen kupürde, kimi yürüyen fikirde kimi de katledilen bir yazarının kuruyan kanında yaşamaya devam ediyor. Akit’in “hep birlikte toplanıp Cumhuriyet gazetesi önüne bir el bombası atalım” sözleri tesadüf değil. Çünkü pek yakında Akit kafalılar Cumhuriyet’e el bombası attılar. Ama iş patlamadan fazlaydı. Tarih: 29 Mart 2008. Gasp ve yaralama gibi suçlardan sabıkalı Bedirhan Şinal, iki arkadaşıyla buluştu. Eyüp’te bir benzin istasyonundan 5 liraya benzin aldılar. 3 kola şişesine koydular. Atletlerini yırtıp fitil yaptılar. Deneme sırasında şişe kırılınca benzinleri bira şişesinde birleştirdiler. Saat 23.30’da Cumhuriyet gazetesi binasına gelip attılar. Molotof kokteyli çöp kutusuna isabet etti. Neyse ki kimse zarar görmedi. Polisler, Cumhuriyet gazetesi düşmanlığı ile doldurulan Bedirhan Şinal’ı İstanbul Terörle Mücadele Şubesi’ne götürdü. Şinal’ın tavrı ilginçti. Şüpheliler genelde poliste susar, savcılık ve mahkemede ifade verirdi. Şinal ise Emniyet’te konuştu, savcılık ve mahkemede sustu. Ne mi söyledi? İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İlhan Selçuk’un öldürüleceğini. Sonraki hedefin “İstiklal Marşı’nı i... gibi okuduğu için” popçu Rober Hatemo olduğunu. Orhan Pamuk’a bile saldırı yapacaklardı. Şinal, suç ortağı olarak onlarca isim verdi. Aralarında mahallede kız meselesi yüzünden kavga ettiği çocuk bile vardı. Bedirhan Şinal tutuklandı. Dönem “her şeyi Ergenekon’a bağlama” devriydi. Savcılığa cezaevinden dilekçe yazdı. 30 Nisan 2008’de FETÖ’cü Savcı Kadir Altınışık’a, 19 Nisan 2008 günü ise cezaevinde polise ifade verdi. Kendisine “güzel bir ifade verirse cezasının düşeceği” söylenmişti. Şinal, bir anda Ergenekon’u keşfetti! Eylemleri Ergenekon’un talimatıyla yaptığını söylüyordu. Molotofumtrak eylem, Ergenekon kumpasına “şiddet” kanıtı arayan kumpasçılar için aranan kan oldu. Annesiz babasız büyüyen Şinal, yıllar sonra Emniyet içindeki bir grup tarafından eylemlerde kullanıldığını, bütün bunları polislerin yönlendirmesiyle yaptığını itiraf edecekti. Cumhuriyet’e atılan el bombaları Üstelik bu ilk değil... El bombası dedik ya. 5 Mayıs, 10 Mayıs, 11 Mayıs 2006 tarihlerinde Cumhuriyet gazetesine tam üç kez el bombası atıldı. İstanbul’un göbeğinde bir binaya, bir hafta içinde, 3 eylem nasıl bu kadar kolay gerçekleştirilebiliyordu? Tam da tahmin ettiğiniz gibi. Polis failleri bulmakta son derece isteksizdi. Olay yerinden sinyal veren telefonları kolayca bulabilirlerdi, bulmadılar! Kaçış yollarındaki MOBESE kayıtlarına baktılar, ancak faillerin kimlerle geldiklerini gösteren kayıtlara nedense bakmadılar! Tutanaklara etraftaki işyerlerinin kamera kayıtlarının alınamadığı yazıldı. Görgü tanıklarının ifadesini almak için 3 gün beklendi. Robot resim bile ancak 16 Mayıs’ta çizildi. Sonra ne mi oldu? Cumhuriyet gazetesini 3 kez göz göre göre bombalayan, başını Osman Yıldırım’ın çektiği ve Alparslan Aslan’ın tetikçiliğini yaptığı ekip, 17 Mayıs 2006’da Danıştay’ı bastı. Danıştay 2. Daire üyesi Mustafa Yücel Özbilgin katledildi. 4 üye yaralandı. Cinayetin Akit bağlantısı Saldırıdan sadece 3 ay önce Akit’in o günkü hali Vakit gazetesi, Danıştay üyelerinin fotoğraflarını, “İşte o üyeler” manşetiyle basarak katillere hedef göstermişti. Söz konusu manşetin örneğini, Aslan’a, FETÖ lideri Fethullah Gülen’in yeğeni Kemalettin Gülen’in verdiği ortaya çıktı. Cinayet günü yakalanan Alparslan Aslan’ın aracında, İstanbul Emniyet Müdürlüğü’nün tanıtım kartının bulunduğunu da not edelim. Katliamdan sonra araya giren “aracı avukatlar” Osman Yıldırım’ı sık sık ziyaret etti. O da Bedirhan Şinal gibi yaptı. Cinayetten 2 yıl sonra, 12 Mart 2008’de, FETÖ’cü savcılar Zekeriya Öz ve Mehmet Ali Pekgüzel’in karşısındaydı. Savcıların “Osmanım” diye hitap ettiği Yıldırım, Cumhuriyet’e atılan bombaları Ergenekon’la bağlantılandıran ifadeleri verdi. Ergenekon kumpası terör için bir şiddet eylemi daha buluvermişti. Konu, Cumhuriyet gazetesinin bombalanmasıydı. Ama Cumhuriyet’in başyazarı İlhan Selçuk ve Ankara Temsilcisi Mustafa Balbay davanın müebbetlik sanığı oldu. Kız kardeşinin çocuğunu pazarlamak dahil her türlü iğrenç suçtan sabıkalı tetikçiler ise FETÖ’cü hâkimler tarafından beraat ettirildi. Misyon tamamlanmıştı. O dönem FETÖ kumpaslarının baş destekçisi Akit’in içinde, Yener Dönmez’in de aralarında olduğu FETÖ için çalışan bir ekibin FETÖ soruşturmalarıyla ortaya çıktığını not edelim. İstanbul Cumhuriyet Başsavcılığı ne yapacak? Dün, bu yazıyı yazarken İlhan Selçuk’un ölümünden sonra mahkemede okunan savunmasının görüntülerini yeniden izledim: “Kuvayi Milliye milli kuruluşçuluktur. Kuvayi Milliye’yi milliyetçilikle, Atatürkçülükle, çağdaşlıkla, laiklikle bir arada düşünmek gerekir. Neden laikle bir arada düşünmek gerekir? Çünkü Türkiye işgal altında iken ümmetçiler, halifeciler, dinciler Türkiye’nin işgalini destekliyorlardı.” “Kuvayi Milliyeciyim” diyen Selçuk, savunmasının devamında, emperyalizmin “BOP ve ılımlı İslam projesi”ne yıllar sonra yeniden tav olan İslamcıları eleştiriyordu. Silivri günlerini özetlemek mümkün mü? Denesem şunu söylerdim: 1923 yılında kurulan Cumhuriyet’i yıkmak için elbirliği yapan emperyalistlerin, FETÖ’cülerin ve diğer liberal ya da dinci örgütlerin, tabii iktidardaki destekçilerinin önünde 3 büyük engel vardı: TSK, CHP ve Cumhuriyet gazetesi. Kumpaslar eliyle üçü de tarumar edildi. Bana sorarsanız başarılı da oldular. Şimdi “hadi bombalayalım”cılar ya da yeniden vitrine çıkarılan meczuplar bana nedense o yılları hatırlatıyor. Önümüzdeki dönem yaşanabileceklere dair de ipucu veriyor. Asıl sorumluluk ise bugünlerde adı FETÖ Borsası ithamlarıyla, yargı içinde Adalet Bakanı’na kadar uzanan kavgalarla gündemde olan İstanbul Cumhuriyet Başsavcılığı’nda. Üstlerine düşeni yapıp Türkiye’yi bir kayıp 10 yıldan daha kurtaracaklar mı? Yoksa kafalarını kuma gömüp ülkenin başına açılacak belaların sessiz işbirlikçiliğine mi soyunacaklar? Valizini çekerek kaçan Zekeriya Öz’ün sonu, Cumhuriyet hukukunun yerine başkalarının adaletini dağıtan herkese ibret olsun.",https://www.cumhuriyet.com.tr/yazarlar/baris-terkoglu/hadi-cumhuriyete-bomba-atalimcilarin-sonu-1710319
Barış Terkoğlu,Bir devlet bankasını daha bekleyen tehlike,07 Kasım 2019 Perşembe,"“Ah şimdi düşecek, düştü düşecek” diyorsunuz. Kalkıp elinden tutmuyorsunuz. Sonunda çocuk düşüyor. Şahsi çıkarlarını din ile perdeleyenlere terk edilince, ülkemizin kurumlarının dizleri paramparça oluyor. Sonra biz kimi TSK’yi, kimi Halkbank’ı, kimi mahkemeleri tartışıyoruz. Şimdi ise sırada VakıfBank var. Bu köşede daha önce iki kez okudunuz. Nakşibendi tarikatının Kuzey Kıbrıs’taki bankası Mondial’e açılan dolandırıcılık davasını anlatmıştım. Binasında Şeyh Nazım denilen tarikat liderinin fotoğrafının asılı olduğu banka, aslında Faisal İslam Bankası’nın kurduğu bir yan işletmeydi. Off shore denilen sistemle, müşterilerine vergiden bürokrasiye bir dizi kolaylık sağlıyordu. Kıbrıs’tan Malezya’ya uzanan Nakşibendilik ağının ortasında bulunuyordu. Kriz bir finansal işlemle başladı. Brezilya’da ilaç ve kimya sektöründe tekel olan Cristalia şirketinin iştiraki olan Edgeworth’un 35 milyon doları bankada takılıp kalmıştı. Parasını hesabından çekemeyen şirket, banka ile mahkemelik oldu. Yetmedi, Brezilya devleti ile iyi ilişkileri sayesinde Cristalia’nın durumu diplomatik alana da taşındı. Brezilya hükümeti, ülkeyi ziyaret edecek Cumhurbaşkanı Erdoğan için yaşananları anlatan bir dosya hazırlarken, Brezilya Dışişleri Bakanlığı da Büyükelçilik eliyle Türkiye’deki kurumlarla bir dizi görüşme yapmıştı. Meselenin Türkiye’yi ilgilendiren bir tarafı daha vardı. O da Kıbrıs’ın hukuki durumu nedeniyle Mondial Bank’ın VakıfBank’ta açtığı hesap üzerinden para transferi yapmasıydı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Aylar sonra yazdıklarımı açıp okudum. 6 ay önceki yazı şöyle bitiyordu: “Nakşibendiliğe yaslanarak büyüyen banka, VakıfBank gibi Türk bankalarını aracı olarak kullanarak faaliyet yürütüyor. Bu da Türk bankacılık sistemini Zarrab olayındaki gibi tartışılır hale getiriyor. Umarım tarikatların zenginleşmesinin bedelini yine ülkemiz ödemez.” Brezilyalılar VakıfBank’ı şikâyet etti Neler oldu acaba diye merak ettim. Brezilya Büyükelçisi Eduardo Gradilone’ye “6 ayda neler oldu” diye sordum. Gradilone, bana geç yanıt verdi. Sebebini şöyle açıklıyordu: “Geçen hafta Brezilya’da Dışişleri Bakanlığı’ndaki üstlerim ile Cristália konusunda yaptığım görüşmelerden sonra cevap vermek istedim. Aynı zamanda, şirket tarafından OECD’ye VakıfBank aleyhine resmi olarak şikâyet sunulmasını bekliyordum.” “Cristália / Edgeworth, Brezilya hükümeti için stratejik bir öncelik olan Kamu Sağlık Sistemi’ne ilaç sağlamak için Brezilya Federal Hükümeti ile önemli bir ortaklığa sahip” diyerek kendilerinin meselenin üzerine neden düştüğünü anlatan Gradilone, VakıfBank’ın Mondial için aracı banka olduğunu hatırlattı. Dışişleri Bakanlığı ve Merkez Bankası ile görüşmelerinden sonuç alamadıklarını söyleyen Gradilone, attıkları yeni adımı şöyle anlattı: “Mesele Brezilya’nın sosyal ve sağlık politikalarıyla o kadar alakalı ki, birkaç hafta önce Brezilya Cumhurbaşkanlığı Sarayı’ndaki üst düzey bir toplantıda tartışıldı. Türkiye’nin de taraf olduğu OECD ‘Çokuluslu İşletmeler İçin Yönergeler’ çerçevesinde harekete geçme kararı alındı. Bu amaçla bir 4 Ekim’de Cristália tarafından OECD’ye başvuru sunuldu. Dahası, Cristalia’nın VakıfBank aleyhine hukuka ve uluslararası bankacılık kurallarına aykırı hareket ve işlemlerine karşı tazminat talebiyle -İstanbul Ticaret Mahkemeleri huzurunda- yasal işlem başlattığını öğrendim.” Büyükelçi’nin anlattığına göre Brezilya devleti destekli şirket, VakıfBank’ı Türkiye’nin de parçası olduğu OECD’ye (Ekonomik Kalkınma ve İşbirliği Örgütü) şikâyet etmişti. OECD dosyasında ne var? Türk mahkemelerinde açılan davayı adliyeden doğruladım. Öte yandan Büyükelçi’nin açıklamaları üzerine Cristália / Edgeworth ile görüşerek OECD başvurusunda VakıfBank’ı ne ile suçladıklarını sordum. Şirket OECD’ye verdikleri dilekçenin bir bölümünü benimle paylaştı. Şunlar yazıyordu: “Vakıflar Bankası’nın İhlalleri; - Edgeworth-Cristalia şirketinin KKTC Mondial Bank nezdinde açılmış hesabına transfer edilmesi talimatına rağmen, parayı, uluslararası para transferi kurallarına uymaksızın bizzat kendi müşterisinin hesabına transfer ederek ‘yanıltma’ - Para transferinin bu şekilde gerçekleştirildiği yönünde hiçbir bilgilendirme yapmayarak ‘bilgilendirmeme’ - Mondial Bank’ın kendisi nezdinde açılmış bu hesaba geçen para ile alakalı iletilen talimata aykırı hareket etme riski açısından Edgeworth-Cristalia şirketini aydınlatmayarak ‘ihmal’ - Bizzat aracı olduğu faaliyet ile (Mondial Bank’a kendi nezdinde açtığı hesap ile uluslararası bankacılık faaliyetinde bulundurmak) müşterisinin menfaatına aykırı hareket edilmesi imkânını yaratarak ‘aldatma’ ve ‘yanıltma’ - KKTC Mondial Bank’ın Edgeworth-Cristalia şirketinin menfaatına aykırı işlemleri yapmaması yönünde gerekli önlemleri almayarak ‘ihmal’.” OECD, önümüzdeki dönemde VakıfBank için verilen dosyayı inceleyecek. Belki de kamu bankası olan VakıfBank, tarikatın günahları nedeniyle yaptırıma uğrayacak. 6 ay önce uyardığımız, “geliyor” dediğimiz her şey olmuş görünüyor. Tarikat şeyhleri zenginleşsin diye bütün ülkeye ödetilen bedel biraz fazla değil mi?",https://www.cumhuriyet.com.tr/yazarlar/baris-terkoglu/bir-devlet-bankasini-daha-bekleyen-tehlike-1700545
Barış Terkoğlu,Kabul edin 15 Temmuz’da sokağa çıkanları bir kez de siz öldürdünüz,21 Kasım 2019 Perşembe,"Dürüst olayım, beklemiyorduk. Kapı birden açıldı. Zayıf, genç çocuk içeri girdi. O da şaşkın görünüyordu. OdaTV, tek odadan çıkar. Tecrübesi ya da sıfatı ne olursa olsun herkes bir arada çalışır. Hepimizi aynı odada bulmayı beklemiyordu. “15 Temmuz şehidinin oğlu geldi, hayranlarımla görüşeyim istedim” diyerek girdi. Fotoğraflarından tanıyorduk. Yeni Şafak gazetesinin katledilen foto muhabiri Mustafa Cambaz’ın oğlu Alpaslan’dı. “Hoş geldin” dedik. Tartışmayla başlayan sohbet derin bir muhabbete döndü. Bize kızgındı. Onu anlıyordum. Anlatayım… 16 Temmuz sabahını göremeyen bir babanın çocuğuydu. Ama dünyası o geceye sıkışıp kalmamıştı. Yalnız babasını katledenlerle değil, gün ışıyınca kanlı geceyi kendisi için fırsata çevirenlerle de hesaplaşıyordu. Üstelik yalnız da değildi. Neredeyse 15 Temmuz’dan kayıpla çıkan herkes aynı ruh halindeydi. Alpaslan, babasının cesedinin üstüne çıkarak kendisine yol açanlara “orada durun” diyordu. O konuştukça, biz de fısıltısını çığlığa dönüştürüyorduk. Hatta bazen “biraz fazla” da yapıyorduk. Alpaslan’a büyüdüğü mahalleden gelen tepkileri de görüyorduk: Düşmana malzeme veriyosun! İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Düşman” dedikleri bizdik. Malzeme dedikleri ise onların ikiyüzlülüğü. Bu öyle bir döngüydü ki kendi sesi Alpaslan’a koca bir sessizlik olarak dönüyordu. Bize birkaç kez “beni haber yapmayın” diye mesaj gönderdiğini, engellemek için çok şey yaptığını biliyorum. Biz pek üzerinde durmadık. Zira Alpaslan’da yalnız derin bir acıyı ya da büyük bir savaştan arta kalmış yara izini taşıyanlara mahsus bilgelik vardı. İnsanın babasını kaybetmesinin ne demek olduğunu biliyorum. Ardındaki duvar yıkılır. Ama kapının kenarında tozlanmış duran terliği sen giydiğin gün çocuksuz bir baba olursun. ‘Babamın katillerini görüyorum’ “Bugüne kadar konuşmadım, hep sustum ama artık yetti” dediği günü hatırlıyorum mesela. İstanbul seçiminin tekrarının konuşulduğu günlerdi. 15 Temmuz, yüzde hesaplarında virgülden sonraki basamak yapılıyordu. Alpaslan 31 Mart’ta Saadet Partisi’ne oy vermişti. Yıllarca AKP’ye oy veren annesi ise sandığa gitmemişti. “Hafızam 15 Temmuz’dan sonra ciddi hasara uğradı” diyordu ama kendisini AKP’ye oy vermekten alıkoyan şeyi hatırlıyordu: “Televizyonlarda, gazetelerde ve uçakta itibar bulan Pelikancılar ve emsallerinde babamın katillerini görüyorum. Bu müfterileri konuşturanlara haklarımız haram olsun.” Alpaslan, FETÖ davalarında dönen dolapları görüyordu: “Esas suçlular bunlarla en başından beri iş yapanlar, banka hesaplarında milyar dolarlar bulunanlar. Mahkemeye çıkarılmak yerine suçunu sadece istifaya zorlanarak çekenler.” Alpaslan, bir başka gün 15 Temmuz üzerinden toplumda düşmanlık yaratanlara sesleniyordu: “Sayın kravatlılar, biz el ele tutuşup vatan kurtarıyoruz, siz daha hemen ertesi gün söylemlerinizle aramızı açıyorsunuz.” Alpaslan, herkesin olanı hatırlatıyordu: “O gece içtiği şişeyi kırıp darbeci kovalamaya giden adamlar da vardı.” Biz yandaş medyayı eleştirirken Alpaslan Cambaz’ın onlardan tiksindiği her halinden belli oluyordu: “Taraf’ın haşereleri ifşa olmuş, daha o günlerde ne oldukları ortaya çıkmıştı. Şimdi takiyyecilikte çığır açan bu tipleri ekranlara, gazetelere, uçağa dolduran kim? Üsluplarıyla, yöntemleriyle, her şeyleriyle FETÖ’nün ta kendisi olanların elinde 15 Temmuz’u oyuncak eden kim?” Alpaslan, başkalarına yapılan zulümden ellerini ovuşturanlardan değildi: “Bir sürü insan Ergenekon’da haksızlığa uğrarken ‘kumpas da olsa iyi oldu dinsizlere’ diyenler her yeri FETÖ sardıktan sonra da pek utanmadı.” Şimdilerde “15 Temmuz’da toplanan paralar nerede” diye soruyorlar ya, Alpaslan yanıtını vereli çok oldu: “Devlet eliyle bir güzel milleti dolandırdılar. Topladıklarını Fethullahçı dostlarıyla mı yediler, birbirinden lüzumsuz yüksek bütçeli 15 Temmuz organizasyonlarında yine kendi adamlarını mı zengin ettiler bilinmez.” Sözleri mermi çekirdeği gibi olmasa kendisine kapılar açılamaz mıydı? Alpaslan vuruyordu: “Bizim cenahın gençlere sahip çıkma anlayışı: Onları herhangi bir yandaş medyada işe sokmak.” O, bu kapıdan uzak durmayı seçmişti. Öyle ki, şehit yakınları ve gazileri Külliye’de misafir edildiğinde, Erdoğan’ın karşısında herkes ayaktayken oturuyordu Alpaslan. İçeride neler olduğunu onun sayesinde öğrenmiştik: “Ekrandan bize 15 Temmuz’a dair görüntüler izlettiriliyor. Bombalanan, taranan insanlar, F-16’lar, salalar... Annem kulaklarını tıkıyor, ağlamaya başlıyor. Titriyor hatta. Ön koltukta küçücük çocuklar vardı, babaları şehit düşen küçük çocuklar... Onlar da etkilenip ağlamaya başlıyorlar.” Annesiyle o gün Beştepe’deki salonu terk etti Alpaslan. ‘Hikâyeni kendi elinle öldürdün’ Yalnız Alpaslan mı? Hatırlıyorum... Darbe gecesi Altunizade’de durdurmaya çalıştığı iki tankın üzerinden geçmesi sonucu yaralanan Sabri Ünal, FETÖ davalarındaki ikiyüzlülüklerin ardından gazi kimliğini ve madalyasını iade etmişti. Hastanede tedavi masraflarını karşılayamadığı için zor durumlara düşmüştü. Sevdiği kız da evlenmiş, kafasını kazıtmıştı. Diğer Sabri, 15 Temmuz’un ardından 47 ameliyat olan ve sağ bacağı kesilen Sabri Gündüz şu noktaya gelmişti: “Kimseye hakkımı helal etmiyorum, ne çektiğim acıları ne döktüğüm kanı ne kesilen ayağımı ne de gözyaşlarımı.” Ya o gece eşini ve oğlunu kaybeden Nihal Olçok bu sözleri hangi duyguyla söyledi: “FETÖ ile flört et, hamile kal, 15 Temmuz gecesi şehit kanı ile kürtaj ol, şimdi de bakireyim diye gez.” Alpaslan’a Metastaz’ı imzaladık. Tokalaşıp vedalaştık. Başka yerlerden aynı yıldızlara bakıyorduk. Aslında yine farklı şeyler düşünüyorduk ama birbirimiz için “iyi ki” diyorduk. Alpaslan gitti. Ben onun ardından babasının Yeni Şafak’ını açtım. Mustafa Cambaz’ın cesedi soğumadan savcının karşısında şüpheli olarak oturup bir de Gülen için yaptıklarını savunan köşe yazarı gazetede yazmaya devam ediyordu. “Ne diyeyim” diye düşünürken, Alpaslan’ın benden iyi anlattığını gördüm: “Hikâyeni kaybettin. Hatta hikâyeni kendi elinle öldürdün. Babamın arkadaşlarından bazılarına bakıyorum mesela, önceden bir hikâyemiz vardı bizim. Kalmadı hikâye, bitti. Herkes bir masal tercih etti.” Biliyorum, “karşı mahalle” dediklerinin ne düşündüğü onlar için önemli değil. Ama 15 Temmuz’da sokağa çıkanların hatırasını nasıl böyle rezil ettik, diye oturup düşünmeleri gerekmiyor mu? Daha açık sorayım, bir daha 15 Temmuz yaşansa bu insanları yine tankların önünde görmeyi bekliyor musunuz?",https://www.cumhuriyet.com.tr/yazarlar/baris-terkoglu/kabul-edin-15-temmuzda-sokaga-cikanlari-bir-kez-de-siz-oldurdunuz-1703300
Barış Terkoğlu,Çatışmanın ortasında bu okuduklarınız hiç hoşunuza gitmeyecek,17 Ekim 2019 Perşembe,"“Bu teröristlerle bize arabuluculuk yapmaya çalışan bazı liderler var. Türkiye Cumhuriyeti’nin tarihinde bir devlet olarak teröristlerle aynı masaya oturmak yoktur.” Cumhurbaşkanı Erdoğan, dün AKP grup toplantısında söyleyince kafamı kaldırdım. Acaba yanlış mı hatırlıyordum? Çok değil, 4 yıl öncesine kadar, hepimiz PKK ile yürütülen “çözüm süreci”ni konuşuyorduk. İmralı’dan Kandil’e, Oslo’dan Brüksel’e uzanan; bakanların, istihbarat ve güvenlik bürokrasisinin ve tabii HDP milletvekillerinin içinde olduğu bir dizi görüşmeydi. Erdoğan, süreç nedeniyle çok eleştirildi. “PKK ile görüşüyor” diye suçlanınca, “Hükümet olarak biz yapmadık, ama devlet olarak bu görüşmeleri yaptığımızı ben parlamentoda dile getirdim” diye yanıt vermişti. Yetmedi, “MİT Müsteşarımızı İmralı’ya gönderen benim, Oslo’ya gönderen benim” diyerek sorumluluğu da üstlendi. Yani, Erdoğan’a göre kendisinin emriyle, PKK ile hükümet değil ama devlet görüşüyordu. SDG nerede, nasıl kuruldu? Erdoğan sebep oldu, açıp baktım. Abdullah Öcalan ile İmralı’da yapılan görüşmeler tutanağa dökülmüştü. Hem Türkiye’de hem Avrupa’da yayınevleri tarafından basılmıştı. Okurken kafamda bir soru vardı: Türk ordusunun bütün dünyayı karşısına alarak savaştığı örgüt nerede, nasıl kuruldu? Malum, bugün Türkiye’nin operasyon yaptığı örgütün “son adı” Suriye Demokratik Güçleri (SDG) idi. Resmi tarihe göre Ekim 2015’te kurulmuştu. Merkezinde 2003 yılında PKK’nin Suriye uzantısı olarak ortaya çıkan ve Öcalan’ı lider olarak kabul eden PYD (Demokratik Birlik Partisi) ile 2011 yılında kurulan askeri ayağı yani YPG (Halk Savunma Birlikleri) vardı. SDG denilen oluşum aslında bir matruşkaydı. Zira 5 üyesinden en az 4’ü PYD-YPG’liydi. SDG, PKK’ye görünmezlik kazandıran bir çarşaftı. Suriye savaşında “ana tehlike”, Esad yönetiminden IŞİD’e kayınca PYDYPG’den kendi bölgelerini savunmaktan daha fazlasını yapması istenmişti. Suriye’nin kuzeyi boyunca ABD destekli her operasyona katılan örgüt, kimi Arap ya da Süryani grupları da kendisine katarak SDG olmuştu. Böylece görüntüde “PKK olmaktan” çıkmıştı. ABD de bunu bildiği halde “PKK ile değil SDG ile ittifak yapıyoruz” iddiasına sığındı. Gelelim sorumuza... Amerikan Özel Kuvvetler Komutanı Orgeneral Raymond Thomas, YPG’ye “Markanızı değiştirmeniz gerekiyor” dediklerini, SDG adının böyle çıktığını söylemişti. 2015 yılına uzanan bu hikâye “yanlıştır” demiyorum. Ama çok eksik. Çünkü SDG’nin kuruluş kararının nerede ve ne zaman alındığını pek de açıklamıyor. Uzatmadan yanıt vereyim, SDG’nin kuruluş kararı, Türkiye’de hem de bizzat devlet görevlilerinin de olduğu toplantılarda alındı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol SDG İmralı’da devletin önünde kuruldu Öcalan’ın hem HDP’ye hem Kandil’e hem de Suriye’deki PYD’ye talimat vermesine izin verilen görüşmelerde SDG’nin kuruluş fikrinin ve nihayetinde talimatının bizzat Öcalan’dan çıktığı görülüyor. Hem de istihbarat ve güvenlik bürokrasisinin önünde. Notlarda talimatları alan HDP’li vekillerin “yerlerine” ulaştığı da açıkça görülüyor. Tarih 23 Şubat 2013, Öcalan talimat veriyor: “Suriye’de Kürtler iki tarafla da görüşsünler, kim haklarını verirse onunla çalışsınlar. Suriye Demokratik Kurtuluş Cephesi olsun. Kürt, Arap, Türk, Türkmen hepsi...” 3 Nisan 2013, Öcalan anlatıyor: “Haseke içinde bir öz savunma oluşmalı. Sadece Kürtlerin değil, oradaki Araplar ve Süryaniler dahil herkesin savunması yapılmalı, Sonra Afrin’e doğru ilerleme olabilir. Zaten önümüzdeki günlerde Suriye’deki duruma dair heyetle konuşacağız, bazı kararlar alacağız herhalde. Yeni oluşacak Suriye’de bizimkiler başat rol oynayacaklar. Orada özerk bölgeler olur. Kürtler, Aleviler, hatta Araplar için de özerk bölgeler olacak gibi. İsviçre’deki gibi özerk bölgeler.” 21 Temmuz 2013, Öcalan bir küçük farkla ismini bile veriyor: “Suriye Demokratik Birliği adı altında (Kürt Yüksek Konseyi’nden ayrı olarak) Araplar ve diğerlerinin de içinde olduğu birlik kurarlar. Rakka ve Halep’in kuzeyinden başlayarak kuzeye doğru bir birliği oluştururlar.” 17 Ağustos 2013, Öcalan “heyet” dediği devlet yetkilileriyle de “Suriye Demokrasi Birliği”nin özerklik projesini konuştuğunu anlatıyor: “Biz de Suriye için ortak proje açısından heyetle çalışıyoruz. Kapı da insani yardım için açık olacak. Olmazsa teslim olmak yok, sayı elli bine çıkar (militan sayısını kastediyor-BT), her köyün savunmasını yapar, savaşırlar. El Kaide falan vahşidir, çoluk çocuk, kadın dinlemez. Üçüncü yolun temsilcisi olarak Suriye Demokratik Birliği’ni oluştururlar, ÖSO’yla da görüşürler, Cenevre Konferansı’na da giderler. Biz de heyetle görüşürüz. Demokratik Suriye çözümüne böyle gidilir.” Aynı görüşmede Öcalan, “yetkili” dediği bürokratın önünde, özerklik konusunda PYD’nin bile tereddütlerini ortadan kaldıracak bir konuşma yapıyor: “Temel stratejik ittifak Türkiye iledir. Bunu Türkiye’ye öneriyoruz. Sayın yetkili de bilsin, artık onlar karar verirler. Barzani’ninkinden daha ilkeli bir ilişki olabilir. Zaten 900 kilometrelik sınır var; ekonomik, sosyal ilişkiler çok iyi gelişir. 900 kilometrelik sınır dostluk sınırı olur. Salih Müslim’e selam söyleyin, o da toyluk yapmasın. Bayrağı indirdik, özerklik niyetimiz yok falan demesine ne gerek var? Ya bayrağı asmayacaksın ya da böyle yapmayacaksın! Özerkliği niye istemesin? İsteyecek tabii.” 15 Eylül 2013’te Selahattin Demirtaş, Öcalan’a “Kürt ismini kullanmasınlar mı diyorsunuz” diye sorunca Öcalan, net olarak anlatıyor: “Evet, Suriye birliğini savunsunlar, sadece Kürtler adına hareket etmesinler.” 9 Kasım 2013’te Öcalan, PYD’den gelen mektubu okuyor ve yanıt veriyor: “Bundan sonra Kürt Yüksek Konseyi ya Suriye Demokratik Konseyi ya da Demokratik Devrim Konseyi olabilir. Sayı otuz ya da kırka (30-40 bin kişilik militanları kastediyor-BT) çıkabilir. Sadece Kürtler olmamalı. Süryaniler, Araplar, Ermeniler, Türkmenler vb. alsınlar.” 15 Ağustos 2014’te Suriye’de yapılması gerekenleri anlatan Öcalan’a, HDP’li Sırrı Süreyya Önder “Suriye konusunda nihai kararı siz mi vereceksiniz” diye sorunca, Öcalan, Suriye’de Kürt siyaseti politikalarını belirleyenleri tanımlıyor: “Evet, doğrudur. Nihai kararı burada devletle biz vereceğiz.” Uzatmayayım... Tutanaklar, Türk ordusunun bugün savaştığı SDG’nin, ABD’nin “Biz tavsiye ettik” dediği tarihten çok önce İmralı’daki müzakerelerden çıktığını net olarak gösteriyor. Kürt kökenli örgütün Arap, Türkmen ve Süryanileri çeşni yaptığı, Kuzey Suriye’yi kaplayacak özerk yapılanma fikri, adıyla Öcalan tarafından tanımlanıyor. Devletin hapishanesinde, devletin görevlilerinin önünde, devletin izin vermesi sayesinde... Laboratuvardan çıkan Frankenstein’ın kendisini yaratanlarla kavgası gibi... Dün Suriye’nin kaderini birlikte planladıklarımızla bugün verdiğimiz kavgayı neden kimseye anlatamadığımızı anladınız mı?",https://www.cumhuriyet.com.tr/yazarlar/baris-terkoglu/catismanin-ortasinda-bu-okuduklariniz-hic-hosunuza-gitmeyecek-1709197
Barış Terkoğlu,Ethem Sancak nasıl Müslüman oldu?,25 Kasım 2019 Pazartesi,"Bazen siz ne kadar konuşsanız, hikâyeyi yaşayan kadar güzel anlatamazsınız. Ethem Sancak hem yaşıyor hem anlatıyor… Meşhur konuşması biliniyor. Ama nerede yaptığı unutuluyor: Beştepe’deki Cumhurbaşkanlığı Sarayı’nda. Türk Savunma Sanayii Zirvesi’nde kürsüye çıkan Sancak, “Eski bir sosyalist, yeni bir Müslümanım” diyerek BMC’yi alış hikâyesini anlatmıştı: “Liderimiz bana dedi ki, ‘Sen o otomotiv şirketinin altından kalkabilir misin?’ Vallahi ne emrederseniz onu yaparım. Ama buna gücüm yetmeyebilir. (…)Katar’la neredeyse tek millet iki devlet haline geldik. Allah da gani gani para vermiş Katar’a. Emir de sizi kırmaz. Katar devletini ve silahlı kuvvetlerini bana ortak ederseniz bu işin altından kalkarız. Sağ olsun, sayın Emir’i aradı, o da kırmadı. BMC’nin yüzde 50 eksi birini Katar ordusuna sattım. Tek başına yapmak istemiyordum. Benim gibi deli bir Laz ortak da önerdi bana Sayın Cumhurbaşkanım. Onu da yanıma aldım: Talip Öztürk, eşit bölüştük.” BMC’nin 5 yıl önceki satış hikâyesini böyle “samimi” bir dille anlattı Ethem Sancak. BMC’yi 752 milyon liraya aldığında?şirketin sadece 220 dönümlük kıymetli arsasının 1 milyarın üzerinde olduğu düşünülüyordu. Şirket borçlarının 800 milyonunu devletin üstlendiği hatırlanırsa devlet bu işten pek kârlı çıkmadı. BMC’nin geçen yılki satışlarının 2 milyar 676 milyon TL olduğu hatırlanırsa, Sancak için “bedavadan ucuza” aldığı fabrika altın doğurdu. Devlet zengin ediyor “Mal sahibi mülk sahibi hani bunun ilk sahibi” diyoruz ya. Kimi servet sahipleri de hep “çalıştım kazandım” hikâyeleri anlatıyor. Oysa devletin sermaye yaratma modelinde Sancak, tipik bir örnek. Yalnız BMC Sancak’a verilmekle kalmıyor, Sakarya’daki tank-palet fabrikası da BMC’ye devredilerek savunma sanayiinde bir tekel yaratılıyor. Bir zamanlar Türkiye’nin dev sanayi kuruluşları arasında olan MKE gibi kamu savunma kuruluşları kasıtlı bir şekilde küçültülerek yerlerini Sancak’lar alıyor. Üstelik böyle de bitmiyor. Resmi Gazete’yi taradığınızda bedelsiz atölye ve arazi desteği, KDV istisnası, gümrük vergisi muafiyeti, KDV iadesi, kurumlar vergisi indirimi, sigorta primi desteği, gelir vergisi desteği, nitelikli personel desteği, faiz ve/veya kâr payı desteği, enerji desteği gibi bir dizi ayrıcalığın Ethem Sancak’a verildiğini görüyorsunuz. Kısacası devlet, kendi imkânlarıyla bir “patron” yaratıyor. Ona ortak buluyor. Hatta dışarından fon temin ediyor. Ardından bu patronu, hiçbir vatandaşına tanımadığı ayrıcalıklarla donatıyor. Bu “başarı” hikâyesi öyle bir hale geliyor ki Ethem Sancak, “geçen gün bir kuvvet komutanı ‘Sana gazilik unvanı vereceğim’ dedi” ifadesiyle, kendisine gösterilen teveccühü özetliyor. Kuşkusuz bunda Ethem Sancak’ın Erdoğan’a “tanıdıktan sonra gördüm ki, böyle bir ilahi aşk iki erkek arasında olabiliyor” diyecek kadar bağlı olmasının payı var. Kuşkusuz, Ethem Sancak’a duyulan güvende AKP MKYK’ye girecek kadar iktidar partisinin içinde olmasının etkisi var. Kuşkusuz, bu yükselişte Ahmet Hakan’ın anlattığı o “işini bilme” öyküsünün payı var: “Ethem Sancak, Aydın Doğan’a o kadar yakın bir adammış ki… ‘Babamsın, sen benim babamsın’ diye Aydın Doğan’ın elini öpermiş.” Üstelik Sancak’a bu imtiyazlar yeni de değil… Ergenekon kumpasında yargılanan Adnan Akfırat, Tuncay Güney’in ifadelerinde adı geçen Sancak’la ilgili bölümlerin iddianameden çıkarıldığını duruşmada anlatmış, “Tayyip Erdoğan’ın en yakın işadamlarından olan Sancak, Başbakan’ın müdahalesi ile dava dosyasından belge sahteciliği suçu işlenerek çıkarıldı” demişti. Sancak’ın İslama dönüş öyküsü Ben başka bir şeye takıldım… Hani kendisini “eski bir sosyalist, yeni bir Müslüman” diye tanıtıyordu ya. Acaba “Ethem Sancak nasıl Müslüman oldu” diye düşündüm. Hafızam beni yanıltmıyorsa bunu bir yerde anlatmıştı. Nerede mi? FETÖ’nün medyadaki tetikçilerinden Ekrem Tufan Aytav’ın 2013 sonunda çıkan “Aydınlık’tan Kaçanlar” kitabında. Oral Çalışlar, Şahin Alpay, Halil Berktay, Gülay Göktürk, Büşra Ersanlı gibi isimlerin FETÖ’nün proje kitabına mermi olmayı kabul ettiği dosyada Ethem Sancak da vardı. Sancak, “Döndün diye suçluyorlar seni, onu kabul etmiyorum. Arayıştan dönmedim ben. Benim özgürlük ve eşitlik arayışım hâlâ sürüyor. Ben çok şükür şimdi İslam öğretisinde görüyorum kendimi ve aradığım değerleri” diyerek çizgisini anlatmıştı. Peki, nasıl dönüşmüştü? Sancak’ın 2013 Kasımı’nda çıkan kitaptaki anlatımından okuyalım: “Fethullah Gülen Hocaefendi’yi ABD’de ziyaret gittim. Gittiğimde kendisine dedim ki ‘Ben adalet ve özgürlük arayışı peşinde solcu oldum’ ve hakikaten öyleydik, öyle düşünüyorduk. Bana çok enteresan bir şey dedi, ‘Beni 72’de hapse attılar, yanı başımda hücrede solcu gençler vardı, onları gözledim, bunların içinde sahabe hayatı yaşayanlar vardı’ dedi. Sahabe hayatı yaşamak çok zor bir şey… Yani dürüst olmak, kanaatkâr olmak, yalan söylememek, baskıya boyun eğmemek, despotizme karşı hakkı savunmak, haklıyı savunmak. Mesela ben acayip şekilde sempati duydum bu objektif ve güzel değerlendirmeye. Çok saygınlık uyandırdı bende Hocaefendi. Biz Hocaefendi’nin dediği gibiydik, herkes bir değildi ama gerçekten bazılarımız öyleydi.” Sancak, kitapta “ait olduğu hareketi” şöyle açıklıyordu: “Başında Hocaefendi’nin bulunduğu hareketi ahlaklı Müslüman bireyi inşa etmek ve bunu bütün dünyaya yaymak ve örnekler oluşturarak insanlığı sürece çekmek noktasında fikri ve içtimai bir topluluk inşa etti. Kendimi bu harekete ait görüyorum.” “Kendini bu harekete ait” olarak tanımlayan birinin kamuda çay ocağında bile çalışamadığını biliyoruz. Haliyle “devlet desteği” ile fabrika sahibi olan, ardından kendisine ülkenin savunma sanayiinin en kritik köşeleri teslim edilen Ethem Sancak’a birilerinin sorması gerekmiyor mu: “Başında Hocaefendi’nin bulunduğu hareket” dediğinize ne zaman ait oldunuz, ne zaman vazgeçtiniz? Herhalde birileri sormuştur!",https://www.cumhuriyet.com.tr/yazarlar/baris-terkoglu/ethem-sancak-nasil-musluman-oldu-1704095
Barış Terkoğlu,"Laiklik, din işleriyle kanalizasyon işlerini ayırmaktır",14 Kasım 2019 Perşembe,"Baştan söyleyeyim. Bu yazıdan kötü kokular geliyor. Hem de sifon çekildikten sonra görmek istemediğimiz türden. Ben de devrik Ankara Büyükşehir Belediye Başkanı Melih Gökçek’in dün sabahki mesajıyla fark ettim. Ünlü yandaş trollerden birinin ortaya çıkardığı fotoğrafı paylaştı. Cumhurbaşkanı’nın 10 Kasım’daki “harf devrimiyle adeta her şey sıfırlandı” sözlerinin ardından geldi. İSKİ’nin kanalizasyonlara taktığı rögar kapağındaki yazıyı silmeye çalışan ak sakallı, şalvarlı, takkeli bir adam görünüyordu. Hem adamın hem trolün hem de Gökçek’in şikâyeti aynıydı: CHP’li belediye kanalizasyon kapağına görünür şekilde Allah’ın Arap harfleriyle yazılmış halini koymuştu. Gökçek açıklamasında daha da ileri gitti: “İmamoğlu bu şerefsizliği kim yapmış ve yaptırmış? Derhal yapanı ve yaptıranı bul ve işten at. Aksi takdirde düzeltmezsen bu işin siyasi faturası sana çıkar. Demedi deme. Bu işin takipçisiyiz.” 6-7 Eylül olaylarını, Çorum, Maraş ve Sivas katliamlarını böyle provokasyonlarla tecrübe ettiğimiz unutuldu mu? Ülkenin başkentini 23 yıl yöneten başkanın mesajı kısa sürede yayıldı. Kimilerinde öfke patlamalarına neden oldu. YILLARDIR BİTMEYEN KANALİZASYON TARTIŞMASI Merak ettim. İstanbul Belediyesi’ni aradım. Fotoğrafta görülen kapağın kendi dönemlerinde hatta son yıllarda takılan kapaklardan olmadığını söylüyorlardı. Söylediklerine göre, eskiydi. Kapak da sahiden eski görünüyordu. Sürükleyici Bir Sürüş Deneyimi DS 4 ile güç ve estetik bir arada, performansın sınırlarını keşfedin! DS Automobiles Şimdi Keşfet Milyonlarca kişinin yaşadığı şehirde, “herhalde birileri fark etmiştir” diye düşündüm. Tabii ki öyleydi. Meğer biz yıllardır kanalizasyon kapaklarını tartışıyormuşuz. Hem de sadece Allah üzerinden değil. Hatta sadece İstanbul’da bile değil, birçok şehirde. Mesela 13 yıl önce, 2006’da gazetelere düşen ajans haberi şöyleydi: “Bağcılar’da İSKİ’nin rögar kapaklarında bulunan ve Allah yazısına benzediği iddia edilen işaret, tepkilere neden oldu. İşaretleri incelemek için toplanan vatandaşların sayısı artınca olay yerine polis ekipleri geldi. Kapaklarda bulunan işaretin Allah yazısına benzediği konusunda birleşen vatandaşlar İSKİ, Bağcılar Belediyesi ve Başbakan Erdoğan’dan kapakların değiştirilmesini istedi.” Sadece İstanbul değil. Diyarbakır’da meydanlara Şeyh Said’in adını veren HDP de tartışmaya girmişti. HDP Batman Milletvekili Mehmet Ali Aslan, 2 yıl önce Meclis’te kürsüye çıkmış, İstanbul’da Suriyeli çocukların “Allah” yazıyor diye rögar kapaklarını öptüklerini iddia etmişti. “Allah isminin yükseklerde olması gerekiyor, başımızın üstünde” diyerek İstanbul’u yöneten AKP’yi eleştirmişti. Meclis’i karıştıran tartışmaya CHP Grup Başkanvekili Engin Altay ise “Böyle bir algı varsa cenabı Allah’ın adının yerlerde süründürülmesine de göz yummamak lazım, o kapakların toplatılmasında fayda var” sözleriyle girmişti. Özetle, üzerinde “Allah” yazdığı iddia edilen kapaklar AKP dönemi belediyesinindi. MİNARELİ LOGOYA KARŞI KAMPANYA Yalnız “Allah” değil. Malum, İstanbul Belediyesi’nin logosunda cami silueti var. Logo, belediyeye ait her şeyde olduğu gibi rögarlarda da yer bulunca yine yıllarca tartışıldı. Akit yazarı Atilla Özdür’ün ta 2003’te “İstanbul’un simgesini teşkil eden cami ve minare motiflerini altından lağım suları geçen mazgal kapaklarına işletip bunları bir de insanların ayakları altına sererek çiğnemelerine koyvermek, Müslümanlığı kabullenmiş insanların dini hislerini tahkir ve tezyif etmek olmuyor mu” satırlarını mı hatırlatalım? Ülkücülerin Ortadoğu gazetesinden Milli Görüş’ün Milli Gazetesi’ne kadar sağ basının çeşitli aralıklarla konuyu gündeme getirmesini mi? İSKİ ve AKP’li belediye başkanları hakkında savcılığa dini değerleri aşağılamadan şikâyetlerde bulunulmuş, ilahiyatçılar ise belediyeyi lanetleyen açıklamalar yapmıştı. Zavallı İSKİ ise 16 yıl önce “şu an on binlerce mazgal var, hepsini bir anda değiştirmenin maliyeti trilyonları bulacak, zamanla amblemsiz kapaklarla değiştireceğiz” diyordu. Üstelik bunu da yapıyordu. Bunca yılda bitmemiş olacak ki geçen nisan ayında İmamoğlu değiştirme işleminin hızla tamamlanacağını açıkladı. LOGOYA TERSTEN BAKINCA Bu kadar değil. “Allah” yazısına geri dönelim. Gökçek’in paylaştığı fotoğrafa bir daha baktım. İki “lam” bir “h” harfi varmış gibiydi. “Elif” eksikti. Arapça bilenler “Lillah” diye okuyordu. “Allah için” anlamı çıkıyordu. Peki niyet bu muydu? AKP Grup Başkanvekili Mehmet Muş, bu harfler yüzünden AKP’li belediyeler “Allah’a saygısızlık”la suçlanınca açıklama yaptı. “Bu kapaklar dökme kapak ve bunları döken firmanın logosu tersten okunduğu zaman Allah lafı gibi görünebiliyor” dedi. Gerçekten de “Allah” yazıyor denilen ifadeyi ters çevirince “MD” net olarak görülüyordu. Kapağı döken şirketin adının baş harfleriydi. Ne kadar tuhaf değil mi? Her yere dini sembolleri sokuşturanlarla, koydukları yerde görünce “burada ne işi var” diyenler aynı kişiler. Kanalizasyon kapağından dinsizlik suçlaması üretenlerle, kendi taktıkları kapağa ters bakıp yıllar sonra büyük oyunu çözenler aynı provokatörler. Birbirine karıştırıyorlar: Oysa yıllardır savunduğumuz laiklik, bir dini değer olan Allah’ın ya da caminin, örneğin bir kamu hizmeti olan kanalizasyon işlerinden ayrıştırılmasından başka bir şey değildir. Ayırmak; istismardan da, cehaletten de, kışkırtıcılardan da bizi korur. Yine de anlamadılarsa Atatürk, Meclis kürsüsünde her şeyi “adam olmak demektir” diye özetlemişti.",https://www.cumhuriyet.com.tr/yazarlar/baris-terkoglu/laiklik-din-isleriyle-kanalizasyon-islerini-ayirmaktir-1701913
Barış Terkoğlu,Erdoğan’ın kırmızı çizgisi nasıl geçildi?,24 Ekim 2019 Perşembe,"Perşembenin gelişi hep çarşambadan belli olur mu? Bir tepeden akan nehre bakarken varacağı denizi ölçebiliyorsanız, evet. Öngörmek doğaüstü bir mesele değil, akıl faaliyetidir. Geçen hafta bu köşede okudunuz. Türkiye’nin savaştığı SDG’nin İmralı’da, hem de devlet görevlilerinin yanı başında kurulduğunu anlatmıştım. Abdullah Öcalan ile İmralı’da yapılan görüşmelerin tutanakları her şeyi açıkça gösteriyordu. Projeyi, yol haritasını, hatta örgütün adını bile koyan Öcalan’dan başkası değildi. Tanık olan devlet bürokrasisinin de buna itirazı yokmuş gibi görünüyordu. Yazıdan sonra ben dahil herkesin merak ettiği bir soru vardı: Türkiye’yi yönetenler, İmralı’nın penceresinden destekliyor göründükleri SDG ile ne oldu da karşı karşıya geldi? İmralı tutanaklarında somut bir yanıt aradım. Aslında bugünlerin gelişi yıllar önceden belliymiş. Öcalan’dan Erdoğan’a: Türk işi kabadayı Şöyle bir özet yapılabilir. Hükümet, PKK’nin Suriye kolu olduğunu bal gibi bildiği PYD’yi, 2015 ortasına kadar meşru kabul ediyor. PYD’nin Kürtlerin yoğun olduğu yerel alanlarda hâkimiyeti ele almasına da itiraz etmiyor. Ancak ayrışma noktaları da o günlerde başlıyor. Hükümet, PYD’nin kendi başına bir güç olmasını istemiyor. ÖSO ile birlikte muhalefet yapmasını ve ana ekseninin “Esad karşıtlığı” olmasını istiyor. Öte yandan yerelde kurulan otonom yapıların federasyona doğru gitmesine de itiraz ediyor. PYD’nin bir süre sonra IŞİD’le mücadelenin ana odağı olması, otonom alanı büyüterek federasyona doğru yönelmesi ipleri koparıyor. İmralı notları arasında Erdoğan’ın nerede durduğunu anlamamızı sağlayan çok ilginç bir diyalog var. Tarih: 9 Kasım 2013. Kandil, İmralı, hükümet ve MİT arasında mekik dokuyan HDP’li vekiller, Öcalan’a görüşmeleri aktarıyor. Görüştükleri kişilerden biri de o dönem Başbakan olan Erdoğan. Öcalan ile dolaylı diyalog kuran Erdoğan’ın, Kandil’e kızgınlığını ve “kırmızı çizgisi”nin ne olduğunu Sırrı Süreyya Önder ile Öcalan’ın şu görüşmesinden anlıyoruz: “Önder: Ben Başbaka’na dedim ki, bunun dışında heyette yer almayı güçleştiren bir başka olgu daha var ve bu aslında yaşadığımız tıkanmanın da sebebi. O da hükümetin isteksiz ve çok tutumlu davranması. Biz şimdiye kadar halka ‘Gözlerimize bakın, ne demek istediğimizi anlarsınız’dan başka somut bir şey sunamadık. Şimdi ben heyete girersem Kandil’e de gideceğim. Siz süreç hakkında ne düşünüyorsunuz, neleri yapmayı planlıyorsunuz’, diye sordum. O da bana ‘Cemil’e (Bayık’ı kastediyor- BT) söyle, bana meydan okuyup durmasın’ dedi. Öcalan: (Gülerek) Türk işi kabadayılık! Cemil’i ben uyaracağım, Başbakan’ı da siz uyarın. Bu işler bu üslupla olmaz. Önder: Başbakan devam etti. ‘Bana ne yapacağımı soruyorsun, söyleyeyim. Her şeyi yapacağım. Bir zamanı var ve bu konuda Apo ile de anlaşmışım. Tek bir kırmızı çizgim var, o da Suriye’dir. Orada Kuzey Irak benzeri bir yapılanmaya asla izin vermeyeceğim’ dedi. Öcalan: (Sinirlenerek) Sen de ona söyle: Biz de merkezi Suriye devleti içinde Kürtleri asla eritmeyeceğiz. Bu da bizim kırmızı çizgimizdir!” Erdoğan’ın 6 yıl önce bugünlerde HDP’yi “PKK federasyonu”na izin vermeyeceği konusunda net olarak uyardığı anlaşılıyor. Kandil’den rahatsız olan Erdoğan, “Apo ile anlaşmışım” diyerek nerede durduğunu gösteriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol İpler nasıl koptu? Öcalan, görüşmenin devamında odada bulunan devlet görevlisine dönerek Erdoğan’ı örtülü bir dille tehdit ediyor: “Burada devlet büyük Türk gururunu oynamasın (Bunu söylerken yüzünde ironik bir gülümseme vardı). Yoksa Menderes gibi, Özal gibi götürürler. Çok sayıda generali var, generallerine güvenmesin. Onların yarısı zaten ABD ile temasta. Darbeyi, komployu önlemek için ABD’yi sürece davet etmek lazım. Suriye’yi kırmızı çizgi yapacağına Barzani’yi kırmızı çizgi yapmalıdır. Mursi ucuz kurtardı. Erdoğan 11 yıldır iktidarda ise bunda bizim de katkımız var. Erdoğan on bir yıldır üstüne yatıyor.” Daha erken, 17 Ağustos 2013 tarihli görüşme, Türkiye’nin PYD ile ayrılığının bir başka tarafını gösteriyor. PYD lideri Salih Müslim’in devlet tarafından ağırlandığı buluşma, Selahattin Demirtaş tarafından Öcalan’a şöyle anlatılıyor: “Türkiye PYD’nin Suriye muhalefetiyle birlikte hareket etmesini istiyor. Muhalefetin bayrağını kullanmasını istemişler, üçüncü çizgiyi sonlandırmak istiyorlar. Buna karşılık da sınır kapıları açılacak, Türkiye de oradaki yapıyla ilişki geliştirecek. İleride muhalefetle birlikte çözüm olunca Türkiye itiraz etmeyecek.” Öcalan, defalarca Türkiye’ye vaatlerde bulunuyor. PYD’nin ele geçirdiği özerk alanlar sözde Suriye’ye özde Türkiye’ye bağlı olacak. Sınır açılacak ve Türkiye için Kuzey Irak’taki gibi bir yatırım alanı oluşacak. Ancak 14 Mart 2015’te Öcalan’ın konuşmasından “Erdoğan’ın kırmızı çizgisi”nin geçilmeye başladığını anlıyoruz: “Ben yeni cephenin ismini Suriye Demokratik Federasyonu koyuyorum. Dikkat ederseniz içinde devlet de geçmiyor. Yani federal Kürdistan devleti gibi bir şey değil bu. Esad’ı durduracak olan Suriye Demokratik Federasyonudur.” PKK-PYD, Amerika destekli federasyona doğru giderken Türkiye buna itiraz etti. Sonuçta masa dağıldı, çözüm süreci bitti, bir zamanlar Ankara’da ağırlanan PYD de düşman oldu. Sizce de perşembenin gelişi pazartesiden belli değil miymiş?",https://www.cumhuriyet.com.tr/yazarlar/baris-terkoglu/erdoganin-kirmizi-cizgisi-nasil-gecildi-1709298
Barış Terkoğlu,Özür dileyen ABD Elçiliği bunları nasıl unuttu,10 Ekim 2019 Perşembe,"Bazen kriz çıkarmak ne kadar kolay. Bir parmak dokunuşuyla bile çamlar devrilebiliyor. Ancak biliyoruz, maddenin yasası, taşan son damla olsa da önce bardağın dolması gerekiyor. ABD ile sondan bir önceki gerilimimizden söz ediyorum. Son olarak Fethullahçı çetenin elinde kalan Ergun Babahan’ın “Türkiye halkları Bahçelisiz bir siyaset dönemine hazır olmalı” mesajını ABD’nin Türkiye Büyükelçiliği resmi hesabından beğendi. Ardından defalarca özür dileten tepkiler geldi. İşin ilginci, kimse ABD Başkanı Trump’ın Türkiye’yi tehdit eden cümlelerine bile böyle tepki göstermedi. Ben ise başka bir şeye takıldım. ABD Büyükelçiliği özür dilerken “Ergun Babahan ile bir ilişiğimiz yok” diyordu. Demek elçilik de Babahan’ı hatırlamıyordu. ‘Kupa Amerika’ya girsin’ Hayır, uzun yıllar yaptığı yandaş gazeteciliği kastetmiyorum. 1 Nisan 2007’de, TMSF Sabah’a el koyduğunda, Fatih Altaylı’yı görevden alıp yerine Babahan’ı “atamasından” da. Öyle ya Altaylı’nın anlattığına göre Babahan ve Nazlı Ilıcak, Ankara’da “beni al onu alma” kulisi yapmışlardı. Sonra Sabah’ın dönüşümünü başlatmışlardı. Hayır, “ABD Büyükelçiliği hatırlayamadı” derken, devlet televizyonundan kesesini doldurmasından ya da kariyerine yandaş Star gazetesinde yazarlığı kaşla göz arasında eklemesinden de bahsetmiyorum. Yok, yok gazeteciliğinin yanına otoparkçılığı katması da meselemiz değil. Bir zamanlar AKP destekli FETÖ çetesinin gazetecileri kumpasla tutuklamasını savunmak için Medya Derneği adına Salih Memecan’la birlikte Washington’a kadar gidip “Türk medyasının ne kadar özgür olduğunu anlatmaları” da mevzumuz değil. Babahan’ın Adalet Bakanı’nın peşinden “Silivri ne güzel” gezisine gittiği günleri ABD Elçiliği’nin hatırlamaması da normal. Sabah’ın başındayken Aydın Doğan’a gidip “15 arkadaşımla size geçmek istiyorum” dediğini, kabul edilmeyince Doğan aleyhinde yayınlar yaptığını elçilik nereden bilsin. Aydın Doğan açıklayınca Babahan’ın foyası ortaya çıkmış, kapının önüne konmuştu. Fenerbahçe’nin 2012’de şampiyonluğu son maçta kaybetmesinin ardından kanındaki glikozun tesiriyle “bu kupa Amerika’ya girsin” yazmasını, hem FETÖ’nün Today’s Zaman ve Star gazetelerinden hem TRT ve Kanal 24’teki programlarından kovulmasını anımsamaması da tabii ki olağan. Kendine gelince “Hoca Efendi’den özür” başlıklı bir mektup yazıp yayımladı, tam 21 kez sosyal medyadan paylaştı da “Hoca Efendisi” onu affetti. Gülen de mektuba mektupla cevap vermişti: “Kat’iyen kırgın değilim. Sizin incinip üzülmenizi de istemem. Sizi medyada yazılıp çizilen şeylerle değil beraber çay içtiğimiz ve iyi dilekler teatisinde bulunduğumuz bir arkadaş olarak hatırlayacağım…” Bir metal kupanın kendisi için fantezi nesnesi olmasını Gülen affetti, o sayede Babahan da Fethullahçıların kurduğu Millet gazetesinde yeniden iş buldu. En son günlük yayımlanan solcu bir gazetede yazısını görünce, Amerikalılar, “akşam pazarındaki çürük patlıcanlar solculara mı kaldı” diyerek şaşırmış olabilir. Tabii ki “ABD Büyükelçiliği nasıl hatırlamıyor” diye hayıflandığım bunlar değil. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol 2008’deki Babacan partisi 2010 yılında WikiLeaks ABD elçiliklerinde yazılan gizli kriptoları ortaya dökmüştü. Bu sayede öğrenmiştik: ABD misyonlarını kimler ziyaret ediyor, neler anlatıyordu. ABD Elçiliği, hafızadan konuşmayı bırakıp kendi arşivine girip bir bakarsa, Ergun Babahan’ın adının yer aldığı birden fazla belge olduğunu, elçilik görevlilerinin Babahan ile zaman zaman buluşmalarını hatırlayacak. Benim en unutamadığım 7 Mayıs 2008 tarihli olanı. ABD İstanbul Başkonsolosu Sharon A. Wiener, Babahan’la buluşmasını “Genel Yayın Yönetmeni, Gazete Sahipliği Tartışmasında Açık Yüreklilikle Konuşuyor” başlığıyla not edip Washington’a iletmişti: “(...) Babahan AKP’nin, hakkında açılan kapatma davasını önünde sonunda kaybedeceğini; ancak destekçilerinin, muhtemelen iki yıllık bir gecikmeyle de olsa, nihayetinde ülkenin demokratikleşme sürecini ileriye taşıdığı parçalanmış bir hareket olarak yoluna devam edeceğini iddia etti. Cumhurbaşkanı Gül’le yakın arkadaş oldukları iddiasındaki Babahan, Başbakan Erdoğan’ın geri adım atmaya zorlanacağı, Gül’ün Cumhurbaşkanlığı yetkilerini kullanarak şu anki Dışişleri Bakanı Babacan’ı yeni başbakan olarak atayacağı öngörüsünde bulundu. (...)” Demek o dönem kapatılacağı konuşulan AKP içindeki Gül ve Babacan kliği 11 yıl önce görülüyor, “Gül’ün yakın arkadaşıyım” diyen Babahan tarafından ABD’lilere iletiliyordu. Babahan’ın Amerikalılara “Gül- Babacan pazarlaması” kripto boyunca sürüyor. Gül için “Türkiye’deki en ‘İran karşıtı’ siyasi kişilik; AB ve IMF politikaları için bastırdı; din esaslı eğitime karşı olmasıyla tanınıyor” gibi Amerikalıları tavlayacak ifadeleri seçiyor. Elden ele dolaşan sonunda Fethullahçıların kollarında kalan Babahan’ı neredeyse unutmuştuk. ABD Büyükelçiliği’nin sosyal medya hesabını yöneten parmağın dokunuşuyla, yine özürlerle hatırladık. Edip Cansever söylemişti ya: “Dedim ya, ne geliyorsa yapıyorum elimden-unutmak içinah şu böceğin vızıltısı”.",https://www.cumhuriyet.com.tr/yazarlar/baris-terkoglu/ozur-dileyen-abd-elciligi-bunlari-nasil-unuttu-1709116
Barış Terkoğlu,Türkiye’nin ayağına değen taş,14 Ekim 2019 Pazartesi,"Arkadaşım uyarmasa fark etmemiştim. Barış Pınarı Harekâtı’nı haberleştiren bir gazetenin manşeti “Balyoz gibi indi” idi. 9 Ekim’in, Balyoz kumpası kararlarının 6. yıldönümü olmasına atıfta bulunuyordu. Ben ise böyle bir denkleşmeye pek ihtimal vermiyordum. Operasyonu yönetenlerin Balyoz davası konusunda temiz bir sicilinin olmadığını defalarca okudunuz. Ancak devlette bu tür takvimlere dikkat edenler varsa, 9 Ekim ilginç bir güne denk geliyor: Türkiye’nin 21 yıl önce, 1998’de, yine sınıra asker yığarak, PKK lideri Abdullah Öcalan’ı Suriye’den çıkardığı tarih 9 Ekim’di. Aslında süreç başka açılardan da karşılaştırılabilir. Eski Başbakan Mesut Yılmaz’dan dinleyelim: “Ben aslında Öcalan Suriye’yi terk etmeden sanırım 6 ay önce, MGK’de bu işin Suriye üzerine baskıyı yoğunlaştırmak yoluyla çözümlenebileceğini dile getirdim. Ama o tarihte belli bir konsensus oluşmamıştı. Sonra komuta kademesinde bir değişiklik oldu. Yine bir MGK toplantısından sonra yemek yedik. Kara Kuvvetleri Komutanı Atilla Ateş Paşa bana ‘bölgede görev yaptığını bu işin tek çözüm yolunun Suriye üzerine baskı yapmak olduğunu; Suriye’nin ancak sert dilden anlayacağını, aksi takdirde PKK ve Öcalan himayesinin devam edeceğini’ söyledi. Ben ilk defa orada bu konuda bir devlet politikasının oluşabileceğini düşündüm.” (Operasyon, Tuncay Özkan, Doğan Kitap) Öcalan Suriye’den nasıl çıktı? “28 Şubat konsepti” dediği süreci Türkiye hep “irtica meselesi” üzerinden okuyor. Oysa dönem, Türkiye’nin, Öcalan başta olmak üzere birçok açıdan yeni bir süreci başlattığı dönemdi. Hatay’ın kurtuluşunda Başbakan’ın, Suriye’yi “her şeyi yapabilecekleri” konusunda uyarmasını 16 Eylül 1998’de Ateş’in Suriye sınırındaki konuşması takip etti: “Artık sabrımız kalmadı. Eğer gerekli tedbirleri almazlarsa biz Türk milleti olarak her türlü tedbiri almak zorunda kalacağız.” 19 Eylül’de Suriye sınırına başlayan askeri yığınağı, 1 Ekim’de Cumhurbaşkanı Süleyman Demirel’in TBMM açılışında yaptığı konuşma izledi: “Tüm uyarılarımıza ve barışçı açılımlarımıza rağmen hasmane tutumundan vazgeçmeyen Suriye’ye karşı mukabelede bulunma hakkımızı saklı tuttuğumuzu, sabrımızın taşmak üzere olduğunu bir kere daha dünyaya ilan ediyorum.” Öcalan, sürecin sonucunda varılan noktayı şöyle anlattı: “Türkiye’nin baskısı üzerine Suriye hükümeti bana ‘Ya Türkiye ile aramızda savaş çıkar veya biz seni yakalar Türkiye’ye teslim ederiz, tercih yapmak zorundasın’ dedi.” Öcalan, Türkiye’nin baskılarının Şam’daki etkisinin sonucunda bir 9 Ekim günü Suriye’den çıktı. Yunanistan’la başlayan uzun kaçışını başlattı. 4 Şubat 1999 günü ise MİT ile CIA, Öcalan’ın yakalanıp Türkiye’ye getirilmesi için çalışmalara başladı. CIA’nın MİT Müsteşarı Şenkal Atasagun’a teklifi şuydu: “Operasyonu Amerikan ve Türk ekipleri gerçekleştirecek. Ancak ne olursa olsun Abdullah Öcalan Türkiye’ye sağ olarak getirilecek, mahkemede yargılanacak ve öldürülmeyecek.” Cumhurbaşkanı Süleyman Demirel ve Başbakan Bülent Ecevit’in onay vermesiyle “sağ olarak yakalanma” ve “adil bir şekilde yargılanma” protokole bağlandı. Protokolden sadece 12 gün sonra, 16 Şubat 1999’da Öcalan’ı taşıyan uçak Türkiye’ye indi. 9 Ekim’de başlayan süreç, 4 ayda son bulmuştu. Otobid ile ücretsiz ekspertiz Otobid Fiyatı Gör Kapı ardındaki diplomasi İşin ilginci, 21 yıl önceki 9 Ekim’de Öcalan dahil bir kişinin bile burnu kanamadı, bir asker dahi şehit olmadı, bir kurşun bile atılmadı. Türkiye, kamuoyu önünde belindeki silahı gösterirken, kapıların ardında başka bir diplomasi yürütüyordu. Örneğin, Türkiye ile Suriye tüm gerilime rağmen diplomatik çözüm arayışındaydı. Mesela, Mısır lideri Hüsnü Mübarek tam da bu gerilimin ortasında Ankara’ya gelmiş, Türkiye ile Şam arasında çözüm için arabuluculuk yapmıştı. Almanya’dan ABD’ye, Rusya’dan İsrail’e neredeyse dünyanın tüm aktörlerine Türkiye’nin neyi, neden istediği anlatıldı. PKK yalnızlaştırılırken Türkiye kendi etrafında bir diplomasi ağı örüyordu. İşin ilginci PKK de bunun farkındaydı. PKK’nin 6. Kongresi bildirisinden aktaralım: “ABD emperyalizmi, İsrail Siyonizmi ve Türk faşizminin tüm uluslararası güçleriyle, Kürt ihanetini de kullanarak gerçekleştirdiği 9 Ekim 1998 komplosu…” Özetle PKK, Türkiye’nin dünyayı kendisine karşı birleştirdiğini iddia ediyordu. Türkiye’nin ayağına bağlı ‘İhvancılık taşı’ O zaman asıl soruyu soralım… PKK’nin o dönem Suriye’deki gücü önemsiz bir ayrıntıydı. Hatta Öcalan’ın anlattığına göre PKK, Suriye içerisine siyaset bile yapmıyorlardı. Roma’dayken Tayfun Talipoğlu’na Şam’dan çıkışını “Peygamberin Hicreti”ne benzeten Öcalan’ın askerlerinin Suriye’ye dönüşü, önce kantonlarla ardından bir kuşakla nasıl gerçekleşti? 20 Ekim 1998’de Türkiye ve Suriye’nin imzaladığı Adana Mutabakatı’yla PKK’nin Suriye’deki faaliyetlerinin yasaklanmasıyla tam olarak çözülen mesele, nasıl bir başka 9 Ekim’de “mecburi bir harekâta” dönüştü? Çok açık ve net bir yanıtı var: AKP ve Erdoğan’ın politikaları sayesinde. ABD ile el ele vererek uluslararası bir operasyonla Esad yönetimini zayıflatan, Müslüman Kardeşler hayalleriyle Şam karşıtı cihatçılara destek veren, can çekişen Suriye’de, Öcalan’ın askerlerinin ABD lejyoneri olarak bir devlet seçeneği haline gelmesini sağlayan siyasetin sahibi kim? KKTC’den Filistin’e, Kanada’dan Avustralya’ya, hiçbir konuda anlaşamayan Araplara kadar tüm dünyayı kendisine karşı birleştirme “becerisi”nin sonucu olan yalnızlığımızı Dışişleri Bakanı’nın giydiği kamuflaj elbisesi örtebilir mi? Türkiye’yi “işgalci” suçlamasından koruyacak, Suriye’de toprak bütünlüğüne dayalı çözümü çabuklaştıracak, hatta Türkiye’nin iç barışına katkı sağlayacak Şam’la açık görüşmeleri reddetmek, Türkiye’yi sahada kazansa bile yenilgiye programlamak değilse ne? Operasyon doktrinini partisinin il başkanları toplantısında açıklayan, askeri harekât sözlerini “milletimizin her bir ferdini partimiz safına katılmaya davet ediyorum” diye tamamlayan, “Barış Pınarı Harekâtı Koordinasyon Toplantısı”nı AKP yöneticileriyle yapan, bilgilendirme toplantısına “muhalif” dedikleri medyayı çağırmayan Cumhurbaşkanı, “bozgunculuk” dediğimiz şeyi başlatan odak değil mi? 100 yıl önce bağımsızlık mücadelemizin içinde, dönemin koşullarında ürettiğimiz ittifaklarımız ve akılcı diplomasi de vardı. Şimdi “Mehmetçiğin ayağına taş değmesin” diye dua ediyoruz da, ayağımıza bağlı “İhvancılık taşı”nın başka taşlara gerek bırakmadığını göremiyoruz.",https://www.cumhuriyet.com.tr/yazarlar/baris-terkoglu/turkiyenin-ayagina-degen-tas-1709160
Barış Terkoğlu,Erdoğan’a biçilen ömür,02 Aralık 2019 Pazartesi,"Müslüman mı müstakil mi? Yeşil sermaye örgütü MÜSİAD’in başındaki “M” resmi olarak “müstakil”di. Ama hep Müslümanın M’si olarak anıldı. Kurucusu Erol Yarar, “Müslüman” diyenleri, “Sermayenin dini olur mu?” diye düzeltiyordu. Geçen hafta MÜSİAD’ın Cumhurbaşkanlığı himayesinde düzenlediği Vizyoner Zirvesi’nde George Friedman’ı görünce aklıma geldi. Friedman, zirvenin yıldız konuşmacısı olarak davet edilmiş, Erdoğan’la birlikte fotoğraf çektirmişti. “Ben mi yanlış hatırlıyorum” diyerek hükümet medyasının arşivini açtım. Çok değil, temmuz ayında yazılmış şu satırlar Sabah’ın arşivinde duruyor: “George Friedman, yeni muhafazakâr (neo-con), İslam karşıtı ve İsrail yanlısı kimliğiyle biliniyor.” Sadece Sabah değil, devletin Anadolu Ajansı arşivinde bugün Friedman böyle tanıtılıyor. Gerçekten sermayenin dini imanı yokmuş. “İslam karşıtı” diye suçlanan Friedman, Müslüman işadamlarının zirvesine çağrılabiliyormuş. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Gölge CIA’nın Türkiye’deki kaynakları Friedman’ın en çok bilinen sıfatı “Pentagon danışmanlığı”. Bir tane daha var. O da 15 Temmuz’da Cumhurbaşkanı’nın uçağının haritasını anbean yayımlayan Stratfor isimli “gölge CIA”yı 1996’da kuran kişi olması. 2015’te Friedman, Stratfor’dan ayrıldı, ama kurum onunla anılmaya devam etti. Stratfor, her şeyin özelleştiği dünyada istihbaratı da özelleştirmişti. Birçok ülkeden parasıyla istihbarat topluyor, sonra satıyordu. Friedman’ın kurduğu, müşterileri arasında Pentagon’dan CIA’ya birçok ABD’li devlet ve özel kuruluşun olması, haliyle bu istihbaratı tartışmalı hale getiriyordu. Biz Stratfor’un Türkiye’de topladığı istihbaratın büyüklüğünü 27 Şubat 2012’de fark ettik. Zira o gün Wikileaks, “Küresel İstihbarat Dosyaları” adı altında Stratfor’un Temmuz 2004-Aralık 2011 aralığındaki iç yazışmalarını yayımladı. Friedman’ın başında olduğu “gölge CIA” için Türkiye’de çalışanlar arasında TÜSİAD’ın eski ABD temsilcisi Emre Doğru’nun adı öne çıkıyordu. Belgeler ortaya saçıldığında gördük ki; Cumhurbaşkanlığı Sözcüsü İbrahim Kalın ve CHP milletvekili Sezgin Tanrıkulu gibi farklı eğilimlerdeki politikacılar kurumun haber kaynakları arasındaydı. Hatta Kalın’ın Friedman ile ilişkisi haber kaynağı olmanın ötesindeydi. Stratfor’un Türkiye uzmanı Reva Bhalla’nın 10 Mart 2010'da Başbakanlık ofisinde Kalın’la görüştüğü, George Friedman’ın Kalın’a “Gülen hareketi ile aramızı düzeltmemize yardım et” ricasında bulunduğu, Kalın’ın da “gereğini yaptığı” sızıntılarla ortaya çıktı. 31 Mayıs 2010’da Friedman eşiyle birlikte Türkiye’ye geldiğinde altlarındaki aracı ve şoförünü ayarlayan yine Kalın’dı. Kalın’ın başka “hizmetleri”ni kendisinin Stratfor’a gönderdiği e-postadan okuyalım: “Sevgili George ve Kamran, bazı medya kuruluşlarına Stratfor’un Türkiye ve Balkanlar hakkındaki raporunu haber yapmalarını söyledim ve ürettikleri haberlerin linklerini aşağıda gönderiyorum. İbrahim.” Kalın’ın çalışmaları Friedman’ı heyecanlandırıyor ve 14 Eylül 2010 tarihli e-postasında Kalın için “Bu adam büyük bir kaynak... Bu adamla kurduğum ilişki ve yaptığım görüşme kesinlikle gizli kalmalıdır” yazıyordu. Erdoğan’ın ömrünü nasıl yazdı Sizi istihbarat notlarıyla sıkmayayım. 15 Temmuz’da Erdoğan’ın uçağının haritasını yayımlaması hep vurgulanıyor da, “Erdoğan’ın ömrü”ne ilişkin bir başka çalışma unutuluyor. Stratfor’un 10 Aralık 2011 tarihli yazışmasında TR 325 koduyla adı geçen ve kendisinden “Erdoğan’ın danışmanı” diye bahsedilen Faruk Demir’e dayanılarak şöyle bir not yazılmıştı: “TR 325’in iş ortağının eski bir sınıf arkadaşı, Erdoğan’ın geçirdiği son ameliyatı (Erdoğan’ın 26 Kasım 2011’de geçirdiği ameliyat kastediliyor) yapan ekibin başındaki cerrahmış. Bu cerrah Erdoğan’ın kolon kanseri olduğunu, ancak metastaz yapıp yapmadığını görmek için gerekli olan ikinci biyopsi sonuçlarını henüz görmediklerini söyledi. Son ameliyatta, Erdoğan’ın kalın bağırsağından 20 santimetre kesmişler. (Ortalama bir kalın bağırsağın uzunluğunun 1.5 metre olduğunu araştırıp buldum.) Bu hakikaten önemli bir ameliyat. Erdoğan bir süre için seyahat edemeyecek ve en az iki üç ay boyunca yanında bir kolonoskopi torbası taşıması gerekecek. Ancak prognoz (hastalığın gidişatına ilişkin öngörü) pek iyi görünmüyor. Cerrah, Erdoğan’ın iki yılı kaldığı tahmininde bulunduklarını söylemiş.” Söz konusu istihbarat FETÖ’nün yayın organı Taraf’ta çıktıktan sonra günlerce konuşuldu. Erdoğan’ın doktorları iddiayı kısa sürede yalanladı. Ancak 8 Mart 2012’de kürsüye çıkan Erdoğan’ın tepkisi hem Friedman’ın Stratfor’una hem de Taraf’a karşı çok daha sertti: “Söylentilere kanıp bize ömür biçenler, cüretkâr oldukları kadar büyük de bir küstahlık içindedir. Bu söylentileri manşetlerine taşıyanlar da bu mihrakların taşeronluğunu yapanlar da aynı şekilde büyük bir küstahlığın içindedir.” Erdoğan, Taraf’ı “jeton atılınca istenilen şarkıyı çalan müzik kutuları”na benzetti. Gazetenin önderi Yasemin Çongar’ın 28 Şubat’taki Washington geçmişini “askeri ataşe gibi çalışan gazeteci” diye andı. Yasemin Çongar, Erdoğan’a “sevdiğim, saydığım, sağlığı konusunda üzülüyorum” diye yumuşak bir yanıt verdi. FETÖ’nün gazetesinin yayın yönetmeni Ahmet Altan ise “Sen ona buna laf yetiştireceğine önce etrafına sahip ol” dedi ve “Stratfor ‘müzik kutusuna’ parayı atınca o müzik başka yerde değil Başbakan’ın odasında çalıyor” ifadelerini kullandı. İşte 7 buçuk sene önce Erdoğan’ın ömrünü not eden, “jeton atan” ve istihbarat alan, yandaşların “İslam düşmanı” dediği Friedman, bugün onur konuğu olarak Erdoğan’la poz verdi. Bizim İslamcılar Friedman’ı neden bu kadar seviyor, diyeceksiniz. Sebebi basit. Friedman, Türkiye için yıllardır ABD ile işbirliği içinde çalışan, bir “yeni Osmanlı” projesini savunuyor da ondan. Haliyle jeton değişiyor, ama şarkı aynı kalıyor. Unutmayın, Amerikalı kaçar kurtulur, bu topraklarda olan hep bize olur.",https://www.cumhuriyet.com.tr/yazarlar/baris-terkoglu/erdogana-bicilen-omur-1705606
Barış Terkoğlu,İlker Başbuğ kararını doğru okuduğunuza emin misiniz?,11 Kasım 2019 Pazartesi,"“İnsanlar kötü şeyleri unutmak ve yalan da olsa iyi şeylere inanmak ister. Böylesi daha zahmetsizdir.” Raşomon’u izlediniz mi? Öyleyse, rastgele uydurulmuş bir söz olmadığını bilirsiniz. İnsan Akira Kurosava’nın 1950’de böyle bir filmi nasıl çektiğine mi şaşırsın? Yoksa Ryunose Akutagava’nın 1915’te, 23 yaşında, 12. yüzyıl Japonyası’na uzanarak insan doğasına böyle dokunan bir öykü yazmasına mı? Ormanda öldürüldüğü ve karısına tecavüz edildiği düşünülen Samuray’ın davasını anlatır öyküde. Vahşi olayın tanıkları olan oduncu ve rahip, tarafı olan Samuray’ın karısı ve bir medyum aracılığıyla ruhu konuşturulan Samuray ve faili haydut, birbirinden farklı hikâyeler anlatır. Aynı olayın içindeki 5 kişi nasıl olur da bir resmi birbirine benzemeyen 5 farklı şekilde görür? Çünkü insan, gerçeğe, arzuların ve zaafların penceresinden bakar. Haliyle yansıması o pencerenin genişliği kadardır. Başbuğ’un dosyası Erdoğan’a nasıl geldi? Eski Genelkurmay Başkanı İlker Başbuğ hakkında Cumhurbaşkanlığı’nın verdiği kararın ardından aklıma geldi. Bir kısım “Erdoğan Başbuğ’u affetti” diyordu. Ötekiler “21 ay boyunca Başbuğ’u beklettiler” dedi. F tipi muhipleri “yargıdan kaçırdılar” yorumu yaptı. Kimi “beraat”, kimi “daha yargılanmadı bile” dedi. Aynı kararı birbirinden farklı yorumlayanlara “Cumhurbaşkanlığı’nın Anayasa Mahkemesi’ne (AYM) gönderdiği yazıyı gördünüz mü” diye sordum. Neredeyse kimse okumamıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Peki, bu 4 sayfalık evrak ne söylüyor? Önce hukuki seyir anlatılıyor. Şöyle özetleyelim: 2 Şubat 2012 tarihli iddianameyle, 6 Ocak 2012’de tutuklanan Başbuğ hakkında Ergenekon davası açıldı. Bu iddianame, o dönem Ergenekon davasına bakan mahkemenin kararıyla İnternet Andıcı dosyasıyla birleştirildi. Bu dosyada Genelkurmay Karargâhı’nda Başbuğ’la birlikte çalışan diğer personel vardı. 5 Ağustos 2013 tarihinde FETÖ’cü hâkimlerin elindeki bu mahkeme, İlker Başbuğ’a müebbet hapis cezası verdi. 6 Mart 2014 tarihinde AYM, 26 ay tutuklu kalan İlker Başbuğ hakkında “hak ihlali” kararı verdi. Kararda şu ifade dikkat çekiciydi: “Başvurucunun, eylemlerin nitelendirilmesine ve bu kapsamda yargılama görevinin Yüce Divan’a ait olduğuna ilişkin itiraz ve iddialarının yukarıda belirtilen olgular dikkate alındığında objektif olarak dayanaktan yoksun olmadığı görülmektedir.” Kısacası AYM, Başbuğ’un yanlış bir mahkemede yargılanmış olabileceğini söylüyordu. Bu kararla Başbuğ, 26 aylık tutukluluğun ardından tahliye edildi. Yargıtay 16. Ceza Dairesi, 21 Nisan 2016’da Ergenekon kararını bozdu. Bozarken hem Başbuğ’un hem de Başbuğ’la irtibatlı sanıkların Yüce Divan’da yargılanması gerektiğini söyledi. Dosyayı yeniden ele alan İstanbul 4. Ağır Ceza Mahkemesi (ACM), 5 Temmuz 2017 tarihinde Başbuğ ve diğer 18 kişinin dosyasını Yargıtay’ın kararına uyarak AYM’ye gönderdi. AYM, 12 Ekim 2017 tarihinde Başbuğ’un Yüce Divan’da yargılanmasını kabul ederken, Başbuğ’la irtibatlı diğer 18 kişinin dosyasını İstanbul 4. ACM’ye geri gönderdi ve orada yargılanacaklarını söyledi. Mahkeme, Başbuğ hakkında ise “soruşturma açılma izni verip vermediğini” yasaya göre bu kararı verecek Başbakanlık’a sordu. Başbakanlık Teftiş Kurulu, 1 Haziran 2018’de dosyayı ele aldı, 5 Haziran 2018’de müfettiş görevlendirdi. Cumhurbaşkanlığı sistemine geçilmesi üzerine dosya 17 Temmuz 2018’de Cumhurbaşkanlığı’na gönderildi. İşte Başbuğ’un dosyasının FETÖ yargısının elinden Cumhurbaşkanlığı’na gelişinin öyküsü böyle. Devletin Başbuğ stratejisi neydi? “21 ay niye beklediler” diye soruluyor ya. Bu sorunun yanıtı Devlet Denetleme Kurulu incelemesinde şöyle anlatılıyor: “Başbuğ ile birlikte bağlantılı suç işledikleri iddia edilen şahısların İstanbul 4. ACM’de davalarının sürmekte olduğu öğrenilmiş ve dava sonucunun beklenmesi uygun görülmüştür.” 1 Temmuz 2019’da İstanbul 4. Ağır Ceza Mahkemesi Başbuğ’la birlikte yargılanan 18 sanık hakkında beraat kararı verdi. İşte bu kararı bekleyen Devlet Denetleme Kurulu, 10 gün sonra, yani 11 Temmuz 2019’da kararını verdi. “İsimsiz imzasız ihbar mektuplarıyla soruşturma açılması” gibi Ergenekon kumpasına eşlik eden bir dizi hukuksuzluğu eleştiren Kurul, Başbuğ’la bağlantılı 18 kişi hakkındaki beraatı hatırlatarak şunu söyledi: “(…)Başbuğ ile irtibatlı suç işledikleri iddia olunan diğer sanıklar hakkında ‘beraat’ kararı verilmesinden dolayı isnat edilen suçların delilsiz ve dayanaksız kaldığı anlaşılmış olup, adı geçen hakkındaki iddialarla ilgili ‘işleme konulmama kararı’ verilmesine…” Aynı gün Cumhurbaşkanı’nın imzaladığı karar, 8 gün sonra, 19 Temmuz 2019’da AYM’ye gönderildi. AYM de 31 Ekim 2019’da Başbuğ hakkındaki davayı düşürdü. Kısacası, ne Erdoğan Başbuğ’u affetti ne de 21 ay Başbuğ bekletildi. Olan biten bunların dışında. İzlenen stratejiden, Başbuğ’la bağlantılı diğer 18 sanık hakkında kararın beklendiği anlaşılıyor. Onların beraatı, Başbuğ’un da beraatı anlamına geliyor. Cumhurbaşkanlığı da fiilen mahkemenin kararına uyuyor. Bu karar daha önce, Başbuğ’un silah arkadaşları yargılanırken verilseydi, kimilerinin “Başbuğ yargıdan kaçırıldı” tezine kapı açılacaktı. Başbuğ’a yakın kaynaklardan öğrendiğime göre, o dönem verilecek böyle bir karara Başbuğ da karşıydı. Böyle bir ihtimalde “arkadaşlarım yargılanırken beni ayıramazsınız” diyerek lehine bir kararı reddedecekti. Öte yandan “bırakalım mahkemeye gitsin” denilseydi FETÖ’nün Genelkurmay Başkanı’nı sanık sandalyesine oturtması projesi meşrulaştırılacaktı. “Bekleme” stratejisinden çıkan bir sonuç daha, diğer 18 sanık hakkında mahkeme ceza verseydi, Cumhurbaşkanlığı “öyleyse Başbuğ da yargılansın” diyecekti. Türk tipi Raşomon öyküsünde gerçek hepimizin anlattığından çok farklı. Su aktı yolunu buldu. FETÖ’nün “Genelkurmay Başkanı’nı yargılama” stratejisinin ömrü, yargının ve tabii siyasi iktidarın hatalarıyla uzamış da olsa, 7 yıl 10 ay sürdü.",https://www.cumhuriyet.com.tr/yazarlar/baris-terkoglu/ilker-basbug-kararini-dogru-okudugunuza-emin-misiniz-1701245
Barış Terkoğlu,Cumhurbaşkanı’na İngilizce ‘diktatör’ demenin rahatlığı,28 Ekim 2019 Pazartesi,"Düşünme üzerine hiç düşündünüz mü? Aslında düşünmek bir tecrübedir. Göz, burun ya da kulak gibi organlar dünyevi tepkileri toplar. Sinirler birer sinyal olarak beyne taşır. Yaşanan elektrokimyasal sürecin sonunda düşünce oluşur. Bu, hem bizden önceki milyonlarca yılın hem de bizzat kendi ömrümüzün biriktirdiği bir tecrübedir. Düşünmek, tüm bedenin katıldığı ancak beynin gerçekleştirdiği birikmiş eylemdir. Birikim yoksa düşünce de yoktur. Bizim gazeteyle, THY arasındaki gerilim için söylüyorum. Biliyorsunuz, THY uçaklarında günlük gazeteler dağıtılıyor. THY, Cumhuriyet gazetesini vermiyor. Yalnız Cumhuriyet değil. Sözcü, BirGün, Evrensel, Karar, Yeni Çağ da yok. Cumhur İttifakı öncesinde MHP’nin Ortadoğu gazetesinin de alınmadığı hatırlanırsa kararın “siyasi” olduğu açık. Yayın Yönetmenimiz Aykut Küçükkaya, bu konuyu yargıya taşıyacağımızı anlatmıştı. Türkiye’ye İran benzetmesi Geçen hafta tam da Kuzey Suriye operasyonu tartışılırken THY ile uluslararası yolculuk yaptım. Yasaklı gazeteler beklediğim gibi yoktu. Bu kez görevliden The New York Times istedim. Hemen geldi. Financial Times rica ettim. O da THY’nin servisindeydi. Diğer yolcuların elinde Amerikan ve Avrupa basınının tüm büyük gazete ve dergileri vardı. NY Times’ın logosunun altındaki makalede Türkiye’nin nükleer silahlara sahip olmak istediği anlatılıyor ve İran’a benzetiliyordu: “NATO müttefikleriyle açık bir çatışma içinde olan Türkiye’nin, Suriye’ye girebileceği ve bundan kurtulabileceği kumarından galip çıkmasıyla, Erdoğan’ın tehdidi yeni bir anlam kazanıyor. ABD, Türk liderin (Erdoğan) Kürt müttefiklerinin (PKK-PYD) güzergâhını belirlemesini engelleyemediyse, onu nükleer silah inşa etmekten veya İran gibi nükleer silah yapacak teknolojiyi edinmekten nasıl vazgeçirebilir?” Financial Times’ın 4. sayfasında da hükümetin HDP politikası Kuzey Suriye operasyonuyla birlikte “Kürt karşıtlığı”yla suçlanarak sert bir dille eleştiriliyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Erdoğan’a diktatör suçlaması Bir başka yolcunun elindeki Washington Post’ta “Türkiye uluslararası hukuku ihlal ediyor” başlığı gözüme çarptı. Hemen altında şunlar yazıyordu: “‘Orantılı, ölçülü ve sorumlu.’ Bunlar, bu ay başlayan Kuzey Suriye’deki Kürtlere yönelik Türk saldırısını düşünürken akla gelen ilk kelimeler değil. Ancak Türkiye, operasyonun başladığı gün BM Güvenlik Konseyi’ne gönderdiği bir mektupta saldırıyı böyle tanımladı.” Aslında farklı eğilimlerde de olsalar Batı medyasının Türkiye’ye bakışı aşağı yukarı aynı. Ertesi günkü Wall Street Journal’da Daniel Pipes “Türkiye Venezüella’nın yolundan gidebilir” başlığıyla özetini yapmıştı: “Erdoğan Amerika’ya dost değil. Nicolás Maduro’dan farklı olmayan, garip fikirleri olan bir diktatör.” Hayır, yanlış anlamayın. “THY bu gazeteleri de dağıtmasın” demiyorum. Aksine, bu tür yasakların bizzat uygulayana zarar verdiğini düşünüyorum. Söylemek istediğim başka. Ben bir düşünce şeklini sorguluyorum. THY, eğer “muhalif” dediği ve ölçülü eleştiriler yapan gazeteleri uçağı sokmayıp yolculara bunları dağıtıyorsa aslında şunu söylemek istiyor: Cumhurbaşkanı’na “diktatör”, Türkiye’ye “katliamcı”, TSK’ye “işgalci” bile diyebilirsiniz. Yeter ki bunu Türkçe söylemeyin. THY’nin duruşundan ben bunu anlıyorum. Sadece bu kadar değil, uçakta bir de Hürriyet okudum, onu da anlatayım. ‘Asker güzelleniyor’ diye sansürlenen kedi O kediyi gördünüz mü? Cumartesi günü Hürriyet’te Fatih Çekirge yazmasa dikkatimi çekmemişti. Günlerdir ölümleri, bombaları, mutabakatları konuşurken fark etmemiştik. TRT’de, cepheden “iyi ki insan var” dedirten bir haber yayımlanmıştı. Türk Askerleri, Suriye’de IŞİD’in hücre evine gittikleri baskında içeriden “miyav” sesi duymuşlardı. Silahla girdikleri odada bir anne kediyi yavrularıyla beraber bulmuşlardı. Bir süre sonra kedilerle dost olmuşlar, en oyuncu olana “Derman” adını koymuşlardı. Gidip TRT’deki haberi buldum. Omzunda Atatürk armasıyla kedi besleyen asker fotoğrafı ne güzel görünüyordu. Klasik cephe haberlerinden çok farklıydı. Okumasaydım, sağlıkçı askerlerin çantasında “acil doğum seti” olduğunu öğrenemeyecektim mesela. Belli ki yukarıdan hazırlanarak servis edilen basmakalıp metinlerden farklı şekilde hazırlanmıştı. Bizzat bölgeden askerlerle konuşulmuş, insanca hallerinin görüntülerine yer verilmişti. TRT’de hazırlayan muhabiri göremeyince açıp sordum. Duyduklarıma inanamadım. Meğer haberi hazırlayan TRT’den değildi. Hürriyet muhabiri Toygun Atilla, cephedeki askerlerle konuşup hikâyelerini hazırlamıştı. Ancak Hürriyet’i vasat harekât haberleri basarak yönetenler, “bu haberde asker güzellemesi yapılıyor” diyerek yayımlamamıştı. Atilla’nın biriktirdiği hikâyeler neyse ki TRT’de değerlendirilmiş ve bu sayede haberdar olmuştuk. Hatta Hürriyet yazarı Çekirge bile kendi gazetesinde yayımlanamayan haberi TRT’den öğrenmişti. Ne yazık ki her gün kendi kişisel tanıtımlarını medyaya servis eden Cumhurbaşkanlığı’nın SETA’cı danışmanları da bu hikâyeleri dünyayla paylaşmaya zaman bulamamışlardı! Biliyorum, savaşta konuşmak çok zor. Ama söylememiz lazım. Türk askeri sahada kazansa bile, cephenin gerisindekilerin sayesinde propaganda harbini çoktan kaybetti. Kafanızı Türkiye’den biraz dışarı çıkarıp baktığınızda bunu görmek hiç de zor değil. “Savaş politikanın başka araçlarla devamıdır” sözünü ezberledik. Politikanın da bazılarının kişisel savaşı olabildiğini anladığımızda her şey tamam olacak.",https://www.cumhuriyet.com.tr/yazarlar/baris-terkoglu/cumhurbaskanina-ingilizce-diktator-demenin-rahatligi-1709349
Barış Terkoğlu,İki kilo uyuşturucuyla polise yakalanan polisin sırrı,04 Kasım 2019 Pazartesi,"“Yedi sene hapis cezası aldığımı öğrendim. Yedi sene, yedi... Escobar’la ilgili attığım tweet yüzünden. Escobar bu kadar ceza almadı. Yedi sene ne demek ya? Ben size ne yaptım? Ben ne yapacağım?” Bir kadın ağlayarak yakarıyordu. Pucca diye bilinen Selen Pınar Işık, sosyal medya mesajları nedeniyle “uyuşturucu madde kullanılmasını özendirme” suçundan ceza almıştı. Gazeteler günlerce yazdı. Türkiye yine ikiye bölündü. İktidar muhafızları “az bile” diyerek sözde uyuşturucu ile mücadele ediyormuş gibi yaptı. Muhalefettekiler ise cezayı acımasız buldu, ardında siyasi hesap aradı. Ben ise tam da bu sırada başka bir olaya takıldım. 12 Ekim tarihli Anadolu Ajansı haberinden aktarayım: “Manisa'da, otomobilinde 2 kilogram skunk ile reçeteyle satılan ve uyuşturucu etkisi bulunan 10 hapla yakalanan 3. Sınıf Emniyet Müdürü Zafer Ç. ile beraberinde bulunan oto kiralama şirketi sahibi Necip Boğaçhan T., ‘uyuşturucu ticareti yapmak’ suçundan yargılandıkları davada beraat etti.” ‘İçiciyiz’ dediler beraat ettiler Bayram tatiline denk gelmiş, gözümüzden kaçmıştı. 9 Haziran günü Manisa Akhisar’da polisler sivil bir aracı durdurdu. Belli ki ihbar gelmişti. Narkotik köpeği de arama bölgesindeydi. Kokuyu alıp havladı. Araçtan tam 2 kilo skunk denilen uyuşturucu madde, ayrıca reçeteyle satılan ve uyuşturucu etkisi bulunan 10 hap çıkmıştı. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bilmiyor olabilirsiniz. Skunk, son dönemde tüm dünyada yaygınlaşan ve “hibrit esrar” olarak adlandırılan çok tehlikeli bir uyuşturucu. Beyin hastalıkları başta olmak üzere bir dizi sağlık sorununa neden olan madde, esrardan kat be kat daha zararlı olarak görülüyor. Her gün benzerini gördüğümüz uyuşturucu haberleri içinde bunun bir farkı vardı. Zira içinde bunca uyuşturucu madde yakalanan aracın sahibi, İzmir Emniyet Müdürlüğü’nde görevli bir emniyet müdürüydü. Hem emniyet müdürü Zafer Ç. hem de araçtaki arkadaşı önce “uyuşturucu ticareti yapmak” suçundan tutuklandı. Herkes nasıl savunma yapacaklarını merak ederken ilk duruşmada işin rengi anlaşıldı. İki isim uyuşturucu satmadıklarını, içici olduklarını söylüyordu. Mahkeme iki kilo uyuşturucu için yapılan bu savunmaya inanmış olacak ki ilk duruşmada iki sanığı tahliye etti. 15 yaşından beri uyuşturucu madde kullandığını söyleyen Necip Boğaçhan T., ucuza bulduğu için toplu olarak uyuşturucuyu satın aldığını söylüyordu. Emniyet Müdürü Zafer Ç. ise “Bu utanç bana yetti, hayatımın en büyük dersi oldu. Kesinlikle satmak gibi bir maksadım yoktu” dedi. İki ismin de yapılan tahlillerde kan ve idrarında uyuşturucu etken maddesi çıkmıştı. Bunu mahkemeye gösteren sanıklar “içiciyiz” diyorlardı. Mahkeme “sağ olsun”, 3. duruşmada ikisi hakkında da beraat kararı verdi. “Nasıl oluyor” diyorsanız, bekleyin. Çünkü daha bitmedi. O polis FETÖ borsasından çıktı Zafer Ç. dediğiniz polisin kurtuluşunu hâkimlerin saflığına bağlıyorsanız sizi biraz geriye götüreyim... Bu köşede “FETÖ borsası” hikâyelerini daha önce çok kez okudunuz. FETÖ davalarında sanık olan zenginlerin bir kısmı, servetlerinin bir bölümü karşılığında serbest bırakılıyordu. Pisliğe kimi mafya gruplarından bazı savcılara, kimi hâkimlerden bazı polislere birçok insan bulaşmıştı. Nitekim bu kirli işler yargının da konusu oldu. “FETÖ borsası” davaları açıldı. Rezaletin en yoğun yaşandığı şehir, kuşkusuz FETÖ’nün en zenginlerinin yaşadığı İzmir’di. Öyle ki AKP’nin eski İzmir İl Başkanı Ahmet Kurtuluş, FETÖ borsası davasında sanık olmakla kalmadı, anlatacaklarını engellemek için evinde, küçük çocuğunun gözleri önünde katledildi. Tam bir yıl önce, 30 Ekim 2018’de İzmir Adliyesi’nden bir haber aldık. Habere göre FETÖ borsasına karıştığı için hakkında soruşturma açılan ve pasif göreve kaydırılan bir emniyet müdürü savcılıkta ifade vermişti. Olayı OdaTV’de gündeme getirmemizin ardından İzmir Cumhuriyet Savcılığı bir açıklama yaptı. Söz konusu polisin “telefon ile davet edildiği”ni ve ifadesinin alınmasının ardından serbest bırakıldığını söyledi. Peki FETÖ borsasına bulaştığı için açığa alınan ve savcılıkça ifadeye çağrılan o emniyet müdürü kimdi? Doğru tahmin ettiniz, birkaç ay sonra aracında 2 kilo uyuşturucu ile yakalanan Zafer Ç’den başkası değil. Menzilci olunca kimse dokunamadı Peki nasıl oluyor? Bir Twitter mesajıyla yedi yıl hapis cezası alınan ülkede, bir emniyet müdürü FETÖ borsasına bulaşıyor, yetmiyor iki kilo uyuşturucu ile yakalanıyor ve sonunda beraat ediyor. Ben de bu sorunun yanıtını merak edip İzmir Emniyeti’ndeki kaynaklara sordum. “Nedir bu işin sırrı” deyince aldığım yanıta şaşırmadım: “Çünkü Menzilci”. Onu yakından tanıyan kişiler Zafer Ç’nin Menzil tarikatına bağının güçlü olduğunu söylüyor, biatının ölçüsünü gösteren ve akıllara durgunluk veren hikâyeler anlatıyordu. Bu da FETÖ’den boşalan koltuklarda görev yapan Zafer Ç’ye bir tür dokunulmazlık sağlıyordu. Ne FETÖ borsasından doğru dürüst yargılanabiliyor ne de aracında bulunan uyuşturucu maddenin hesabı soruluyordu. Pucca’yı günlerce konuştuk, tartıştık. Attığı saçma sapan mesajlar üzerinden saflaşarak “uyuşturucuyla mücadele ediyorumculuk” oynadık. Ancak iş uyuşturucu baronu Zindaşti’yi bir telefonla tahliye edip kaçıran siyasetçilere, uyuşturucu tacirlerine kıyak kararlar veren avantacı hâkimlere, kilolarca uyuşturucuyla yakalanan Menzilci polislere gelince kafamızı kuma gömdük. İkiyüzlülük ne kadar da işe yarar bir şey. Ta ki gölgede kalan ikinci yüzünüzü biri çıkıp da gösterene kadar!",https://www.cumhuriyet.com.tr/yazarlar/baris-terkoglu/iki-kilo-uyusturucuyla-polise-yakalanan-polisin-sirri-1573288
Barış Terkoğlu,Gülen’in çiçekleri Saray’ın saksısında yetişiyor,18 Kasım 2019 Pazartesi,"Yedi yaşındasın. Kapı kapanıyor. O güne kadar bir yabancıya emanet edilmemişsin. İlk günler oturmayı öğrenmekle geçiyor. İki ay sonra sokaktaki tabelaları, gazetelerin manşetini okuyorsun. Üniversite çağı geliyor, Osmanlıcaya merak sarıyorsun. İlk başlarda tanımadığın harflerle yazılmış kelimeleri iki ay sonra yine okuyorsun. Erdoğan’ın 10 Kasım’da alfabe devrimini eleştiren konuşması bayat tartışmayı yeniden başlattı. “Bir gecede cahil kaldıklar”, “mezar taşlarını okuyamıyoruzlar” takip etti. Evet, Latin alfabesi en gelişmiş yazıdır, Türkçe için de uygundur, ayrıca kolaydır. Ama mesele sadece bu değil. Asıl soru şu: 600 yıl bir devlet halkına neden okuma yazma öğretemedi? Cumhuriyet devrimi nasıl oldu da kısa sürede vatandaşlarının çoğunluğunu, yüzüncü yılına varmadan ise tamamını, okuryazar yaptı. Bu işin sırrı Cumhuriyet devriminin felsefesinde gizli. Çünkü yurttaşları eşit kılan modern devrimler, eğitimi ve alfabe bilmeyi de bir ayrıcalık olmaktan çıkardı. Bütün yurttaşların hakkına dönüştürdü. İlber Ortaylı’dan Abdülhamid’in dahi cesaret edemeyen bir Latin alfabesi taraftarı olduğunu öğreniyoruz. (Osmanlı’ya Bakmak, İnkılap Yayınları) Osmanlı düzeninde 19. yüzyıldan başlayan okuma tartışmasını, alfabe ile birlikte bütünlüklü bir eğitim devrimine dönüştüren Cumhuriyetti. Haliyle bir gecede cahil kalmak bir yana, kısa sürede cehaletten kurtardı. Erdoğan’ın referansı kendini yalanlıyor Cumhurbaşkanı, tarihçi Kemal Karpat’a dayanarak Osmanlı’nın son döneminde okuma yazma oranının yarıdan fazla olduğunu söylüyordu. Kaynak, Karpat’ın, “Osmanlı Nüfusu 1830-1914” kitabıydı. Geçen hafta İlker Başbuğ’un son kitabında okuryazarlığın 1926’da ancak yüzde 11’e çıktığını okuyunca, Başbuğ’a sordum. Kitaptaki kaynağı Hasan Bülent Kahraman’ın “Türk Siyaseti’nin Yapısal Analizi” kitabıydı. Başbuğ, Karpat’ın bizzat kendisinin, örneğin “Asker ve Siyaset” kitabında, 1927 yılında okuma bilmeyenleri yüzde 90 olarak yazdığını gösterdi. Bu kadar değil, Karpat’ın “Studies on Turkish Politics and Society: Selected Articles and Essays” kitabındaki istatistikte 1927’de okuryazar oranı yüzde 10.7 gösteriliyordu. Karpat’ın editörlüğünü yaptığı “Ottoman Past and Today’s Turkey” kitabındaki “Modernization from Empire to Republic” makalesinde Mehmet Ö. Alkan, Osmanlı devletinin sonunda okuryazarlığın yüzde 10’un altında olduğunu anlatıyordu. Referans çalışmalardan biri olan Geoffrey Lewis’in “The Turkish Language Reform: A Catastrophic Success” eserinde 1924 yılında okuryazarlığın yüzde 9 olduğu ifade ediliyordu. Şevket Pamuk ise “Türkiye’nin İki Yüz Yıllık İktisadi Tarihi” kitabında 1913’te okuryazarlığı kesin olmamakla birlikte yüzde 10 olarak tanımlıyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kemal Karpat’ın Osmanlı’da okuryazarlığın düşüklüğünü ele aldığı diğer çalışmalarını anlatarak uzatmayayım. Özetle, ciddi hiçbir eser, Erdoğan’ı doğrulamıyor. Karpat da kendi eserlerinde bile kendisinin kaynak verildiği tezi çürütüyor. Kemal Karpat açık bir gülenci Ben işte bu noktada başka bir ayrıntıya takıldım. Cumhurbaşkanı Erdoğan, Karpat’ı “liyakatına kimsenin itiraz edemeyeceği tarihçiler” arasında sayıyordu. Öyle ya Erdoğan, FETÖ darbe girişiminin olduğu 2016’da “Cumhurbaşkanlığı Kültür ve Sanat Büyük Ödülü”nü Kemal Karpat’a vermişti. Ödül tartışma yaratmıştı. Zira, Cumhurbaşkanı’nın “tartışılmaz” bulduğu Karpat, Fethullah Gülen’in açık takipçilerinden biriydi. Hatırlayın, 2009 yılında FETÖ, Islak İmzalı Belge Kumpasıyla TSK’ye meydan okurken, Abant Platformu’nun açılış konuşmasını Bülent Arınç yapıyordu. Örgütün gövde gösterisi yaptığı toplantıya Zaman yazarı ve Wisconsin Üniversitesi öğretim üyesi sıfatıyla katılan Karpat, ordu üzerine eleştirel bir konuşma da yapmıştı. Karpat’ı Gülen ile bir araya getiren İslamcılıktan çok “ılımlı İslam” idi. 2006’da Erdoğan’a bir mektup yazarak “İslamcı bir rejim kurmaktan vazgeçmediğiniz yönünde şüpheler, korkular var. Bunları gidermeye çalışınız” diye uyarıda bulunan Karpat, konu Gülen olunca bambaşka fikirlere sahipti. Obama’nın dünyanın görebileceği en güzel insanlardan biri olduğunu söyleyen Karpat’ın temel tezi şuydu: “Yıllarca İslama karşı Haçlı mantığıyla hareket etmiş, bizi yok etmek, yok saymak istemiş olan Batı’nın şimdi İslamı tanıması ‘ılımlı İslam’, ‘liberal İslam’ tanımları üzerinden Fethullah Gülen gibi liderlere yaklaşmaya çalışması büyük bir dönüşümdür.” Gülen’e bağlılığı öyle ki… 2009 yılında İş Bankası Yayınları, Kemal Karpat’la bir nehir söyleşi gerçekleştirdi. Her şey yolunda gitse basılacaktı. Fakat o, sohbetin çoğunu Fethullah Gülen övgülerine ayırdı. FETÖ propagandası içeren kitabı yayınevi basmaktan vazgeçti. Karpat durur mu? İki gün boyunca Zaman gazetesine “Bir hatıra kitabının başına gelenler” başlığı ile yaşadıklarını anlattı: “Cumhuriyet Halk Partisi’ni tenkit etmem, Fethullah Gülen hakkında olumlu şeyler söylemem ve hatta ‘Fethullahçı’ olmam, Dobruca’da benim doğum bölgemde yaşayan Alevileri Kızılbaş olarak tanıtmam ve belki de Taraf Gazetesinde arada sırada yazı yazmam.” Amerika’da Gülen’in misyonerliğini yapan Karpat. Gülen’i dünyaya tanıtmak için yazılan kitaplara kalemini kiralayan Karpat. FETÖ karşıtlarını “Fethullah Hoca’yı zararlı bir kimse olarak göstermek isteyenleri yargı ve halk desteklememiştir” diyen Karpat. Öte yandan Gülen’i terörist sayarken, bütün referansları Gülen’in sevgilileri olan Erdoğan. Sebebini sorsanız Kemal Karpat’ın eteğinden düşmüş Saray’daki SETA’cı kadrolardan bahsederler. Sebebini sorsanız, bir zamanlar “hocam” dediği Karpat’la birlikte Gülen propagandası yapan İbrahim Kalın’ı anlatırlar. 12 Eylül darbecileri Erbakan’ı hapse atıp ondan daha çok İslamcılık yapmıştı. Şimdi de birileri sanki Gülen’den çok Fethullahçı oldu. Takipçilerini yargılarken, onun söylemini kaldığı yerden devraldı. Belki de Gülen’in çiçekleri Saray’ın saksılarında yetişmeye devam ediyordur.",https://www.cumhuriyet.com.tr/yazarlar/baris-terkoglu/gulenin-cicekleri-sarayin-saksisinda-yetisiyor-1702656
Barış Terkoğlu,Ahmet Taner Kışlalı’nın üzerine çarpı atanlar,21 Ekim 2019 Pazartesi,"Her zamanki gibi sabah erken kalktı. Masanın başına oturdu. 09.28’de “Kınıyorum!” diye başlayan yazısını gazeteye faksladı. Bir aylık bebeğine son kez baktı, 09.35’te evden çıktı. Eşine, “Ben arabayı ısıtayım, iki üç dakika sonra gelirsiniz” dedi. Titiz bir adamdı. Onu takip edenler de bunu biliyordu. Arabasının üzerinde gazete kâğıdına sarılı bira kutusunu görünce alacağını tahmin ediyorlardı. Öyle de oldu. 09.40’ta bomba patladı. Sol kolu o an koptu. Göğsünden biri 0.8 santim, öbürü 0.2 santim çapında metal parçalar çıktı. Sol koltuk altına 5 santimlik çivi girmişti. 10.25’te öldüğü açıklandı. 20 yıl önce bugün vahşice katledilen Ahmet Taner Kışlalı, son yazısını tam da bu yazıyı okuduğunuz sayfada yayımlansın diye yazmıştı. Kendisinin okuyamayacağını düşünüyor muydu? Evet. Kışlalı’nın katlinin ertesi günü Cumhuriyet’in manşetinde Cavit Orhan Tütengil, Muammer Aksoy, Bahriye Üçok, Uğur Mumcu, Onat Kutlar’ın fotoğrafları Kışlalı’nın yanında duruyordu. Hepsi, savundukları fikirlerin bedelini ölümle ödemişlerdi. Kışlalı, “Hedef olmuşsanız artık kaçışınız yoktur” sözüyle “ihtimali” açıkça söylüyordu. Önceden “arabayı ısıtmak” aslında ailesini korumak içindi. Ölümünden sadece 5 ay önce Akit gazetesinde üzerine çarpı atılmış bir fotoğrafı basılmıştı. “Yuh pişkin zorba” yazıyordu. “Zorba Kemalist gemi azıya aldı” başlığıyla hedef gösteriliyordu. Kışlalı’dan 4 yıl önce katledilen Gümüşhane Barosu Başkanı Ali Günday’ı da ölümünden önce Akit hedef göstermişti. Kışlalı’dan 7 yıl sonra Danıştay üyelerinin fotoğrafı aynı şekilde cinayet öncesinde Akit’te basılmıştı. Cumhuriyet’in başyazısında cinayetin ertesi günü şöyle yazıyordu: “Devletin ve hükümetin gözleri önünde Cumhuriyet yazarları birbiri ardına öldürülüyorlar. Cumhuriyet’te yazarlık yapmak, ölümle sınava girmek anlamı kazanıyor”. Kışlalı’nın katilleri yakalanıp suçlarını itiraf ettiklerinde ortaya çıktı. Bahriye Üçok’u ve Kışlalı’yı öldüren bombaları hazırlayan aynı kişiydi. Onlarla birlikte Uğur Mumcu’yu, Muammer Aksoy’u öldüren ise aynı örgüt, İran bağlantılı “Tevhid-Selam ve Kudüs Ordusu”ydu. Cinayetleri ellerini kollarını sallayarak işlemişlerdi. Nedense dokunanları olmamıştı. Katillerin defalarca İran’a gidip geldikleri ortaya çıktı. İran’daki bağlantılarını anlattılar. Tetikçileri öğrendik. Ya arkalarındakiler? Fotoğrafa çarpı atan kim çıktı? 20 yıl sonra Akit’teki o çarpılı fotoğrafa bir daha baktım. Hazırlayanın “Abdullah Birisi” olduğu yazıyordu. Tabii ki sahte bir isimdi. Peki, adını saklayan bu “sahteci” kimdi? Sürpriz olmadı: Yılmaz Yalçıner. Kim miydi? 68 gençliği onu devrimcilere karşı saldırı eylemlerinde başı çeken bir ülkücü olarak hatırlıyor. 1974’te ise ülkücülükten tövbe edip yolunu İslamcılığa çevirdi. Bir ara Kadir Mısıroğlu ile birlikte Sebil dergisinde görüldü. 1978’de Şura’yı, ardından Tevhid dergilerini çıkardı. Niyeti İran’daki İslamcı dalgayı Türkiye’ye taşımaktı. Kendisi de “İran devriminin Türkiye’deki sözcüsü” olduklarını söylüyordu. Geçmişte ülkücülere yaptığı gibi, bu kez İslamcı gençleri radikal eylemlere sevk ediyordu. Yalçıner, 14 Ekim 1980 günü bir grup arkadaşıyla silahla uçak kaçırdı. Niyetleri anlattıklarına göre uçağı İran’a götürerek “hicret etmek”ti. Uçakta yaşanan çatışmada iki insan öldü. Yalçıner, 36 yıl hapis cezası aldı. Diyarbakır Cezaevi’nde kaldı. Cezaevi’ni yönetenler Yalçıner’i “pek seviyor” olacaklar, hapiste yatan solculara zorunlu din dersi verdiriyorlardı. Yalçıner, Özal dönemi affıyla 11 yıl 7 ay sonra çıktı. Bir süre sonra Akit’te yazar oldu. AKP-FETÖ ortaklığı döneminde Yalçıner, bir kez daha yön değiştirdi. Bu kez İran karşıtı olmuştu. “Yanlışlıkla başarılı olsaydık, mazallah Türkiye’yi de İran misali bir diktatörlüğe sürüklemiş olacaktık” diye geçmişini reddetti, “ılımlı İslamcı-demokrat” maskesi taktı. Bir ara Fethullahçıların Gazeteciler ve Yazarlar Vakfı’nın toplantılarında göründü. Kumpasları destekledi. Derken, “Keşke hiçbir şey yapmasaydım da Mehdi’yi bekler gibi Tayyip Erdoğan ve arkadaşlarını, AK Parti’yi bekleseydim” diyecek kadar “Reisçi” oldu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Kemalizmin açık düşmanları Katillere parmağıyla Kışlalı’yı gösteren şaibeli şahsın İrancılık’tan bugüne uzanan çizgisi özetle böyle. Tutarsız görünebilir. Ancak son derece tutarlı. Bu da öldürülen aydınların çizgisinde saklı. Zira Cumhuriyetin ve Atatürk’ün düşmanları, kendilerine, döneme göre isim ve kılıf bulmakta zorluk çekmiyor. Aydın cinayetleri beden değil, fikir cinayetidir. Kışlalı “yürüyen Kemalizm”di. Ona kastedenler Kemalizmi öldürmek istemişti. Haliyle, Kışlalı’yı bir fotoğraf olarak değil, bir fikir olarak yaşatmak ancak Cumhuriyet devrimciliğini ayakta tutmakla mümkündür. Kışlalı, düşmanlarına şöyle seslenmişti: “Eğer Türkiye’de bir din devleti kurmak istiyorsanız, Mustafa Kemal’e saldırmanız elbette ki tutarlıdır. Eğer Türkiye’nin bir bölgesini ayırıp ırkçı bir devlet kurmak peşindeyseniz, Mustafa Kemal’e saldırmanın elbette tutarlı bir yanı vardır.” Bu sayfanın mürekkebine karışan kan Ahmet Taner Kışlalı’nındı. 20 yıl önce bir kez öldü. Şimdi ciğerindeki son nefesi bin ciğerde ve hep mücadeleyle yaşatma zamanı.",https://www.cumhuriyet.com.tr/yazarlar/baris-terkoglu/ahmet-taner-kislalinin-uzerine-carpi-atanlar-1709251
Barış Terkoğlu,CHP’deki günahkâr keçi,28 Kasım 2019 Perşembe,"Şeytan tasvirlerinin keçilere benzemesi dikkatinizi çekti mi? Tesadüf değil, tektanrılı dinlerden önceye dayanıyor. İnsanlar bütün günahlarını bir keçinin boynuna asıyor. Artık herkesin günahlarının sorumlusu sayılan keçi, istemeyerek gittiği uçurumdan aşağıya itiliyor. Susuzluktan öleceği çölün ortasına bırakıldığını da boynunun bıçakla kesildiğini de görüyoruz. Hâlâ kullandığımız “günah keçisi” buradan geliyor. Pagan kurban eylemi, önce Yahudiliğe ardından İslama farklılaşarak geçiyor. Bize ise adı kalıyor. “Günah keçisi” arınma mı? Yoksa o son bakışı ikiyüzlülüğü mü temsil ediyor? Bir kurban veriyoruz. Böylece günahlarımızı hiç konuşmuyoruz. O son nefesten sonra kaldığımız yerden devam ediyoruz. CHP’deki faili meçhul kumpası konuşuyoruz. Yazıyı yazmadan önce tüm tarafları bir kez daha aradım. Zaten izliyor, okuyorsunuz. Sizi, o öyle demiş bu böyle demişlerle, artık sıkıcı hale gelen komplo teorileriyle sıkmayayım. Ama asıl meselenin halen yanına bile yaklaşmadığımızı söyleyeyim. Üstelik yıllardır aynı pilavı yediğimiz halde. Aynı aktörler 4 yıl önce de çıkmıştı Hatırlayın, 2015’te CHP bir kez daha karışmıştı. Bu kez gündem bir milletvekilinin Atatürk posterini indirmesiydi. Olayı ilk yazan yine Talat Atilla’ydı. CHP milletvekili Aylin Nazlıaka’nın bir grup vekile bunu yaptığını anlattığını iddia ediyordu. Krizi Türkiye’ye duyuran ise Sözcü yazarı Rahmi Turan oldu. 17 Aralık 2015’te Turan şunu yazıyordu: “Son olayı Türktime sitesinde Talat Atilla yazdı. Başka biri yazmış olsaydı fazla itibar etmezdim ama Talat Atilla güvenilir bir gazetecidir. Ona inanırım.” Peki, Nazlıaka durumu nasıl açıkladı? Rahmi Turan’ın 4 yıl önceki yazısından aktaralım: İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol “Aylin Nazlıaka, arkadaşı olan CHP milletvekili Bülent Kuşoğlu’na (Talat Atilla’nın sitesi Türktime’in yazarı-BT) ‘Olay doğru, ama Atatürk’ün fotoğrafını duvardan ben indirmedim. Başka bir CHP milletvekili indirdi. Ben onu ikaz ettim’ dedi ama ısrarlara rağmen o milletvekilinin adını açıklamadı.” Türkiye günlerce “kim bu milletvekili” diye tartışırken 11 Ocak 2016’da Muharrem İnce, CNN Türk’te şunu söyledi: “Meclis’in arka sıralarında oturuyordum, yanımda da genel başkan yardımcısı bir arkadaşımız vardı. Aylin Hanım geldi. Bugün ilginç bir şey yaşadığını söyledi. Bir milletvekilinin Atatürk’ün resmini duvardan indirdiğini gördüğünü, bunun yanlış olacağını, tekrar kendisinin oraya astığını söyledi.” CHP’nin aylarca tartışılmasına neden olan skandalın sonunda Nazlıaka, özetle “olmayan bir hikâyeyle partiyi güç duruma düşürmekle” suçlanarak ihraç edildi. Yazılı açıklamasında şunları söylüyordu: “Konu; benim bir milletvekili arkadaşımın Meclis’teki odasına gittiğimde Atatürk resmini görmediğimde gösterdiğim hassasiyet üzerine onun resmi geri asmasından ve benim isim vermeden bu mevzuyu iki milletvekilimizle yaptığım özel bir sohbette paylaşmamdan, bu sırada orada bulunan başka bir milletvekilinin de duymasından ibarettir.” Nazlıaka devam ediyordu: “Bu özel konuşmanın bir milletvekili tarafından basına yansıtılması sonrasında olay kasıtlı ya da kasıtsız olarak çarpıtılmıştır.” Aylin Nazlıaka’yı yakın zamanda affederek partiye geri alan CHP’nin, Nazlıaka’ya önemli bir görev vereceği de konuşuluyor. Farkında mısınız? Neredeyse bugünkü skandaldaki aktörlerin tamamının yer aldığı olay 4 yıl önce bugün benzer bir şekilde tekrar etti. MİT, Saray, ajanlar vs diye konuşuyoruz da... 4 yıl önceden anladığımız, CHP’den birilerinin aynı Talat Atilla’ya yaşananları çarpıtarak aktarmış olmasıydı. CHP Genel Merkezi ise aylarca konuşulan tuhaflığa neredeyse en son müdahale eden olarak ortaya çıkıyordu. Haliyle varsa kumpas aydınlatılamıyor, parti de tartışılmaya devam ediyordu. Bugün isyan eden Muharrem İnce o gün de isyan etmiş ve Kılıçdaroğlu’na seslenerek “Ben lider olsam, bu skandalı 15 dakikada ortaya çıkarırım” demişti. Parti içi siyaset partili siyasetin önünde Peki, neden? Krizin konuşulduğu gün etraftakilere sordum: 96 yıllık CHP’nin bugüne kadar kaç genel başkanı oldu? Kimi 15, kimi 20 dedi. En yakın tahmin bile yanına yaklaşamadı. Gerçek rakam resmi olarak 7 idi. Altan Öymen ve Hikmet Çetin gibi “ara dönem”leri çıkarırsanız 5. Kamuoyundaki algının sebebi açık: CHP son yıllarda sürekli genel başkanların tartışıldığı ancak pek de değişmediği parti. Ancak yaşanan bir dönüşüm bu işi başka bir hale çevirdi. Atatürk de Cumhurbaşkanı olmasına rağmen CHP Genel Başkanlığı’nı bırakmamıştı. Üstelik kendisine “CHP’yi bırak, Cumhurbaşkanı kal” baskısına rağmen. Konu, başbakanlık gibi güçlü bir mevki olduğunda sırtını dönen Atatürk, neden CHP Genel Başkanlığı’ndan vazgeçmedi? Hatta gerekirse Cumhurbaşkanlığı’nı bırakacağını ancak CHP’yi bırakmayacağını söyledi. Bunun yanıtı açık. Atatürk, Türk devrimini CHP aracılığıyla yaptı. Cumhuriyetin kuruluşunun tüm duraklarına bakın. Saltanatın ve hilafetin kaldırılmasından sosyal reformlara kadar tamamı Millet Meclisi’nin kararıdır. Hayali çok partili düzen olmasına rağmen, Atatürk CHP’yi bir devrim, bir rejim, bir düzen kurucu parti olarak yarattı. Partinin logosundaki 6 ok, Türk devriminin ilkelerini temsil ediyordu. Son yıllarda AKP’nin ittifakları eliyle yarattığı düzen, CHP’yi bu kimliğinden hızla kopardı. AKP devletin eski kurumlarını dağıtarak bir tür yeni devlet partisi olurken, CHP varlığını “AKP karşıtlığı” ile sınırlandırdı. CHP’nin kurucusu olduğu düzenin hesaplaştığı birçok akım da CHP’de siyaset yapmaya başladı. Kurulları, kurumları, karar mekanizmaları belirsizleşen, parti olmayan parti olan CHP’de siyaset bir tür gruplar koalisyonuna dönüştü. Parti içi ayak kaydırmalar, operasyonlarla tasfiyeler, ülke siyasetinin önüne geçti. Tabii kaçınılmaz olan da oldu, altı ok arkaikleştirildi, kurucu değerler fon müziğinden ibaret kaldı. Politika sadece “kaç belediye başkanlığı, kaç vekillik” ile tanımlanır oldu. Oysa örneğin İsmet İnönü döneminde CHP, muhalefette olmasına rağmen kurucu parti olmayı ısrarla sürdürmüştü. Her seferinde “günah keçileri”ni uçurumdan atmadan önce, mahalle derneklerinde bile görülmeyen krizleri üreten bu dönüşümü konuşmak gerekmez mi?",https://www.cumhuriyet.com.tr/yazarlar/baris-terkoglu/chpdeki-gunahk%C3%A2r-keci-1704733
Barış Terkoğlu,Cinci hocanın kandırdığı CHP’li,09 Eylül 2019 Pazartesi,"Sanki kapı açıldı. Bir yeni dünyaya geçtik. İktidarın ortasında bir tarikat vazosu vardı. Bir kez daha “dokunan yanar” diyorlardı. Oysa tartışılması gereken her mesele tarihin rahmine zamanında düşer. Toplumun aydın sınıfı ise doğumu çabuklaştırır. Şimdi televizyonlarda reklam aralarında bile şeyhler konuşuluyor. İsmail Saymaz’ın “Şehvetiye Tarikatı” kitabı, şeyhler ve hocalar düzenine dokunan son eser olarak önümüzde duruyor. Türkiye’deki 30 tarikat silsilesi, bunlara bağlı 400 civarında kol, 445 tekke, 800 medrese ve bunlarla irtibatlı yaklaşık 3 milyon insanın içinden “sıra dışı” görünen, ama alıştığımız haliyle artık “sıradanlaşan” örnekleri ele alıyor. “Ben Veysel Karani’yim” diye hâkimleri bile dolandıran reenkarnasyoncu hocadan, sahte yatır inşa ederek dergâh kuran Recep Küçük’e, müritlerini badeleyen Uğur Korunmaz’dan, Suffe Derneği ile örgütlenerek kitlelere ulaşan çocuk istismarcısı şeyhe her biri çarpıcı din istismarı hikâyesi önümüze bir fotoğraf koyuyor. Tarikatlara tepeden değil de sokak arasından bakınca bir gerçek daha yüzümüze çarpıyor. Şeyhler ve hocalar din perdesi altında siyasi, ekonomik ya da cinsel çıkarlarını büyütüyor da sıradan yurttaşı tarikat kapısına ne götürüyor? Kimi yoksulluktan kurtulmak, kimi iş bulmak, kimi sağlık sorununu çözmek, kimi zengin olmak için hocaların peşinden gidiyor. Kutsal buyrukları bir ömür takip edip öte dünyayı kazanmak yerine, şeyhe tutunup kolay yoldan sırat köprüsünü geçmek, cenneti şeyhin avcunda bir vaat haline dönüştürüyor. Haliyle çıkar, çıkar, daha çok çıkar döndürülen çarkı özetliyor. Abdulaziz Yazar, hem 2002’de hem 2007’de CHP’den milletvekili seçilmiş, eski bir belediye başkanı. Hatırı sayılır bir zenginliğe sahip Yazar, 2012 yılında evlerinden birini satışa çıkardığında karşısına “Nevzat Hoca” denilen Nevzat Açıkgöz’ün adamları çıktı. Görüştükleri gün Kuran okumayı bitiren “Nevzat Hoca”, misafirine okunmuş kahve ve şerbet ikram ettikten sonra anlatmaya başladı: “Allah’ın çok sevdiği kulusunuz. İnsanlara çok yardım etmişsiniz. Allah size yeraltı aslanlarıyla hediye gönderdi. Evinizin altı tonlarca altınla dolu.” Sohbet bitti. Herkes bu sırrı tutmak için Kuran’a el bastı. Üçer kez Fatiha okundu. Altını hoca ve adamlarıyla paylaşacak Yazar, hemen satılık ilanını indirdi. Ertesi günü Yazar’ın evinin bahçesinde mumların aydınlattığı bir çukur, “Nevzat Hoca”nın elinde çukurdan çıkardığını söylediği altın liralar vardı. Devamının çıkarılması için 320 gram özel bir bahur (tütsü) lazımdı. Nevzat Hoca, bahurun 320 bin dolar olduğunu, 170 binini Yazar’dan alacaklarını söyledi. Eski CHP’li vekil parayı bir güzel verdi. Yetmedi... Altın küplerini yıkamak için Suriye’den de gasil getirilmeliydi. Fiyatı 470 bin dolardı. Yazar’ın payına 350 bin dolar düşüyordu. Yetmedi... Ender bulunan bir bahur ve Suriyeli bir hoca altını vermemek için direnen cinlerle mücadele için getirilecekti. 570 bin dolar tutuyordu, Yazar’dan 400 bin dolar alındı. “Suriyeli Hoca” diye tanıtılan kişi eve girdikten sonra olanları Yazar şöyle anlatıyor: “İki dakika sonra ‘Allahuekber’ diye bağırdı. Arapça ‘bana vurmayın’ diyordu. Nevzat Hoca ‘eyvah vuruldu’ dedi. Üçümüz birbirimizin elinden tuttuk. Sürekli Fatiha okuyorduk. Suriyeli hoca aşağıya indi. Sendeliyor, düşmemek için duvardan tutuyordu. Yanımıza geldi ve yere düştü. Nevzat Hoca ‘adamı cinler öldürdü’ dedi.” “Suriyeli hoca” diye tanıttıkları adam da ölmüş bir de para isteyen ailesi ortaya çıkmıştı. Evindeki altınları cinlerden kurtarmak için satın alınması gereken bahur bahanesiyle Yazar’dan bir kez 500 bin dolar, bir kez 100 bin dolar alındı. “Nevzat Hoca”nın peşine takılan eski CHP’li vekil üç ayda 1 milyon 520 bin doları Nevzat Açıkgöz’ün eline saymıştı. CHP’li Yazar’ın aklı başına Açıkgöz’ü lüks bir ciple görünce geldi. Mahkeme süreçlerinde her şeyin bir mizansen olduğu neyse ki anlaşıldı. “Suriyeli Hoca” diye tanıttıkları sözde ölmüş adam, Arapça bilen işsiz bir vatandaştı. “Nevzat Hoca” ve adamlarına 20’şer yıl 5’er ay hapis ve 245 bin lira para cezası veren mahkeme kararında şunlar yazıyordu: “Cinleri etkisiz hale getirme ve küpten altın çıkarma için dua okuma gibi hususların dini inanç ve duygulara ilişkin olduğu, bu duyguların istismar edilerek irade özgürlüklerinin baskı altına alınması suretiyle sanıklara para vermelerinde etkili olduğu anlaşıldığından...” Şehvetiye Tarikatı kitabında sonu mahkemede biten hikâyelerden sadece biri bu. Mağdurunun Türkiye’nin laikliği en çok tartıştığı 2002-2011 aralığında CHP’de milletvekilliği yapmış olması hikâyeyi daha ilgi çekici kılıyor. “Şeyh” ya da “hoca” diye bilinenlerin adının başına “sahte” lafı yıllarca süren düzenleri yıkıldığı zaman ekleniyor. Tarikatlar denetlenebilir mi? İsmail Saymaz’ın “neoliberal politikaların rıza üretim merkezi” diye tanımladığı ve “merdiven altı oluşumların ve sahte şeyhlerin dölyatağına dönüştü” dediği tarikat düzenine çözüm konusunda farklı şeyler düşünüyorum. Saymaz, iyi niyetli bir çözüm olarak, vakıf çevresinde dinsel eğitim ile sınırlandırılan tarikat oluşumlarının Vakıflar Genel Müdürlüğü ve Diyanet İşleri Başkanlığı tarafından denetlenmesini savunuyor. Ben ise bunun hem çözüm olmadığını hem de imkânsız olduğunu düşünüyorum. Tarikatların kendileri hakkında ne söylediklerine değil, gerçekte ne olduklarına bakarsanız; Türkiye’de ne dinsel eğitim ile sınırlanmayı ve denetlenmeyi kabul edecek bir tarikat var ne de bunları denetleyebilecek bir Diyanet. Tekke ve Zaviyeler Kanunu’nu tam anlamıyla uygulayarak, Tanrı ile kul arasında bir vesayet kurumu olan tarikatları tümüyle ortadan kaldırmak, zor gibi görünen kolay ve gerçekçi çözüm. Zaten halihazırda devlet; Fethullah, Adnan Oktar ya da Furkan Vakfı cemaatlerini fiilen yasaklamış değil mi? Türkiye, kamu düzenini akla dayandırmadıkça, sosyal adalete ve eşitliğe dayalı bir sistemi yerleşik kılmadıkça, çocuğunu okutmak isteyen AKP’li yoksul bir vatandaş ya da daha zengin olmak isteyen bir CHP milletvekili şeyh-hoca düzeninin kurbanı olacak. Mahkemeler “din istismarı”nı kayıtlara geçirirken, din istismarlarını tespit ettiği kurumlar yaşamaya devam edecek. Köylerindeki sahte yatıra kurulmuş dergâhta işlenen günahları öğrenince dergâhı da sahte yatırı da kazma kürekle yıkan Balıkesir Gökköylüler bize örnek olsun. Şimdi bir kapı açıldı, bir vazo kırıldı, ayaklarımız kanasa da yürümeye devam edelim.",https://www.cumhuriyet.com.tr/yazarlar/baris-terkoglu/cinci-hocanin-kandirdigi-chpli-1570510
Barış Terkoğlu,‘Milli Ordu’ yerine ‘Hükümet Ordusu’,12 Ağustos 2019 Pazartesi,"Kullanırız ama pek bilmeyiz. “Şerh” sözünü Arapçadan aldık. Nişanyan’ın etimoloji sözlüğünde ilk anlamı için “açma, yarıp içini çıkarma”, ikincisi için “açıklama, yorumlama” yazıyor. İki anlam aslında birbirine bağlanıyor. Diyanet’in İslam Ansiklopedisi’nden “kesilen hayvanların iç organlarına bakarak yorum yapma”nın İslam’dan da eski bir fal geleneği olduğunu öğreniyoruz. “Şerh”i en çok ağustos ve aralık aylarında duyardık. Sebebi var. AKP, 2002 yılının kasım ayında iktidara geldi. Bir ay sonra Yüksek Askeri Şûra’yı (YAŞ) taze başbakan Abdullah Gül yönetiyordu. Bir ilk oldu. Cemaat mensubu subayların ihracına dönemin başbakanı Abdullah Gül ve savunma bakanı Vecdi Gönül itiraz etti. Sonuç, oyçokluğu ile belirleniyordu. Şûra’da 15 asker ve 2 hükümet üyesi vardı. Eller kalktı. Askerler kazandı. Gül, karara şerh düştü. Erdoğan, Gül’ün demokratik hakkını kullandığını belirterek “kurallara uygun” dedi. O YAŞ’tan 6 yıl sonra Ergenekon kumpasına atılan o “şerh” için General Tuncer Kılınç, “hükümetin TSK’ye ilk meydan okuması ve ilk yumruğudur” diyecekti. “Şerh”, TSK’nin kurumsal teamülleri ile AKP-FETÖ ittifakının hedeflerinin karşılaşmasıydı. “Zamanı gelecek” mesajıydı. YAŞ’lar yıllarca hep “şerh”li geçti. Şimdi soruyoruz ya... FETÖ ile mücadelede öne çıkan Cihat Yaycı ya da Mehmet Yüzbaşıoğlu neden terfi edemedi? “Afrin kahramanı” olarak tanıtılan İsmail Metin Temel ile çalışan Hakan Atınç, Mustafa Barut ve Erdal Şener neden emekli edildi? Kumpas davalarında hedef alınan Celalettin Bacanlı ve Sırrı Yılmaz gibi generaller ya da Bülent Olcay, Berker Emre Tok, Cemalettin Bozdağ, Şafak Duruer gibi amiraller neden gönderildi? Hepsi bir buçuk saatte biten YAŞ’tan sonra hâlâ asıl meseleyi konuşmuyoruz. YAŞ adım adım partileşti 15 Temmuz’dan sonra 150 civarında general ve amiral FETÖ gerekçesiyle ihraç edildi. Hükümet ise bunu gerekçe göstererek TSK’nin teamüllerine dayanan kuralları değiştirdi. Darbe öncesinde 1612 Sayılı YAŞ Kanunu’nun 2. maddesi şöyleydi: “YAŞ üyeleri; Başbakan, Genelkurmay Başkanı, Milli Savunma Bakanı, Kuvvet Komutanları, Ordu Komutanları, Jandarma Genel Komutanı, Donanma Komutam ile Silahlı Kuvvetler kadrolarında bulunan orgeneral ve oramirallerdir...” Bu, 15 şûra üyesinden 13’ünün asker olması anlamına geliyordu. Kontrol askerlerdeydi. Erdoğan, 15 Temmuz darbe girişiminden sadece 10 gün sonra, yani 25 Temmuz 2016’da, yayımladığı 669 sayılı KHK ile kuralı şöyle değiştirdi: “YAŞ üyeleri; Başbakan, Genelkurmay Başkanı, Başbakan Yardımcıları (5 kişi), Adalet Bakanı, Dışişleri Bakanı, İçişleri Bakanı ve Milli Savunma Bakanı ile Kuvvet Komutanlarıdır.” Bu; 10 hükümet üyesine karşılık 5 asker demekti. 15 Temmuz 2018 tarihli kararnameyle YAŞ’ın yapısı yeniden düzenlendi. Buna göre YAŞ üyeleri: Cumhurbaşkanı yardımcıları, Adalet Bakanı, Dışişleri Bakanı, İçişleri Bakanı, Hazine ve Maliye Bakanı, Milli Eğitim Bakanı, Milli Savunma Bakanı ve Genelkurmay Başkanı ile Kuvvet Komutanları oldu. Cumhurbaşkanı ise “gerekli gördüğü hallerde” toplantıya katılıyor. Yeni düzenleme ile Cumhurbaşkanı dışında YAŞ, 7 hükümet üyesi ve 4 asker üye haline geldi. Yetmedi... Terfileri belirleyen 926 sayılı Türk Silahlı Kuvvetleri Personel Kanunu’nun 49. maddesi daha önce “Genelkurmay Başkanının teklifi ve Yüksek Askeri Şûra’nın üçte iki çoğunluğunun kararı ile...” şeklindeydi. 1 Aralık 2018 tarihinde kabul edilen 681 sayılı KHK ile “Genelkurmay Başkanlığı’nın görüşü alınarak Milli Savunma Bakanı’nın teklifi üzerine Yüksek Askeri Şûra’nın üçte iki çoğunluğunun kararı ile...” olarak değiştirildi. Bu, TSK’deki terfi sisteminin tek hâkiminin hükümet olması demek. Artık bakan teklif ediyor, diğer hükümet üyeleri el kaldırıyor, askerler uygun bulmasa da terfi kararları alınıyor. TSK’nin geleceğinde Maliye Bakanı Damat’ın oyu önemli, 40 yıl asker üniforması giymiş orgeneralin görüşü önemsiz hale geldi. Askerler ne düşünürse düşünsün, ordunun teamülleri ne olursa olsun, hükümet kendi istediği orduyu kuruyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol ‘Bankamatik memurunu seçtiler’ Durumu sorduğum eski Askeri Hâkim Ahmet Zeki Üçok, ordunun kritik isimlerinin tasfiyesini “TSK’nin ihtiyaçları ile hükümetin kendilerini güvende hissettirecek kişilerin örtüşmediğinin göstergesi. Hükümet kendini güvende hissetme tercihini üstün kıldı” sözleriyle değerlendiriyor. Gelinen noktayı da şu çarpıcı örnekle anlatıyor: “2 yıldır kadro kuruluş yönergesi olmadığı için herhangi bir faaliyette bulunamayan, adeta bankamatik memuru gibi çalışan bir albayın; Kara Kuvvetleri Komutanlığı’nda FETÖ ile mücadeleyi neredeyse tek başına sırtlayan ve askeri yargıyı FETÖ üyelerinden temizleyen bir başka albayın yerine terfi ettirilmesini de aynı refleksin neticesi olarak değerlendiriyorum.” Üçok, YAŞ’taki terfilerde askeri hiçe sayan düzenlemeyi doğru bulmadığı gibi yeni bir model öneriyor: “YAŞ’ın bu yapısı mutlaka değiştirilmelidir. YAŞ’taki asker üye sayısı en az 5 ve üzeri olmalıdır ki ‘üçte iki oranı’nın içerisinde yer alabilsinler. Bu çözüm, askerler ve hükümet üyeleri arasında uzlaşmayı sağlayacaktır.” Açık ki bugünkü terfi düzeni “Milli Ordu” yerine “Hükümet’in Ordusu” algısını resmen yerleştiriyor. Genelkurmay çatı iddianamesi ek klasörlerinde, haksız olmadığımızı gösteren ilginç bir belgeyi gazeteci Müyesser Yıldız ortaya çıkarmıştı. Genelkurmay Personel Başkanlığı’nın YAŞ çalışmaları arasındaki “bilgi notu dosyası”nda “çeşitli kaynaklar”ın amiral ve generallerle ilgili tespitleri not edilmişti. Bir asker için “Reis düşmanı” yazarken, bir başkası için “terfi etmeli, hükümet yanlısı, eşi türbanlı” ifadeleri yer alıyordu. Okullarda çocuklara Balkanlar’ın kaybedilişini “ordunun siyasallaşması” ile açıklıyoruz. Sonra neredeyse binlerce yıla dayanan ordu geleneğini bir kararnameyle bozarak hükümetleştiriyoruz. İktidara kurban ettiğimiz TSK’nin geleceği konusunda, askere “sana sormadık” diyoruz. Umut edelim, bu dönemin muhasebesine de bir başka hezimet sebep olmasın. Her “şerh” çok güzel olmadı ama belki de her “şerh”te bir hayır vardı...",https://www.cumhuriyet.com.tr/yazarlar/baris-terkoglu/milli-ordu-yerine-hukumet-ordusu-1530320
Barış Terkoğlu,Tunç Soyer’in yaptığı dans anlatıldığı gibi değil,03 Ekim 2019 Perşembe,"<video:1609967> Günler önceden aldığınız davetiyeyi cebinize koydunuz. Özel günlere sakladığınız hafif beli sıkan takımlarınızı giydiniz. Gelin ile damada takınızı taktınız. Kıpır kıpır bir şarkı başladı. Beklediğiniz oldu, biri kolunuzdan tutup piste çekti. “Ben hiç bilmem” diyerek başlayıp “ne kurtlarımızı döktük” diye bitirdiniz. İşte şimdi yandınız. İktidarın zabıtalarına yakalandınız. Biliyorum, geç kaldım. Memleket meseleleri magazine ancak izin verdi. Tunç Soyer’in 9 Eylül’de, İzmir’in kurtuluşu gecesinde yaptığı danstan söz ediyorum. Taraf gazetesi kariyerini AKP’de vekillikle sürdüren Markar Esayan “200 yıllık acul Batıcılaşma hikâyemizin bütün paçozluğunu özetleyen bir sahne” diye tepki gösterdi dansa. İstanbul’un “cesur” barlarında “her zamankinden mi” diye karşılanan Işıkçılar cemaatinin yazarı ise “pala bıyıklı yardımcılarıyla erkek erkeğe yaptıkları tuhaf, yapay, ürpertici derecede kitcsh dans” diye yazdı. Oysa dans meselesi pek de anlattıkları gibi değil... Metin Ersoy Kore'de askerken. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Açık denizlere yol alan ‘ah o gemi’ Soyer, dans ederken çalan müziğe dikkat ettiniz mi? “Ah o gemide ben de olsaydım, açık denizlere yol alsaydım” diyordu. Ritmi biliyorsunuz, o sırada ayaktaysanız kendiliğinden sallanmaya başlarsınız. Ama pek düşünmezsiniz; o gemi nedir, nereye gider acaba? Şarkıyı yaratan Metin Ersoy’un biyografisi yakın zamanda basıldı. (Mona Yayınları) Kökü Arap dünyasına uzanan dindar bir anne ile Sirkeci’de aileden saatçilik yapan bir babanın oğlu Metin Ersoy. “Doğanın sesi” dediği müziğe düşkünlüğü küçük yaşta başladı. Fatih’te Gelenbevi Ortaokulu’nda yaşadığı “eski Türkiye güzelliği”ni şöyle anlatıyor: “Rıza Bediz diye bir müdürümüz vardı orada. Rıza Bediz, benim müziğe olan yeteneğimi anlamıştı. O zamanlar hem sabah hem de öğleden sonra yemek saatlerimiz vardı. Rıza Hoca, klasik müzik plakları getirmişti okula, başlardı çalmaya. Chopin, Beethoven, Mozart, Rahmaninov, Çaykovski plakları...” 17 yaşında Ses Tiyatrosu’nun açtığı sınavı Fikret Hakan’la birlikte kazanan 3 kişiden biridir. Hem bale hem koro eğitimi alır. “Müziğimi, dans ve tiyatro ile birleştirip izah ettim insanlara” diye anlatacaktı faydasını. 19 yaşında Erol Büyükburç’la birlikte girdiği sınavla konservatuvara girdi. Cemal Reşit Rey’in de olduğu heyetin önünde “ben arya söylemeyeceğim, operacı olmak istemiyorum” dedikten sonra Dean Martin’in “You belong to me (sen bana aitsin)” şarkısını söyledi ve kazandı. Kore gemisinde tutulan günlük. Sevgilisinin peşinden giderek evi terk eden babasının onu bir süre kolejde okutması, hayatını başka yönde değiştirmişti. 1950’de Adnan Menderes’in Amerika’ya pazarladığı ilk şey Türk ordusuydu. Günlüğü 23 sente mal olduğu açıklanan Türk askeri, hükümet kararıyla Amerikan çıkarları için Kore’ye gönderildi. 1952’de NATO’ya resmen üyelik, İzmir’de yine bir eylül günü NATO Karargâhı’nın kurulması Menderes’in tercihlerinin sonucuydu. Metin Ersoy, 1957’de Kore’ye gönderilen, görevi çevirmen olan teğmenlerden biriydi. Ersoy’un hayatını İzmir’den Kore’ye giden o gemi değiştirdi: “Bir gemiye bindim bir gün. Hayatımın en ilginç yolculuğuna giden gemiye.” Karayip müziği nasıl Türkiye’ye geldi? Amerika’nın da Türkiye’nin de Kore’ye gönderdikleri halk çocuklarıydı. Kimi siyahi, kimi Latin, kimi Asyalı... Yüzlercesi aynı gemide, emperyalistlerin çıkarları için ölmeye gidiyorlardı. 1957 yılının yazında bir ay süren yolculukta birbirleriyle paylaşabildikleri tek şey şarkılardı: “Gemideyken farklı köklerden, renklerden ve kültürlerden birçok insanla arkadaş olduk. Birbirimize, çoğu zaman fark etmeden çok şey öğrettik. Gemideki siyahi personel beni Harry Belafonte’ye benzetirdi mesela. Yanmıştım güneşten, iyice bronzlaşmıştım.” Siyahi Belafonte, ABD’nin karşı kıyılarının, Karayiplerin müziğini yapıyordu. Acılar içinde yaşayan yoksullar, insanın kanını kaynatan ezgilerle, danslarla “başka bir dünya”ya geçiyordu. O dansa ve müziğe “Kalipso” diyorlardı. ABD’de siyahlarla beyazların eşitliğini savunan, televizyona bir beyaz kadının elini tutarak çıkma cesaretini gösteren Belafonte, en meşhur sesiydi. Ersoy, ilk kez o gemide dinledi. Yıllarca Belafonte’nin plaklarını topladı. Şarkılarını ezberledi. Deniz kokan, Latin esintili müziği Türkiye’ye taşıdı. Türkçe Kalipso tarzı şarkılar yaptı. 1970’de yayımlanan “vakit yok gemi kalkıyor artık” Türkiye’de en popüler şarkı oldu. Bir şiir dizesinden çıkmıştı, ama o geminin hatırasını taşıyordu. İsmet İnönü'nün kamuoyu önünde söylediği şarkı. Şehidi bırakıp alışverişe giden imam “Çok şey öğrendi” dedik. Yalnız Amerikalılardan değil imamlardan da. Kitaptaki sayısız anısı içerisinde benim unutamadığım biri var. Kore’de şehit olan iki askeri şehitliğe götüren yolculukta, ucuz ticaret bölgesi PX’ten geçerken yaşadıklarını şöyle anlatıyor: “Trene bindik tepemizde cenazelerle. İndik şehre. Şehitliğe gitmemiz lazım. İmam ne dese beğenirsiniz? ‘Cenazeleri garda bırakalım’ diyor bana. ‘O neden’ diye sordum, anladım amacını. ‘PX’e gidelim’ dedi. (...) Şehidi olan bir imam bunu yapar mı? Döndüm imama, ben de başladım konuşmaya. ‘Bak benim annem beş vakit namazında, bana dürüstlüğü öğretti. Buraya iki genç çocuğu gömmeye geldim ben. Önce onları defnedeceğiz.’ ” İmamla yaşadıkları şehitleri emanete bırakıp alışverişe gitme kavgası büyüyünce Teğmen Metin Ersoy silahına davranır. Ölümle tehdit ederek imamı şehitliğe götürür. Adını bilmedikleri topraklarda son kez dünyayı gören silah arkadaşlarını elleriyle gömer. Şimdi... Bizim 200 yıllık Batılılaşma tarihimizde Nâzım Hikmet’in “ucuzdur vardır illeti” dediği Türk askerini Amerikan çıkarları için Kore’ye gönderenler onlar. NATO üsleriyle, silahlarıyla vatanı donatanlar onlar. Gönderildikleri ölüm gemilerinden başka halkların seslerini bizim topraklarımıza taşımak, dinlemek, dans etmek, “aculluk ve paçozluk” öyle mi? Ne diyordu o şarkıda Metin Ersoy: Sormuyor musun kendi kendine, dünyada her şey dengi dengine...",https://www.cumhuriyet.com.tr/yazarlar/baris-terkoglu/tunc-soyerin-yaptigi-dans-anlatildigi-gibi-degil-1709029
Barış Terkoğlu,AKP’li Z.D. neden ölmek istedi?,05 Eylül 2019 Perşembe,"“Muz Balığı İçin Mükemmel Bir Gün”, J. D. Salinger’in unutulmaz öyküsü. Hikâyeyi küçük Sybil’e anlatan, savaştan yeni dönmüş Seymour Glass. Muz balıkları, denizin dibinde küçücük delikten geçerek muzları yiyor. Açlığı dindirecek muzlar ile öyle şişiyorlar ki bir daha delikten çıkamıyor ve hapsolup ölüyorlar. Hikâyenin sonunda Seymour’un da muz balığı olduğunu görüyoruz. Kendi şakağına silahı dayayarak tetiği çekiyor. Muz balıkları gerçekten yaşadı mı? Muz balıkları, 2. Dünya Savaşı’ndan çıkan Amerikan toplumunun kendini uçuruma sürüklediği sistemi anlatıyor. Ama belki de yedikleriyle zehirlenenlerin öyküsü hep birbirine benziyor. Sorsanız, onlar gelmeden önce ahlaksız bir toplum vardı. Her şey İslamcı güvercinin ağzında getirdiği tohumla yeşermişti. Yedikçe arınacaktık. Şimdi yedikçe ölüyoruz. 2012-15 arasında tecavüz hükümlülerinin 23 katına çıktığı bir ülkeyi, mahkemeye düşebilen haliyle geçen yıl günde 50 çocuğun istismar edildiği toprakları, muhafazakârlık neden temizleyemiyor? AKP’li başkanın tecavüzü Kimi haberlerde AKP üzerinden yer aldı. Oysa D. şehrinde yaşayan Z.D’nin, sonu intihar girişimiyle biten öyküsü bize bir kez daha düşündürmeyecek mi? Z.D., AKP’ye üye olduğunda 19 yaşında bir kızdı. Muhazafakâr dayısı onu daha ahlaklı bir genç olması için elinden tutup partiye götürmüştü. 7 yıl “kutlu dava” için çalıştı. 14 Aralık 2014 tarihinde 26 yaşındayken D. şehrinin merkez ilçe yönetimine girdi. Birlikte görev yapacağı Başkan D.A’yı ağabey gibi görüyordu. 2015 yılının mart ayında, Başkan D.A., Sapanca’da partinin bir toplantısı olduğunu söyleyerek Z.D’yi çağırdı. Söylediği programa göre arabayla gidecekler, o gece de A. Oteli’nde kalacaklardı. Z.D. ve D.A. Sapanca’ya doğru yola çıktı. D.A., yolda Z.D’ye alkolsüz bir içecek ikram etti. Z.D. içtikten sonra fenalaştı. D.A. onu kalacakları A. Oteli’ne götürdü. Z.D. sonrasını şöyle anlatıyor: “Giriş katta bir odaya geçtik. Ben banyoya geçtim, kusmaya başladım. Kendisi bana yaklaştı. Ben yardım edeceğini zannediyordum. Sarıldığını hatırlıyorum. Sabah uyandığımda üzerimin çıplak olduğunu ve aynı yatakta kaldığımızı gördüm. Cinsel ilişki yaşadığımız anı hatırlamıyorum.” Z.D., söylediğine göre o güne kadar ağabey gibi davranan D.A’nın tecavüzüne uğramıştı. Konuşması hiç de kolay değildi. “Kimseye anlatma”, “senin için daha kötü olur”, “ben güçlüyüm, sana sahip çıkarım”, “seni işe yerleştiririm”ler başlamıştı. Belki de “rızası var” deyip kapatacaklar. Oysa D.A., yoksulluk çeken Z.D’nin üzerinde kurduğu baskı ile artık onunla herhangi bir direnişle karşılaşmadan ilişki kuruyordu. Otobid ile ücretsiz ekspertiz Otobid Fiyatı Gör Bir odada iki kadın iki erkek 2015 yılı nisan ayında, parti Ankara’da milletvekili adaylarını açıklayacaktı. D.A., Z.D’yi arabayla aldı. Bu kez araçta D.A’nın arkadaşı İ.C. de vardı. İ.C. arabayı kullanırken arka koltukta D.A., Z.D’yi cinsel ilişkiye zorluyordu. Ankara’ya geldiklerinde aralarına Z.D’nin kadın üniversite arkadaşlarından biri daha katıldı. Z.D. o günü savcıya şöyle anlattı: “Hep birlikte bir alkollü mekânda yemek yedik. Alkol aldıktan sonra beraber otele geçtik. İki oda tutulmuştu. Ancak hepimiz aynı odada zorla birlikte kaldık. D.A ile İ.C, ben ve arkadaşım Y. ile cinsel ilişkiye girdi. İ.C. benimle de ilişkiye girdi. Ben karşı koymadım çünkü korkmaktaydım.” Z.D. artık D.A. ve onun arkadaşlarına teslim olmuştu. Kâh Kıbrıs’ta bir otelde kâh D. şehrinde bir pansiyonda ilişki sürüyordu. Ankara’da bir ev tutulmuş, Z.D. parti toplantısı bahanesiyle D. şehrinden alınıp bu eve götürülüyordu. Z.D. sözlerini sürdürüyor: “Ankara’daki eve H.K., S.M., M.Y. ve adını hatırlamadığım şahıslar her gittiklerinde beni de çağırdılar. Ben istemediysem de ‘gel diyorsak geleceksin’ diyerek beni de götürdüler. Bu evde birden fazla kez hatırlayamadığım tarihlerde bu şahıslarla cinsel ilişkiye girdim.” Z.D. intihar etmek istedi Baskı altına aldıkları Z.D. ile toplu ilişkileri kimi işyerinde kimi bir depoda sürdü. Z.D. 5 yıllık cehennemin sonunda “yeter” diyecek noktaya gelmişti. 2019 yılının mayıs ayında yaşadığı o günü ağlayarak şöyle anlatıyor: “D.A. beni işyerimden aldı. Beni ellemeye kalktı. Direndim ancak bilmediğim bir yerde durdu. Beni darp etmeye başladı. Bağırmaya başlayınca beni eve bıraktı.” Z.D. o gün şiş gözlerle eve girdi. Bir süredir kullandığı depresyon ilacının şişesini açtı. Kafasına dikti. Bir süre sonra kendisinden geçti, kusmaya başladı. Anne ve babasına anlatamadı. Kendisine gelince başından geçenleri anlattığı ilk kişi yine dayısıydı. 12 yıl önce 19 yaşındaki yeğenini “kutlu dava” için parti binasına götüren Dayı A.Ö., bu kez 22 Ağustos günü yeğeninin elinden tutup savcılığa götürmüştü. Hayır, yanlış anlamayın, “bu olaylar bir tek AKP’de ya da muhafazakâr camiada yaşanıyor” demiyorum. Aksine, kadına ve çocuğa karşı işlenen suçlar bir toplumsal krize işaret ediyor. Her şey başka olsaydı, Z.D’nin bir sevdası olacak, cesaretleri yeterse muhazakâr D. şehrinin sokaklarında el ele yürüyeceklerdi. Ancak Z.D’yi o gün belki de “akıllı olun” diye uyaracak kişiler, başına felaket geldikten sonra kırılan kolun yeni oldu. Yetmedi, uğradığı istismarın ardından “bize de” dediler. Muhafazakâr düzen, yarattığı kutsal ve yasak sistemiyle sapkınlıkları büyütüyor. Öte yandan Z.D. gibi mağdurlar çığlık atacakları zaman şal gibi tacizin ya da tecavüzün üstünü örtüyor. Ayıpla, günahla, sana ne derlerle “sus” işareti yapıyor. Türkiye, sokakta, evde ya da AKP binasında kadınlara karşı işlenen suçların cehennemi haline geliyor. Sonunda kendince tarif ettiği ülkülerle yola çıkan İslamcı kuşak, salasını okutmadığı neslin yasını bile tutturmuyor. Sahi son dönemde ardı ardına içerden yükselen “bu dava artık bitti” sözleri tesadüf mü sanıyorsunuz? Yıkılan kolonların sesi içerden de duyuluyor. Olan ise Z.D. gibi çocuklarımızın kaybolan hayallerine oluyor. Bu dönem geçip gittiğinde denizlerin dibinden muz balıklarını kim toplayacak?",https://www.cumhuriyet.com.tr/yazarlar/baris-terkoglu/akpli-zd-neden-olmek-istedi-1564982
Barış Terkoğlu,Şirin Ünal çok ‘şanslı’ bir adam,07 Ekim 2019 Pazartesi,"Biz açıklayamadıklarımıza hep şans mı diyoruz? Hayata iz bırakan beklenmedik karşılaşmalarda, kazalardan sürpriz kurtuluşlarda ya da aklımızın almadığı tesadüflerde hep kolaya mı kaçıyoruz? Türkiye, günlerdir 23 yaşındaki bir genç kızın ölümünü konuşuyor. Özbekistan’da başlayan hayat çizgisi, AKP milletvekili Şirin Ünal’ın evinde, göğsüne giren kurşunla son buldu. O günden sonra sanki birileri el çabukluğu ile yaşananların üstünü örtmeye çalışıyor. Öyle görünüyor ki Şirin Ünal, bu ölüm hikâyesinden hakkınca sorgulanamadan çıkacak. Yine “Şirin Ünal şansı” mı demeli? Bilmiyorum. Ama “Şirin Ünal çok ‘şanslı’ bir adam” demekten kendimi alamıyorum. Adı hiç geçmedi Neden mi? Mesela “AKP’den milletvekili olan ilk emekli general” unvanına sahip olduğu için “şanslı”. Üstelik 30 Ağustos 2010’daki emekliliğinin üzerinden bir yıl geçmeden bunu “becerebildiği” için “şanslı”. Kolay değil, dönem askerlerin hapishanelere kapatıldığı dönemdi. İrtica nedeniyle TSK’den atılan ve sonrasında kumpasları destekleyen bazı eski askerlerin, AKP’ye Ünal için aracılık ettiği konuşuluyordu. Sadece bu kadar mı? TSK ile AKP arasındaki ilişkiler koca bir soru işaretiyken, 2003 yılında, iktidarla uyumlu çalışan Genelkurmay Başkanı Hilmi Özkök’ün sağlık sorunlarından bahsediliyor, hatta görevi bırakabileceğinden söz ediliyordu. Özkök, tam da bu dönemde bir F-16’ya binip “iyiyim” mesajı verdi. Özkök’ün “uçmak” için seçtiği uçağın pilotu “şanslı” Şirin Ünal’dı. Genelkurmay Askeri Tarih ve Stratejik Etüt Başkanlığı’na (ATESE) bağlı Stratejik Araştırmalar Merkezi (SAREM) 2006’da “Türkiye’de Misyonerlik Faaliyetleri” konulu iki konferans gerçekleştirdi. Bu iki konferansın da konuşmacısı, Sevgi Erenerol’du. Erenerol, ikinci konferansını 20 Kasım 2006’da Hava Kuvvetleri Komutanlığı’nda verdi. O tarihte, Hava Kuvvetleri Harekât Başkanı Hava Pilot Tümgeneral Şirin Ünal’dı. Ünal, Sevgi Erenerol’a bir de plaket verdi. “Şans” nerede? Ergenekon davalarında misyonerlik karşıtı çalışmalar yapan ne kadar asker, yazar, din adamı varsa operasyona uğradı. Sevgi Erenerol da... Konuştuğu konferans Erenerol’un hep önüne çıkarıldı. Kumpasçılar ve yandaşları sanki suç işlemiş gibi Erenerol’a yüklendiler de kimse Şirin Ünal’a bir şey sormadı. Erol Mütercimler “Büyük Kumpas Ergenekon” kitabında bu olayı hatırlatmış, kendisinin de yargılandığı dava için “Neden davada Şirin Ünal’ın adı hiç geçmedi” diye sormuştu. “Şans” diyelim… İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Ne Ergenekon’da ne Balyoz’da dokunan oldu Kumpaslarda hapis yatan arkadaşlarını aradım. “Şirin Ünal nasıl kurtuldu” diye sordum. Hepsi gülümsedi, “Belli değil mi” dediler. Ergenekon kumpasçıları özetle “TSK bir terör örgütüdür” diyordu. Genelkurmay Başkanı’ndan 2. Başkan’a, İstihbarat Başkanı’ndan Harekât Başkanı’na hatta karargâhtaki sivil memurlara kadar Genelkurmay Karargâhı terörle suçlandı. Hava Kuvvetleri Harekât Başkanlığı ve Genelkurmay Harekât Başkanvekilliği yapmış Şirin Ünal’a “nedense” FETÖ hiç kumpas kurmadı. Sözde “İrtica ile Mücadele Eylem Planı” Taraf’ta yayımlandığında hem Genelkurmay Başkanı İlker Başbuğ hem de Harekât Başkanı Mehmet Eröz Hırvatistan’daydı. Şirin Ünal, Harekât Başkanlığı’na vekâlet ediyordu. Tutuklanan silah arkadaşları Ünal’ın kumpaslara karşı gelip kendilerini savunmasını bekledi. Mahkeme, birçok tanık talebini reddederken Ünal’ınkini kabul etti. Geldi, ne suya ne sabuna dokundu. Eskişehir 1. Taktik Hava Kuvvetleri Komutanlığı’nda Balyoz’dan tutuklanan Orgeneral Bilgin Balanlı’nın yardımcılığını yapmıştı. “Şanslıydı”, hem komutanları hem de emrinde olanlara Balyoz vurulurken ona dokunan olmadı. Havacı Tuğgeneral Mehmet Eldem, “Seminerin yapıldığı dönemde Ankara Akıncılar’da Öncel Filo Komutanıydım. AKP milletvekili Şirin Ünal ise üs komutanıydı. Orada görev yapan tüm sıralı komutanlar Ünal dışında şu anda Balyoz’dan tutuklu bulunuyor” sözleriyle durumu anlatıyordu. Balyoz’da da silah arkadaşlarını savunur sananlar boşuna bekledi. FETÖ’nün yayın organı Taraf’a sızan belgeler arasında onun sorumluluğunda olanlar da vardı. “Şanslı”ydı, kimse “Nedir bu” diye sormadı. 15 Temmuz’da karargâhtaydı Cumhurbaşkanı bile darbeyi 15 Temmuz gecesi eniştesinden öğrendi. Şirin Ünal “şanslı”ydı. Ona istihbaratı önceden gelmişti. Akıncı Üssü davasında tanık olan Astsubay Hüseyin G., 15 Temmuz’dan birkaç ay önce FETÖ’nün hazırlığını öğrendiğini söylemiş, “AKP milletvekili Şirin Ünal ile görüştüm, bilgileri kendisine ilettik” demişti. Hapislerden çıkan askerler FETÖ’yü deşifre eden kitaplar yazıyor, çalışmalar yapıyordu. “Kimileri” onları dinlemiyordu. Şirin Ünal ise daha “şanslı”ydı. Hulusi Akar’ın talimatıyla “elinde FETÖ’yle ilgili bilgi belge bulunanlarla temasa geçilmesi” kararı alındığında temas kurulan isim FETÖ mağduru askerler değil, Şirin Ünal oldu. Ne bilgi verdi, o bilgiler nasıl kullanıldı bilmiyoruz, ama Ünal, “FETÖ’yle mücadelede Genelkurmay ile koordineden sorumlu” diye anılıyordu. 15 Temmuz günü, Genelkurmay Karargâhı darmadağın edildi. Hulusi Akar dahil komutanlar esir alındı. Kamera kayıtlarıyla görüldü ki, o gün darbeciler harekete geçmeden önce Genelkurmay Karargâhı’nın ziyaretçileri arasında Şirin Ünal da vardı. Anlatılana göre YAŞ öncesi FETÖ ile ilgili bilgi vermek için gelmişti. “Şanslı”ydı, darbenin merkezinden yara almadan kurtuldu. Ankara’daki evi, darbe toplantısı yapıldığı söylenen evin biraz ötesindeydi. Oturduğu konut, darbe için kalkışan eski silah arkadaşlarıyla çevriliydi. Hatta Akın Öztürk’le kooperatif ortağı çıktı. “Şanslı”ydı, kazasız, belasız, kumpassız kurtuldu. Genelkurmay Çatı İddianamesi’nde, “FETÖ’nün TSK ile ilgili kanunları siyasi iradeye çıkarttırdığı” yazıyordu. Malum, TSK’nin FETÖ tarafından ele geçirilmesinde çıkarılan yasalar büyük rol oynamıştı. Şirin Ünal öyle “şanslı”ydı ki, devletin bu tespitine rağmen, kimse “Peki, bu yasaları AKP’de kim hazırladı” diye sormadı. Şirin Ünal, Hollywood filmlerinde etrafındaki patlamalardan, yıkımlardan hep son anda kurtulan kahramanlar gibi. Bunca badireden “nasıl olduysa” hiç yara almadan kurtuldu. İnsan “şansı”nı kendisi mi yaratır ya da birileri ona “şans” armağan eder mi? Tek bir cevabı yok. Ancak öyle görülüyor ki bugüne kadar Şirin Ünal’ı ne koruduysa onu anlamadan, 23 yaşındaki Nadira’nın gözlerindeki çiçekleri solduran karaltıyla hesaplaşamayacağız. <haber-dikey:1615491>",https://www.cumhuriyet.com.tr/yazarlar/baris-terkoglu/sirin-unal-cok-sansli-bir-adam-1709078
Barış Terkoğlu,Süleyman Soylu’yu kim ‘pejmürde etti’,12 Eylül 2019 Perşembe,"Siyaset, kimileri için havuç ve sopayı kullanma sanatı mı? Devleti temsil eden bakanlık bir siyasetin sopası mı? Geçen hafta perşembe günü, İmamoğlu, Yenikapı’ya israf araçlarını dizmişti. “Pejmürde ederiz” diyen İçişleri Bakanı, ertesi günü, “kayyım mı geliyor” sorusuna pazar sabahı yanıt vereceğini söyledi. Pazar sabahı çıktı, sanki tartışmayı başlatan o değilmiş gibi “Söz konusu olabilmesi mümkün değil” dedi. Pazartesi, Cumhurbaşkanı’nın CHP’li başkanları Saray’a davet ettiğini okuduk. “Kayyım sopası” beklerken “saray havucu” ile karşılanan CHP’li başkanların “koşa koşa gideceğiz” dediğini öğrendik. Türk Dil Kurumu pejmürde için “dağınık, perişan” yazıyor. Peki iktidarın sopası Süleyman Soylu’yu daha önce kim pejmürde etti? Erdoğan’a ağır hakaretler İki yıl önce, Soylu’nun yine “sopa” olarak ortaya çıktığı günlerde CHP Grup Başkanvekili Özgür Özel, televizyonda konuşuyordu. “FETÖ’den ihraç ilk ne zaman yapıldı” diye sordu. Cevabını kendisi veriyordu: “Türkiye’de FETÖ’den ihraç edilen ilk kişi Süleyman Soylu’dur. Nereden ihraç edilmiştir. Demokrat Parti’den edilmiştir”. Özgür Özel, Soylu’nun “FETÖ’ye yardım ve yataklık”tan yargılanması için savcılığa bir de dilekçe verdi. Soylu, 6 Ocak 2008’de Demokrat Parti 4. Olağanüstü Kongresi’nde genel başkan seçilmişti. Arkasındaki el, kimilerine göre Tansu Çiller kimilerine göre Fethullah Gülen’di. Soylu’nun genel başkanlığı 16 Mayıs 2009’daki 5. Olağanüstü Kongre’ye kadar sürdü. Ancak bu sefer karşısında Süleyman Demirel’in desteklediği Hüsamettin Cindoruk vardı. Kongre, Demirel-Çiller rekabeti olmaktan çıktı. Soylu taraftarları, Cindoruk ekibini o dönem FETÖ’nün ağzıyla “Ergenekoncu”lukla itham ediyordu. Cindoruk yanlıları ise Soylu’yu Gülen’in etkisinde olmakla suçluyordu. Gerçekten de Soylu’nun ilginç bir siyasi tarzı vardı. Bugün Cumhurbaşkanı olan Erdoğan’a karşı belki de Türk siyasi tarihinin gördüğü en ağır hakaretlerde bulunuyordu. “Paçalarından yolsuzluk aktığını” söylüyor, “ona gününü göstereceğinden” bahsediyordu. Öte yandan Soylu, o dönem iktidarın parçası olan FETÖ’cülere karşı hep sıcak mesajlar veriyordu. Medyadaki programlarının kadrolu konuğu oluyor, Abant Platformu’nda konuşma yapıyordu. Cindoruk, FETÖ kumpaslarına karşı çıkarken, “Zekeriya Öz’e müteşekkirim” açıklaması yapan da Fethullah Gülen’e karşı yapılan açıklamalara sanki onun basın sözcüsüymüş gibi yanıt veren de oydu. Kavga, tam da bu nedenle kumpas davaları etrafında şekillendi. Fethullahçılıkla suçlanan Soylu’nun Genel İdare Kurulu üyeliğine getirdiği Vedat Demir kongreye sayılı günler kala Sabah gazetesine “Bu partiyi bırakırsak, Ergenekoncuların rakı masalarına meze olur” açıklaması yaptı. Cindoruk ise “ben Demokrat Parti’yi bir cemaatin partisi haline getirmem” diyerek Soylu’nun arkasındaki Fethullah’ı işaret ediyordu. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Soylu nasıl pejmürde edildi Sonuçta, Soylu başkanlığı kaybetti. Demokrat Parti liderliği onun için bitmişti. Ancak kopuş 12 Eylül 2010’da oldu. FETÖ’nün yargıyı ele geçirdiği, örgüt liderinin ölüleri bile oy kullanmaya çağırdığı referandumda, Soylu’dan kurtulan Demokrat Parti “hayır” demişti. Soylu ise parti politikalarının aksine “evet” diyeceğini açıkladı. Yetmedi, 50 ilde “Demokrasi Buluşmaları” ismiyle “evet” toplantıları düzenledi. Soylu’nun bu toplantılar için kaynağı nereden bulduğu hep tartışma konusu oldu. Öyle ya, partinin saymanı Soylu’nun genel başkan olduğu 14 ayda partinin 12 milyon lirasını harcadığını söylüyor, partiyi 3 milyon da borca soktuğunu belirtiyordu. Mahkemeye taşınan belgelerde iç çamaşırından gömleğine, berber ücretinden mini bara birçok özel harcamanın parti kasasından yapıldığı ortaya çıkmıştı. Soylu’nun iç çamaşırı faturasının mahkemeye düşmesi o gün Habertürk’te “DP’de ikinci ‘don vakası’ ” başlığıyla haber olacaktı. Herkesin yanıtını merak ettiği soru, özel harcamalarını bile partiye ödeten Soylu’nun tek başına yaptığı “evet mitingi” paralarını nereden bulduğuydu. Süleyman Soylu, 12 Eylül referandumundaki tavrı nedeniyle Demokrat Parti üyeliğinden atıldı. O gün partinin Disiplin Kurulu Başkanı olan Hasan Aksay’ı bugün bulup konuştuğumda ihracı şöyle anlattı: “Genel İdare Kurul bu referandumda ‘hayır’ oyu vermeyi kararlaştırdı parti olarak. Fakat Süleyman Soylu Bey karara uymayarak ‘evet’ oyu vereceğini açıkladı ve Türkiye’de birçok vilayette ‘evet’ için propagandaya gitti. Bu da kayıtlı olduğu Gaziosmanpaşa ilçesinin ve Fatih ilçe başkanlıklarının şikâyet dilekçeleri ile il disiplin kuruluna intikal etti. Biz de ihraç ettik, parti genel kurulu kararına uymadığı için.” O gün “İç çamaşırlarının parasını bile partiye ödettirdi” diyen partinin Genel Muhasibi Özden Özbilun’la da yıllar sonra konuştuğumda Soylu ile hesaplaştıkları mahkemeyi kazandıklarını anlattı. Her şeyi belgelediklerini söylüyordu. Soylu’nun Demokrat Parti’de birlikte Cindoruk’a karşı siyaset yaptığı Vedat Demir gibi isimler FETÖ operasyonlarında tutuklanıp bırakılmasıyla haber oldu. Eski partisinde özel faturalarla, ihraçlarla “pejmürde edilen” Süleyman Soylu ise ilginç bir şekilde yolunu değiştirerek hakaretler ettiği AKP’de siyaset yaptı. Artık muhalefetin nasıl “pejmürde edileceği”nin hikâyesini o anlatıyordu. Unutmayın, bugün bir ağacı kesmek için kaldırılan her baltanın sapı, dün başka bir ağacın gövdesinden koparılmıştı.",https://www.cumhuriyet.com.tr/yazarlar/baris-terkoglu/suleyman-soyluyu-kim-pejmurde-etti-1708757
Barış Terkoğlu,Büzük öyle hafife alınacak bir şey değil,19 Ağustos 2019 Pazartesi,"İnsan vücudunun en çok haksızlığa uğrayan bölgesi hangisi? Herhalde büzük. Üstüne sayısız küfür, hakaret var. Oysa vücudun kritik bir bölgesinden söz ediyoruz. “Anal sfinkter” denilen kas tabakası bağırsağın çıkışını sarmış. Kolunuz ve bacağınız gevşiyor, o siz uyurken bile kasılmış halde duruyor. Vücudun bu güçlü bölgesi, bir uç birlik gibi teyakkuz halinde, yatağa ya da pantolonunuza pislemeyi önlüyor. Freud’a kadar giderek çocukluğumuzun 2-4 yaşını kapsayan anal döneminden, bu dönemin psikososyal gelişime etkilerinden, aşırı titizliğin ya da cimriliğin büzük ile ilintisinden bahsetmeyeyim. Kısacası büzük meselesi sandığınızdan daha derin. Konuya “zurnanın zırt dediği” yerden girince meseleyi Menzil cemaatine getireceğimi herhalde anladınız. Yeni Şafak’ta Serdar Tuncer yazdı. “ ‘Benim inandığım Allah dört eşle evlenmeye müsaade etmez’ diyenler”in de aralarında olduğu kesimi “dini kendi aklına uydurmak”la ve “halt etmek”le suçladı. Üstüne, “kurun kendinize bir büzük dini, yazın bir kitap, belirleyin ibadeti, yasağı kafanıza göre, oh mis, karışan mı var” deyince işler biraz karıştı. Serdar Tuncer, Menzil cemaatinin medya yüzlerinden. Keşke, “büzük dini” diye hakaret etmeden önce Sağlık Bakanlığı’nda örgütlenen sofilerden “büzüğün hikmetleri”ni öğrenseydi. Keşke, ilim irfan bilenlere “belirleyin ibadeti yasağı kafanıza göre”nin yaşayan karşılığının hangi cemaat olduğunu sorsaydı. Neden mi? Durum, Fethullahçıların herkesi darbecilikle suçlayıp, sonunda darbe yapmasına benziyor da ondan! Allah’tan çok şeyhe bağlılar Menzilciler bir cemaat mi yoksa uydurulmuş yeni bir din mi? Hem rakipleri olan kimi cemaatlerin hocalarına, hem de Menzilcilerin âdetlerinde “şirk” gören ilahiyatçılara göre, yanıtı pek kolay değil. Menzilciler, “Gavs” dedikleri liderlerinde doğaüstü yetenekler olduğuna inanıyor. Kimilerine göre geleceği görüyor, kimilerine göre hastalıkları iyileştiriyor. Gölgesi olmadığına inananlar mı dersiniz, yoksa yağmurda ıslanmadığını düşünenler mi? Atfettikleri özellikler “peygamber mucizeleri”nin bile ötesinde. Gavs’ın Tanrısal özellikler taşıdığını düşünüyorlar. Cemaatin Semerkand televizyonunda ileri gelen hocalardan biri 11. yüzyıl mutasavvıflarından Ebu’l Hasan Harakani’yi anlatıyor. Soyguna uğrayan bir kafilede hırsızların elinden tek bir kişi kurtuluyor. Devamını Menzilci Hoca’dan dinleyelim: “Herkes soyulmuş, herkesin malı mülkü, eşyası alınmış, ‘Ya Ebu’l Hasan’ diyen kişiye hiçbir şey olmamış. Sabah olduğunda tekrar hazrete gidiyorlar diyorlar ki, ‘Efendim biz Allah dedik soyulduk, bu Ebu’l Hasan dedi kurtuldu. Bunun sebebi nedir, hikmeti nedir?’ Ebu’l Hasan Harakani hazretleri şu cevabı veriyor, ‘Evlatlarım’ diyor ‘ben size söylemiştim. Siz isyan ettiğiniz için, günah işlediğiniz için Allah Celle Celalühu sizin duanıza icabet etmez. Ama o beni aracı yapınca ben Allah’a dua ettim, Allah Celle Celalühu benim duamı kabul etti’ buyuruyor.” “Allah” diyenler değil ama “Ebu’l Hasan” diyenler kurtuluyor. Bin yıl önceki hikâye demeyin. Verdikleri ders bugüne dair. Özü, Gavs’ın sözünün Allah’ın önünde olduğunu gösteriyor. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Allah’a değil şeyhe kölelik “Gavs” Abdulbaki Erol’un Mercedes’le gezen torunu Seyyid Abdulbasid El Hüseyni, evlenirken şatafatlı bir tahta oturmuş ve görüntüler müritlerin kafasını karıştırmıştı. Cemaatin hocalarından Fevzettin Erol’un konuşmasında bu rahatsız olanlara verdiği yanıt şöyle: “Biz ve siz de ömrümüz boyunca Gavs’ın evlatlarına kölelik yapacağız, yapmaya da mecburuz, üzerimizde farzdır, vaciptir.” Köleliği kaldırmakla övünenlerin yerini Gavs’ın sülalesine kölelik yapmayı farz kabul edenler alıyor. Gerçi, Gavs’ın kölelere ihtiyacı da yok. Neden mi? “Büzük dini” diyen Serdar Tuncer, cemaatin kanalında bakın ne anlatıyor: “Seyid Abdülhakim El Huseyni Hazretleri, bir gün müritlerinden ahırın önündeki samanları, ahırın üstüne atmalarını ister. Sofiler samanları ahırın üzerine atarken, içlerinden biri ‘mübarek bize neden hizmet ettiriyor ki’ diye içinden geçirir. O esnada mübarek Gavs gelir ve ‘sofiler çok yoruldunuz, isterseniz bir çay molası verin hem dinlenmiş olursunuz’ buyurur. Çay içme esnasında, içinden bunları geçiren sofinin kalp gözü açılır ve samanları meleklerin taşıdığını görür. Gavs buyurur ‘sofi gördün mü, biz istesek Allah’ın izniyle bu işi meleklere bile yaptırırız, ancak istiyoruz ki sofiler kazansın.’ ” Çalıştırmak ne ki! Gavslar isterlerse melekleri çok fena pataklıyor bile. Abdulkadir Geylani’nin, müritinin canını alan Azrail’i dövdüğüne dair hikâyeleri okuyorlar. Bugünün Gavsları da Geylani’nin yeteneklerini taşıyor. Menzilcilik yeni bir din mi Müritlerin kimi ucu Gavs’a uzanan bir ipe tutunarak, kimi bastonuna sarılarak günahlarından arınıyor. Hastalıklarına onun ayinleriyle şifa arıyor. Bir ölünün gassala teslim olması gibi, müridin şeyhe teslim olmasının ilişkinin esası olduğu vaaz ediliyor. Seyyid Abdulhakim El Huseyni’nin “Sohbetler” kitabında, şeyhinin “canım güzel bir kadın istiyor” ricasını kırmayan İbrahim Ethem’in hikâyesi anlatılıyor. Karısını süsleyerek şeyhine götüren Ethem’in “teslimiyeti” halifelik ve evliyalık ile ödüllendiriyor. Tanrı’nın yerine adeta Gavs’ın geçtiği Menzil düzeninde sorgusuz itaat var. Öyle ki, şeyh isterse putların önünde secde edilebileceği, emir verirse namazın bırakılabileceği anlatılıyor. Müritler, Tanrı’nın adını anmaya dayalı zikri dahi şeyhlerinin istediği zaman, istediği sayıda ve istediği şekilde yapabiliyorlar. Gerekçe ise “kendi başına hareket ederek, usulüne uygun davranmayan bazı müritlere şeytan musallat olmuş olabilir” ifadeleriyle açıklanıyor. Sonunda ortaya çıkan düzen belli... Metastaz kitabındaki “sofilere yardım ediyorum” diyerek rüşvet alan Menzilci hâkimi hatırlıyor musunuz? Ya belediyelerin evlenenlere dağıttığı Muhammed Saki Erol’un “Aile Saadeti” isimli kitabındaki “dövme halkın içinde değil, gizli ve kendi evinde olacak” gibi kadına dayak tavsiyelerini? Müritlerin peşinden koştuğu Gavs’ın Mercedes’i bile Alman vatandaşı bir Türk’ün üzerinden vergi katakullisiyle Türkiye’ye sokuldu. İnsan ile Tanrı’sı arasına Menzil ve şeyhi girince günahlar da yasalar da yeniden tanımlanıyor. Hak da yenebiliyor hırsızlık da yapılabiliyor. Son günlerde elden ele dolaşan Diyanet kökenli tarikat raporunda Menzilciler için “sahih İslam anlayışıyla bağdaşmamaktadır” tespitinin yapılması, herkesin her şeyin farkında olduğunu gösteriyor. “Kral çıplak” demek için başka 15 Temmuz’ları beklemeye gerek var mı? Karşımızda kendi kuralları, kendi inançları, kendi ibadetleriyle yeni bir din var. Ben, uydurdukları bu dine, Menzilci yazar gibi “büzük dini” demiyorum. Zira büzük, öyle hafife alınacak bir şey değil!",https://www.cumhuriyet.com.tr/yazarlar/baris-terkoglu/buzuk-oyle-hafife-alinacak-bir-sey-degil-1539182
Barış Terkoğlu,Pelikan harbi resmen başladı,19 Eylül 2019 Perşembe,"Ne garip. Tarih, insanların önüne sorunları çözümüyle birlikte koyuyor. Akıntıyı izlemek, bir nehrin başından varacağı denizi görmemizi sağlıyor. Bir süredir bu köşede AKP içindeki Pelikan grubunu okuyorsunuz. Başbakan Ahmet Davutoğlu’nu deviren bildiri sayesinde hepimiz onları tanıdık. Grup, “parti içinde parti, devlet içinde devlet” gibi davranıyordu. Kendi medyaları, Erdoğan sonrası için kendi liderleri, kendi politikaları, kendi kadroları vardı. Pelikan’ı anlattığım yazılar sonrasında bana yönelik çeşitli davalar açıldı. Gazetemizin avukatları savunmalar hazırlıyordu. İşte tam bu sırada devletin ortasında Pelikan kavgası patladı. Ne ilginç, kavganın merkezi de yargıydı. Aynı maklubeye kaşık sallayanlar Adalet Bakanı Abdulhamit Gül, dün şunları söyledi: “Bu örgütün sadece yargıya, orduya, Emniyet’e sızdığı sanılmasın. Daha düne kadar FETÖ’cülerle aynı maklubeye kaşık sallayanlar bugün çıkıp bize FETÖ ile mücadele dersi vermeye, asil şerefli Türk yargısına saldırmaya kalkmasın.” Kastettiği adı “Pelikan medyası”na çıkan Sabah gazetesiydi. Bir gün önce gazetenin bir yazarı yargıyı yerden yere vurmuş, “yargıda tehlikenin farkında mısınız” demişti. “FETÖ’yle mücadele eden hâkim ve savcılar kızağa çekilirken, onların yerine telefonunda ByLock çıkanlar, ByLock listelerinden isimlerini sildirenler, darbeci akrabaları olanlar ve benzerlerinin getirildiğini” öne sürüyordu. İfadeler doğrudan doğruya Adalet Bakanı’nın hedef alınmasıydı. Herkes böyle anlamış olacak ki, yazının yayımlandığı gün sosyal medyada “AbdulhamitiYedirmeyiz” etiketiyle kampanya başlamış, taraftarları Bakan’a sahip çıkmıştı. Dün yaşanan olaydan sonra iki tarafa yakın isimlerle de görüştüm. Bir süredir Berat Albayrak ile Abdulhamit Gül arasında artık gizlenemez gerginlik vardı. Parti içinde iyiden iyiye artan “Damat zarar veriyor”culara Abdulhamit Gül de katılmıştı. Doğal olarak ifadeler “Albayrak’ın hamlesi” olarak algılanıyordu. Bu nedenle Bakan’ın yanıtı da bir köşe yazarından çok bir gruba yanıttı. Erdoğan’ın Bakan kürsüye çıkmadan önce söyleyeceklerinden haberi var mıydı, bunu bilmiyoruz. Ancak akşam saatlerinde Adalet Bakanlığı’nın Erdoğan’ın avukatları tarafından kurtarılan Fettah Tamince’ye verilen takipsizlik kararına itiraz ettiği haberinin gündeme düşmesi ilginç bir tesadüf oldu! Nitekim, Abdulhamit Gül’ün açıklamalarını, hemşerisi eski AKP vekili Şamil Tayyar, “Parti içinde ve çevresinde kümelenmiş çete artıklarına sizi yedirmeyiz” notuyla paylaştı. Daha ilginci Tayyar’ın krizin yaşandığı gün Cumhurbaşkanı Külliyesi’ne giderek Erdoğan’la “uzun bir aradan sonra” görüşmesiydi. Tayyar, “parti içindeki çete”yi belli ki Erdoğan’a da şikâyet etmişti. Erdoğan’a Pelikan şikâyetleri Berat Albayrak sadece Hazine ve Maliye Bakanı değil. Aynı zamanda Cumhurbaşkanı’nın damadı. Erdoğan’ın ise ailesi konusundaki hassasiyeti biliniyor. Öyle ki Erdoğan’la yıllara dayanan hukuku olan bir isim, bir süre önce, damadını Erdoğan’ın yüzüne karşı eleştirmişti. Erdoğan’ın bundan hoşlanmadığını belli ettiği AKP kulislerinde herkesin bildiği bir sır. Öte yandan o günden bugüne köprünün altından çok sular aktı. Kimi açıktan kimi örtülü olarak AKP’nin kritik isimleri “Pelikan rahatsızlığı”nı belli etti. Bazen görünene odaklanıyoruz. Muhalefet, AKP Grup Başkanvekili Bülent Turan’ın pazartesi günü söylediği “Erdoğan olmasa biz vekiller bir hiçiz” sözüyle ilgilendi. Ayrıntı konuşmadaki başka bir ifadede gizliydi. Turan, “İmamoğlu İstanbul’da kazanmadı, biz hediye ettik” diyordu. Turan’ın kastettiği “içerideki kaybettirenler” Pelikan’dan başkası değildi. İstanbul seçimlerini türlü provokasyonlarla yönlendirmeye çalışan Pelikancılar, seçimde il başkanını bile belirlemişlerdi. Erdoğan’la 70’li yıllardan beri hukuku olan Metin Külünk, İstanbul seçimlerinde kampanyayı yönetmek için devreye girmek istemiş, ama Pelikancılar tarafından örgütten uzak tutulmuştu. Nitekim Erdoğan’ın bir zamanlar konuşma metinlerini yazan eski AKP Ankara Milletvekili Aydın Ünal, “FETÖ ve PKK’den daha tehlikeli, içerideki sinsi ur, partiyi zehirleyen Pelikan örgütü” gibi ifadelerle tanımladığı yapı için “31 Mart’ta hezimet yaşattılar, gereksiz yere seçim tekrarı yaptırdılar, kötü kampanyayla tekrar hezimete yol açtılar” demişti. Ünal, grup tasfiye edilmezse AKP’nin eriyip biteceğini söylüyordu. Medyada Pelikan tasfiyesi Partinin “Dombra” gibi akılda kalan bir seçim şarkısının artık olmaması bile Pelikancıların kadrolaşmasına bağlanıyor da mesele sadece seçim mi? Örneğin Star, Güneş ya da Akşam gibi yandaş medya organlarını barındıran TürkMedya’daki küçülmeye dikkat ediyor musunuz? Muhalefet bunu hemen seçim sonuçlarına bağlasa da yayın grubu içindeki hava hiç de öyle değil. Grubun yöneticileri, özel sohbetlerinde, Albayrakların kamudaki reklam pastasını yönettiklerini, Sabah-ATV dışındaki medyaya üvey evlat muamelesi yaptıklarını, grubun bu nedenle küçüldüğünü anlatıyorlar. Ya da Yeni Şafak’ta Kemal Öztürk’ten Özlem Albayrak’a Pelikancıların hedefindeki birçok ismin kalemini bırakması da bu kavgaya ekleniyor. İnternette bir trol ordusu yöneten Pelikancıların kimleri hedef aldığına bakılırsa, önümüzdeki dönem fethetmeyi planladıkları kurumlar da görülebiliyor. Mesela yakın dönemde sosyal medya ağlarında Sanayi ve Teknoloji Bakanı Mustafa Varank, Anadolu Ajansı Genel Müdürü Şenol Kazancı ve TRT Genel Müdürü İbrahim Eren Pelikancıların hedefe aldıkları isimler. Davutoğlu ve Gül ekiplerinin gidişi sonrası AKP’nin kendi içinde daha rafine olacağını düşünürken, partide belki de daha derin bir kırılma yaşanacak. Camdaki çatlağın yayılması gibi, kriz ilerleyecek. Erdoğan’ın vereceği karar ise kuşkusuz herkesin kendisiyle yüzleşmesi anlamına gelecek. Tüm olumsuzlukları “Erdoğan’a rağmen” diye açıklamaya çalışanlar belki de “aslında Erdoğan sayesinde” gerçeğini görecek. “Beraber yürüdük biz bu yollarda” şarkısını artık birlikte söylemek çok zor gibi. Çünkü ne yol aynı yol ne de yağmur aynı yağmur.",https://www.cumhuriyet.com.tr/yazarlar/baris-terkoglu/pelikan-harbi-resmen-basladi-1708844
Barış Terkoğlu,"Erdoğan mı, devlet mi hasta?",30 Eylül 2019 Pazartesi,"İnsülin hormonu, midenin arkasındaki pankreastan salgılanıyor. Yediğimiz besinler sindirimle parçalanıyor, şeker moleküllerine dönüşüyor. Vücut denilen ülkenin yazılı emri gibi, insülin ile kandaki şeker, hücrelerimize giriyor. Normalden az salgılanırsa kan şekeri yükseliyor, çok salgılanırsa düşüyor. Şeker hastalığı diyoruz. İnsanın en küçük parçasıyla bütünü arasındaki bozulmayı yine insülin tedavi ediyor. Geçen hafta Erdoğan ABD’deydi. Gitmeden önce havaalanında basın toplantısı yaptı. Tam televizyonun sesini kısıyordum ki birden sesi duydum. “FOX haber muhabiri” diye başladı. Çok makul, hatta Erdoğan’ın olan biteni açıklamasına yardımcı olacak bir soru sordu: “Arifiye’deki Tank-Palet Fabrikası konuşulmaya devam ediyor. Kılıçdaroğlu’nun gizli kararname çıkarıldı diye bir iddiası var. Hem bu iddiayı hem de gelinen son noktayı size sormak isterim.” Muhabir yorum yapmamış, Kılıçdaroğlu’nun iddiasını aktarmıştı. Erdoğan’ın birbirine kenetlenmiş elinin başparmağı ileri geri oynamaya başladı. Derin nefes aldı. “Bakın, size çok açık bir şey söyleyeceğim” dedi. Tam o sırada yanımdaki arkadaşım “şeker” diye bağırdı. 29 Nisan 1998’de Medical Park Hastanesi’nde Erdoğan’a tahlil yapılmış, 70 ile 115 arasında olması gereken açlık kan şekeri 159 çıkmıştı. Diğer hastalıkları bir yana, Erdoğan’a o gün “şeker hastası” teşhisi konuldu. Zaman zaman sinirlenmesi de, kimi bitkin görünmesi de medyada “şeker”in iniş çıkışına bağlandı. Erdoğan FOX’a neden patladı? Arkadaşımın kastettiği buydu. Erdoğan ona göre “bir anda” sinirlenmişti. Gerçekten de Cumhurbaşkanı “açtı ağzını, yumdu gözünü”. “FOX TV’yi yalan medya olmaktan çıkarın. Bir defa dürüst olun” diye başladı. Sert bir konuşmadan sonra tekrar FOX TV’ye döndü ve stratejik bir cümle kurdu: “Murdoch sattı burayı, dedik ‘herhalde buranın havası değişir’, ama hiçbir şey değişmedi.” İşaret ettiği, Disney Grup’un 2 yıl önce FOX’u 60 milyar dolara satın almasıydı. Belli ki eğlenceyle anılan, haber ve spordan uzak duran Disney’in FOX TV’deki gazetecilerin işine son vermesini bekliyordu. Beklediği olmamıştı. Arkadaşım “demiştim” dedi. Ama ben pek öyle düşünmüyordum. Neden mi? Cumhurbaşkanı’nın toplantılarına her gazeteci katılamıyor. Akreditasyon gerekiyor. FOX TV muhabiri neyse ki bu toplantıları izleyebiliyor. Peki, her katılan istediği soruyu sorabiliyor mu? Tabii ki hayır. Toplantıdan “yeteri kadar süre önce” sorular yazılı olarak Cumhurbaşkanlığı İletişim Başkanlığı temsilcisine iletiyor. Kimi zaman “şu da sorulsalar” da araya karışıyor. Seçim yapan Cumhurbaşkanlığı, kimlerin soracağını belirliyor. Beklenen sorularla basın toplantısı gerçekleşiyor. Erdoğan da hazırlıklı olduğu sorulara fevri olmayan yanıtlar veriyor. Kısacası, ortada “şekerlik” durumu yok. Cumhurbaşkanı’na pek de soru sormasına müsaade edilmeyen FOX TV muhabirine bu kez izin verildi. Cumhurbaşkanı “şeker”siz yanıtını verdi. Tam da ABD’ye giderken, merkezi ABD’de bulunan, yakın zamanda el değiştirmiş bir kanalın muhabirini fırçaladı. Değişmeyen “havadan” şikâyet etti. ABD’de FOX’un yeni sahipleriyle “havalar” meselesi konuşuldu mu? Şimdilik bilmiyoruz. Ama Erdoğan çok stratejik bir adım atıyor. Yazılı sorular ona yardımcı oluyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İmamoğlu nasıl ‘çağrılmadı’? Geçen cuma ise bir başka kriz yaşadık. Perşembe günü İstanbul 5.8’lik depremle sallanmıştı. Aynı gün İstanbul’da devletin ileri gelenleri deprem hazırlıkları için toplantı yapmıştı. Belediye Başkanı İmamoğlu da katılmıştı. İmamoğlu aynı akşam Habertürk’te “Bugün faydalı bir toplantı yaptık, değerli Cumhurbaşkanı Yardımcımız Fuat Oktay başkanlığında bir simülasyon gibi” demişti. Cuma, yani ertesi gün bu uyum krize dönüştü. AFAD merkezindeki Türkiye Afet Müdahale Planı (TAMP) Toplantısı’nda Cumhurbaşkanı Yardımcı Fuat Oktay vardı, İçişleri Bakanı Süleyman Soylu vardı, İstanbul Valisi Ali Yerlikaya vardı, hatta birlikleri şehir merkezinden çıkarılan 1. Ordu Komutanı bile vardı. Ama İstanbul’un belediye başkanı yoktu. Muhalefet İmamoğlu’nun çağrılmadığını iddia ederken, iktidar yanlıları “çağrıldı” dedi. Türkiye, depremi konuşmayı bıraktı. Devleti yöneten siyasetin muhalefetle kavgasını tartışmaya başladı. Gazeteciler, o gün hem valiliğe hem de belediyeye TAMP toplantısına çağıran yazılı belge sordular. Ortada öyle bir belge yoktu. İşin aslını da kimse açıklayamıyordu. Bir gün önce, İmamoğlu’nun da katıldığı toplantı bittiğinde, sözlü olarak “bundan sonra depremle ilgili teknik çalışma yapacak birimlerin” katılması istendi. “Sen değil, yöneticilerin gelsin” deniyordu. Nitekim öyle de oldu. İmamoğlu yerine belediyenin afetle ilgili hazırlık yapan yöneticileri toplantıya gitti. İmamoğlu’nun, “Dün davet edildiğim yerdeydim, devletimin davet ettiği her yere koşa koşa giderim” diyerek kastettiği buydu. İkinci gün için Belediye Başkanı’na davet yoktu. Valilik “davet edilmedi” iddiasını yalanladı. Ama belediyeye yapılan bir yazılı çağrı ortada yoktu. “Katılımcılar orada bilgilendirildi” deniyordu. Valilik açıklamasından sonra İmamoğlu ile Vali bu kez telefonla görüştü. Vali, “Toplantıda söyledik, kimseyi çağırmadık” dedi. İmamoğlu ise “Beni çağırmadınız” diyordu. Önceki günkü toplantıda olmayan bakanları hatırlatıyor, “1. Ordu Komutanı içine doğup mu geldi” diye soruyordu. İmamoğlu’na çağrı yapılmadığı gibi, özel kalem müdürü bile aranıp davet edilmemişti. Cumhurbaşkanı’na soru sormayı yazılı kurala bağladık. Binlerce canımızı ilgilendiren deprem toplantısını ise “toplantıda söyledik duymadın mı” diye yapıyoruz. Yazılı belgeler devletin insülinidir. Kuralları, yazıyla hücrelerine nüfuz eder. Osmanlı’dan Cumhuriyet’e devlet hep yazılı arşiv tuttu. Yüzlerce yıllık arşivi Cumhurbaşkanı’na bağlayıp, Sultanahmet’ten Kâğıthane’deki derenin kenarına taşıdık. Tarihi arşivi göz göre göre su basarken, biz yazılı belgeyle çalışmayı unuttuk. Bu şekilde istediğimiz zaman kriz çıkarıyor, sonra kriz yokmuş gibi yapabiliyoruz. Erdoğan’ın şeker hastalığını hep konuşuyoruz da, galiba devlet şeker hastası oldu.",https://www.cumhuriyet.com.tr/yazarlar/baris-terkoglu/erdogan-mi-devlet-mi-hasta-1708988
Barış Terkoğlu,"Uykular haram oldu, çok yazdım yalan oldu",16 Eylül 2019 Pazartesi,"Çocuğunuza ilk kez “yalan söylemek kötüdür” dediğiniz anı hatırlıyor musunuz? Kuşkusuz yalan söylemek hatta kandırabilmek de zamanla kazanılan bir yetenek. Kendi zihnindekiler ile başkaları arasındaki ayrımı fark etmekle başlıyor. Peki, İslamcılar ne zaman yalan söylüyor? Yanıtı kolay: İstedikleri zaman. “Bu hak ile batılın savaşıdır” diye icat ettikleri “kutlu dava”dan sonra her türlü eylem mubah hale geliyor. Ötekileri kâfir ilan ettikleri kutsallar, kendileri için geçersiz hale geliyor. Yalan belki en masumu. “Savaşta domuz eti yemek mubahtır” diye başladıkları ilkeler hayatın kuralı oluyor. Din, ahlaksızlığa sebep kılınıyor. ‘Ajanlık’la suçladığı yayına yazdı Hazine ve Maliye Bakanı Berat Albayrak’ın cuma günü Euronews’a yazdığı makaleyi görünce bunları düşündüm. Albayrak, “bize operasyon yapıyorlar” dediği yabancı sermayeyi Türkiye’ye çağırıyordu. “NATO üyesi olmaya devam edeceğiz” diyerek şüphe duyan Batı’yı rahatlatıyordu. Biz “yargı reformu”nu milletimizin rahatlığı için sanıyorduk. Albayrak, küresel sermayeye “adalet sisteminin etkin çalışması gibi diğer reformlar da yıl sonundan önce ele alınacak” taahhüdünde bulunuyordu. Meselenin ilginç yanı, Berat Albayrak ekibinin kontrolündeki SETA, Euronews’u iki ay önce Türkiye karşıtı ilan etmişti. Yetmemiş, neredeyse ajanlıkla suçladığı kurumun çalışanlarını isim isim fişlemişti. Pelikancıların elinden çıkan raporu, FETÖ’nün Fatih Üniversitesi’nin eski hocası, SETA koordinatörü İsmail Çağlar yazmıştı. O dönem İsmail Çağlar’ın liberal solcuların Birikim dergisinde yazdığı bir yazı, haberlerde ayrıntı olarak kaldı. Çağlar’ın Birikim’deki makalesi, derginin Aralık-2007 sayısında “Kürtler’in 28 Şubatı ve Gösterilmeyen Tepkiler” başlığıyla yer almıştı. “Pelikan raporcusu” Birikim’e ne yazmış diye merak edip internetten de ulaşamayınca, kütüphanenin yolunu tutup arşive girdim. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Kürtlere temizlik operasyonu yapılıyormuş Çağlar’ın “Kürtlerin 28 Şubatı” dediği, bugünkü HDP’nin eski partisi DTP’ye Kasım 2007’de açılan kapatma davasıydı. O günlerde peş peşe gelen şehit haberlerinin ardından yargının hedefinde DTP vardı. Çağlar’ın “gösterilmeyen tepki” diyerek eleştirdiği ise AKP’nin DTP’ye sahip çıkmamasıydı. Cumhuriyetin her inançtan ve kökenden insanı buluşturan “ulus” kavramı onun için bir hakaret ifadesiydi. “Kürtler ve Müslümanlar, Kemalist merkezin uluslaştıramadığı iki unsurdur” diyordu. DTP’nin hedef alınması için “Kemalist merkez yine ‘bin yıl sürecek’ bir süreç içerisinde Kürt sorununa kendi anladığı manada bir çözüm bulmak yoluna girmiştir” ifadelerini kullanıyordu. Bugün başkası kullansa “içeri atın” yazacakları şu ifadeleri kullanıyordu: “Hiçbir ayrıma tabi tutulmaksızın bütün Kürt unsurlara karşı yürütülen ve toplumun bütün öğeleri tarafından desteklenen bir temizlik operasyonu ile karşı karşıyayız. Bu temizlik tıpkı 28 Şubat sürecinde Müslümanlara yapıldığı gibi, Kürt kimliğinin ve kamusal görünürlüğünün öncelikle sınırlandırılması ve daha sonra ‘bin yıl sürecek’ bir süreçle yok edilmesi operasyonudur. Operasyonun siyasi kanadında, DTP, ‘PKK’yı terörist ilan et’ baskısı ile işlevsizleştirilmekte dolayısıyla daha da köşeye sıkıştırılmaktadır. (…) Ancak Kürtlere uygulanan bu ‘itiraf’ baskısının altında başka amaçların yattığı, DTP’nin bu itirafı gerçekleştirse bile takdir toplayamayacağı çok açıktır.” İsmail Çağlar’a göre DTP’nin hedef alınmasıyla “Kürtlere temizlik operasyonu” yapılıyordu. AKP ise üstüne düşeni yapmıyordu. Çağlar, “hükümet, milliyetçi duyguları ve beklentileri yükselterek sokaklara yaranmak istemekte” diye AKP’yi eleştiriyordu. AKP’ye PKK’ye operasyon yaptırmama çağrısı Birikim’deki makalesinin dipnotuna “bu yazının yayımlanmasına kadar geçen süre içerisinde partinin kapatılmış olacağından korkmaktayım” diye ruh halini yazan Çağlar, “nereden nereye” dedirten şu ifadeleri kullanıyordu: “Müslümanların kamusal alandan sürülmesine ve mesela, başörtüsünün resepsiyonlardan dışlanmasına sessiz kalan aydınlarımız yine Kürt kimliğinin kamusal alandan sürülmesine ve aynı şekilde DTP’li vekillerin resepsiyonlardan dışlanmasına da ses çıkaramamaktadırlar.” “Son dört aydaki terör olayları neticesinde yeterliliği ve ‘en güvenilir kurum olma özelliği’ ciddi şekilde sorgulanmaya başlanan ordu” diyerek karşısına aldığı TSK’ye karşı, AKP’nin “sonuçları bilinmeyen bir askeri operasyona hükümet olarak taraftar olmadıklarını” söylemesini istiyordu. “Kürt 28 Şubatı’nı durdurmak için gür ve cesur bir sese ihtiyaç vardır” diyen Çağlar, çözüm olarak TSK’ye ve Kemalistlere karşı “Kürt, Müslüman ve sol muhalif” unsurların cephesini öneriyordu. FETÖ üniversitesinin eski çalışanı Çağlar’ın yazdığı makalenin kaynakları arasında Fethullah Gülen’in Green Card referansı olan John Esposito’nun “Gülen Hareketi” isimli kitabının olduğunu görmek ise bizi şaşırtmıyor. Sizi riyakâr sözlerle daha fazla sıkmayayım. Hikâyenin devamını biliyorsunuz. Birikim dergisi tesadüf değil. Makalede yazdığı gibi istedikleri cepheyi “liberal abiler” öncülüğünde kurdular. Cumhuriyet kurumlarını kurdukları kumpaslarla hep birlikte yıktılar. Kimi, 12 Eylül referandumunda FETÖ ile; kimi, “çözüm süreci”nde PKK ile iş tuttular. Şimdi, yerseniz, “en milli” onlar oldular. Azılı yankesicilerin, cüzdanını kaptıranlara “hırsız” diye bağırması gibi, ülkenin kalanını “terörist” ya da “ajan” ilan ettiler. Sonunda kendi partilerini bile dağıtıp paramparça yaptılar. Herkesin gidişine fal baktığı Albayrak’ın Pelikan kokulu inançsız makalesi eminim meselenin aslını bilenlere aynı dizeyi düşündürmüştür: Ne kadar yalansız yaşarsak o kadar iyi!",https://www.cumhuriyet.com.tr/yazarlar/baris-terkoglu/uykular-haram-oldu-cok-yazdim-yalan-oldu-1708806
Barış Terkoğlu,Sezen Aksu’nun baba evindeki yalnızlık,02 Eylül 2019 Pazartesi,"Cenazelerde yalnız ölüler mi gömülür? Yoksa birikmiş anılar da kefenlenip bir daha açılmayacakmış gibi toprağa mı karışır? Sezen Aksu’nun babasının son vedasını izliyordum. Aksu, 3 buçuk yıl önce annesi Şehriban Yıldırım’ın cenazesinde şarkıcı Mustafa Ceceli’ye ezan okutmuştu. Babası Sami Yıldırım için de aynı şeyi istemişti. Ama Ceceli yurtdışındaydı. Ceceli, Fethullah Gülen gibi 90’lı yıllarda ABD’ye yerleşen “sosyete şeyhi” Ahmet Hulusi’nin takipçisiydi. Çareyi, ezanı bir kasete okuyup Sezen Aksu’ya vererek buldu. Demek, boşandığı eşinin özel hayatını ilgilendiren yatak odası kasetini, geçen yıl milletin önüne atarak iki kadının hayatını zehir eden Ceceli’nin sesi çok önemliydi! Ah gizli çekimler, cemaatler, magazin kişileri ve bizim bitmeyen hikâyemiz… Fethullahçıların ‘Yaman Dede’si Haberlerde hep “emekli okul müdürü” yazıyordu ama öğrencileri neden pek de ortada görünmüyordu? Fethullahçılar ona “Yaman Dede” diyorlar. Sebepsiz değil. Sezen Aksu’nun babası Sami Yıldırım, 1979 yılında İzmir İl Milli Eğitim Müdürü Yardımcılığı’ndan emekli olmuş bir öğretmendi. Erzurumlu Gülen de hareketinin temellerini İzmir’de Kestanepazarı Camii’nde atmıştı. Yıldırım, Gülen’e inanan müritlerinden biri oldu. FETÖ için eğitim, “altın nesil projesi”nin en önemli ayağıydı. Galatasaray Lisesi ya da Robert Kolej’in karşısına bir model olarak İzmir’de Yamanlar Koleji’ni koydu. Kurucusu ve ilk müdürü Sami Yıldırım’dı. Örgütün medyacısı Faruk Mercan, Doğan Kitap’tan çıkan “Fethullah Gülen” kitabında o günleri şöyle anlatmıştı: “Gülen henüz İstanbul’daki büyük servet sahiplerini harekete geçirebilecek durumda değildi, ama yıllardır İzmir’de verdiği vaazları hiç kaçırmayan hatırı sayılır bir esnaf grubu vardı. Gülen, Ege Bölgesi’nin bu insanlarını, sonraki yıllarda kolejlere dönüşecek olan öğrenci yurtları açmaya teşvik etti. İlk öğrenci yurdunun temeli 1972’de İzmir Bozkaya’da atıldı. 1976 yılında faaliyete geçen 200 öğrenci kapasiteli bu yurt, tam on yıl sonra 1982 yılında Yamanlar Koleji’ne dönüşecekti ve okulun ilk müdürü, sanatçı Sezen Aksu’nun babası Sami Yıldırım olacaktı.” Örgütün dergisi Aksiyon, Sami Yıldırım’ı 17 Aralık 2007’de “Eğitimin Yaman Dedesi” diyerek şöyle tanıtıyordu: “Nice öğrenci, nice öğretmen dünyanın dört bir yanına yayıldı bu liseden. Ama lisenin kuruluşundan bugüne değişmeyen tek bir kişi vardı: O da ilk gün müdür olarak kapıdan içeri giren ve bugün hâlâ danışman sıfatıyla burada hizmetlerine devam eden Sami Yıldırım.” Haber çıktığında “Yaman Dede” 80 yaşındaydı, kendi ifadesiyle “hizmet”e devam ediyordu. “Neden ediyorum” diye başladığı cümleyi “bu okullardaki öğrencilerin sayısı ne kadar artarsa ben Türkiye’nin geleceğinin o kadar daha sağlam temeller üzerine oturacağına inanıyorum” diye bitiriyordu. Yamanlar Koleji’nin sonu Gülen ile Yıldırım’ın dostluğu kâh Yamanlar Koleji’nin müdür odasında kâh İstanbul Altunizade’de Gülen’in misafirlerini kabul ettiği katta sürdü. Gülen, Yıldırım’ın yıllar önce öğrencilere yaptığı sabah konuşmalarını okuldaki özel odasından dinliyordu. Yıllar sonra FETÖ okulları pıtrak gibi çoğaldığında Gülen’in misafirlerine okulların sunumunu yapan da “Yaman Dede”ydi. Yıldırım, Gülen’in ona karşı derin hislerinin ifadesini Aksiyon’a şöyle anlatmıştı: “(Gülen) Kürsüden beni gördü. İltifat etti. ‘Hocam da buradaymış’ dedi. ‘Hocaların hocası’ diye beni oradakilere lanse etti. Büyük bir alkış koptu. Sonra dışarı çıktım. Bahçede etrafıma toplanan gençler elimi öpmeye başladı. Hoca efendi’nin iltifat ettiği birine gösterilen saygıydı bu.” Sami Yıldırım son yıllardaki politik çizgisini “her konserden önce dua ister” dediği Sezen Aksu gibi oluşturdu. Gülen’in mezardakileri bile oy kullandırmaya çağırdığı, sonunda da yargıyı ele geçirdiği 12 Eylül referandumundan önce, Zaman gazetesine “Her maddesine inanarak ‘evet’ diyorum” açıklaması yaptı. Sanki hiç bitmeyecekmiş gibi sürdürdüğü “hizmet”i için “hele 2027 yılına (yüz yaşına) bir gelelim, o zaman hep beraber oturup, tamam mı devam mı diye bir karar veririz” diyordu, olmadı. Onun ellerinden çıkan “altın nesil” devleti ele geçiremeden lanetlendi. Yarattığı Yamanlar Koleji’ne FETÖ darbesinden sonra kayyım atandı. Okulun adı değişti, imam hatip oldu. Gülen’in eşyalarıyla müze gibi düzenlenmiş mahrem odaya polis girdi. Bugün “Yamanlar Koleji mezunuyum” diyen birileri neredeyse yok. Zira “önemli adamlar” özgeçmişlerinden okulun adını silmekle uğraşıyor. Cenazesi yeni kalktı ama elleriyle yarattığı düzen, Sami Yıldırım’ı aslında çoktan öldürmüştü. 3 yıl önce, 15 Temmuz darbesinden 4 buçuk ay önce, Sezen Aksu’nun annesi öldüğünde, Gülen ABD’den bir taziye mesajı yayımlamıştı. Sami Yıldırım için “aziz dost”, Sezen Aksu için “güzide sanatçımız” diyor, ailenin acısını paylaşıyordu. Bu kez merak edip Gülen’in sitesini açtığımda bir başsağlığı mesajı bulamadım. Belki de FETÖ lideri eski dostu için taziyesini başka yolla yapmıştı. “Baba evindeyim bugün Tepemde dolunay Nasıl doluyum Birikmiş yalnızlıklar” Aşkta ya da ayrılıkta, hayat içimizi yakan Sezen Aksu şarkıları gibi. Çünkü yalnızlığın bile bir garip sebebi var.",https://www.cumhuriyet.com.tr/yazarlar/baris-terkoglu/sezen-aksunun-baba-evindeki-yalnizlik-1560350
Barış Terkoğlu,‘Önemli adamlar’dan devlet görünmüyor,22 Ağustos 2019 Perşembe,"Türkiye’de bir devlet sistemi var mı? Kurumları sormuyorum. Dişlinin çarklarından bahsediyorum. İzmir yanarken kıyıda kalmış bir haber vardı. Beştepe’de kurulan çalışma kurulu, Cumhurbaşkanlığı Hükümet Sistemi üzerine değerlendirme raporunu tamamlamıştı. Önce Cumhurbaşkanı’na ardından MHP liderine sunulacağı yazıyordu. Öyle anlaşılıyor ki biz yine meselenin esasını konuşamayacağız. Oysa yangın, krizi gözümüze sokuyor. Türkiye, orman yangınlarıyla ilk kez karşılaşmıyor, tecrübeliyiz. Haliyle bürokrasi de kendisini düzenlemiş. “Orman Yangınlarının Önlenmesi ve Söndürülmesinde Görevlilerin Görecekleri İşler Hakkında Yönetmelik”, 10 Eylül 1976 tarihli Bakanlar Kurulu kararına dayanıyor. O kadar ayrıntılı ki… Yangın haberinin kimlere verileceğinden, söndürmeye iştirak edenlerin yanlarında götürecekleri kazma ve kürek gibi malzemelerin listesi bile yazıyor. Hatta dağıtılacak zeytin ya da helva gibi katıkların listesi, verilecek sigaranın markası bile var. 43 yıl önce yönetmelikle yangın söndüren Türkiye’nin, bugün bir yangında sistemi işlemiyor. Bir yanda bakan bir yanda başkan Krizin iki tarafı var. Bir yanda yangın söndürmenin ana sorumlusu Orman Bakanlığı. Öte yanda Cumhuriyetin ilanından sadece 16 ay sonra Atatürk’ün emri ile kurulan Türk Hava Kurumu. Bir yanda hükümetin atanmış bakanı. Öte yanda THK’nin seçilmiş başkanı. Bir yanda şirketten bakanlığa terfi etmiş CEO Bakan. Öte yanda 1975’te Hava Harp Okulu’na girmiş havacı THK Başkanı. Bir yanda “Türkiye’de bize hizmet verebilecek bir uçak filosu ne yazık ki bulunmuyor” diyen bakan, öte yanda “Avrupa’nın en büyük yangın söndürme filosu sahibiyiz” diyen THK’nin başkanı. Bir yanda kardeşi FETÖ’den tutuklanmış, FETÖ ile iç içe bir ailenin üyesi Bakan Bekir Pakdemirli. Öte yanda FETÖ’nün Balyoz kumpasıyla tutukladığı THK Başkanı Bertan Nogaylaroğlu. Peki, bu noktaya nasıl geldik? THK’nin 9 tane CL-215 yangın söndürme uçağı var. 3 tanesi diğer uçaklara yedek parça temin etmek için ucuza alınmış. 6 tanesi ise kullanılabiliyor. Kış boyunca uçaklar uyutulmuş bir şekilde bekliyor. Yaza doğru bakımları yapılarak, çalışır hale getiriliyor. Mayısta müdahaleye hazır oluyor. Bu yıl da 5’i aktif hale getirilmişti. Orman Bakanlığı her yıl yangın söndürme hizmeti için ihaleye çıkıyor. THK, rakipsiz olarak işi alıyor. Ancak bu yıl süreç farklı oldu. THK yönetimi 13 Ekim 2018 tarihinde değişti. Kurum, neredeyse batık haldeydi. Bankalardan 100 bin liralık teminat mektubu bile alamayan kurum, kuduz aşısı ihalesine dahi girememişti. THK, Orman Bakanlığı’nın yangın söndürme için açtığı ilk ihaleye de aynı nedenle katılamadı. Daha sonra kendisini toparladı, ihale şartlarını sağladı. Verilen rakam, yıllardır ortalama 10 milyon dolardı. Kendi alımlarını yurtdışından dolarla yapan kurum, devlete yaptığı teklifi bu yıl TL’ye çevirdi. Döviz tahminleriyle son teklif, 62 milyon lira civarında oldu. Bu kez de bakanlık, bütçesinin olmadığını söyledi. 35-36 milyon lira bulabileceğini, uçak sayısını 3’e düşürmeyi önerdi. Tam bu süreç yaşanırken temmuz ayında Dalaman’da yangın çıktı. Bugünün bir benzeri o gün de yaşandı. THK; biri Ankara Etimesgut’ta, diğeri de İzmir Adnan Menderes Havalimanı’ndaki iki CL-215 tipi uçağının yangına müdahale için hazır olduğunu bildirdi. Ancak Orman Bakanlığı, uçaklara gerek olmadığı yanıtını verdi. Bakan Pakdemirli, o gün de THK’yi eleştirdi. Gerilim bugüne kadar sürdü. Bakan, THK’nin uçaklarının alternatifini kiralanan helikopterlerde bulmuştu. 55.000 TL'ye Varan Nakit Fırsatı QNB'de! 30.000 TL ve 3 ay vadeye kadar %0 faizli ihtiyaç kredisine ek olarak QNB Kredi Kartı alanlara %0 faiz oranı ve 3 ay vade il... Lidy Şimdi başvur Bakan THK’yi dışarı itti Peki, bakanın “3 tane uçak motoru arızalı şekilde duruyor, 3 tanesi de yağ akıtıyor” iddiası doğru mu? Sivil Havacılık Genel Müdürlüğü, sivil uçakları kontrol ediyor. Uygun olanlara, “uçuşa elverişli” raporu veriyor. Bakanın “arızalı, yağ akıtıyor” dediği uçaklar, “uçabilir” raporu aldı. Bunun haricinde uçağın teknik bakımını yapan Kanadalı firma da “uçabilir” dedi. Buna rağmen THK uçakları, bakanlığın hedefi haline geldi. THK’nin kullandığı uçaklardan dünyada 124 tane var. İşlevselliği nedeniyle pek çok ülke kullanıyor. Üretimleri 70’li yıllarda başlıyor. Bizdekilerin ise tamamı 80’lerde üretilmiş. Türk Yıldızları’nın ilk versiyonlarının ya da F-4’lerin, hatta mevcut söndürme helikopterlerinin 70’li yıllarda üretildiği hatırlanırsa THK’nin uçakları “tarihi eser” sayılmıyor. Üstelik İzmir’deki helikopterlerin “uçuşa elverişli” raporunun alınmadığı söyleniyor. THK’nin uçaklarından daha eski helikopterler ayrıcalıklarla uçuruluyor. Bakan Pakdemirli’nin söylediklerinin aksine uçaklar 6 bin litre su alıyor. Dalga durumuna göre en çok bir buçuk kilometre uzaktan iki dakikada su alıp götürebiliyor. Üstelik THK, uçaktaki suya kimyasal madde karıştırıyor. Bu şekilde yangın örtülüp ortam oksijensiz bırakılıyor. Uzmanlar, bakanın söylediğinin aksine uçak, helikopter ve karadaki söndürücü birliklerin birlikte de çalışabileceğini söylüyor. Önce uçak kimyasalla yangını kontrol altına alıyor, sonra helikopter lokal bölgelere su indiriyor, ardından karadaki aletler süreci tamamlıyor. Tüm teknik bilgilere rağmen Orman Bakanı inatla THK’yi sürecin dışına itiyor. Öyle bir skandal var ki... THK kaynaklarına göre hazır olan 5 uçaktan bir tanesi, yanan ormanın birkaç kilometre ilerisinde, Adnan Menderes Havalimanı’nda, içi su dolu şekilde iki aydır bekliyor. Ülkenin parasıyla alınmış içi su dolu uçak, vatanın ormanlarının yanışını, iki kurum arasındaki kriz nedeniyle izliyor. Üstelik THK’nin “Prosedürü boş verin, gelip gönüllü söndürelim” demesine rağmen. Kimileri, bakanlık bürokrasisinin THK’nin eski yönetimiyle yeni yönetimi arasındaki kavgada taraf olmasından bahsediyor. Kimileri ise THK’nin yerine para kazandırılacak “hatırlılardan” bahsediyor. Bakanın kamuoyu önünde suçladığı THK, bakana kamuoyu önünde cevap veremediği için şikâyet devletin zirvesine kadar gidiyor. “Kim doğru söylüyor, gelin uçağa binip görelim” restleri çekiliyor. Kurumlar kavga ederken ülkenin akciğerleri yanmaya devam ediyor. Hani fıkrada “ağaçlardan orman görünmüyor” diyordu ya, şimdi “önemli adamlar”dan devlet bulunamıyor.",https://www.cumhuriyet.com.tr/yazarlar/baris-terkoglu/onemli-adamlardan-devlet-gorunmuyor-1543986
Barış Terkoğlu,Günahkâr şeyhleri savcılık kapılarından kurtaran eller,26 Ağustos 2019 Pazartesi,"Bir kadın bileği gördüğünde “tövbe estağfurullah” diyen adamlar, nasıl oluyor da çocuk yaşta merdiven altında hayatları karartılan çocuklara “sus” işareti yapıyor? Saatler sabaha karşı 04.30’u gösteriyordu. Sultangazi Emniyeti’nde görevli polislerin telefonu çaldı. Arayan 20 yaşındaki genç Yunus Ö. idi. Fısıltıyla konuşuyordu. Kendisini tuvalete kilitlemişti. Polislerden yardım istiyordu. Genç sesin bulunduğu yer, Sultangazi’de bir merdiven altı dergâhın adresiydi. Etrafta Abdulkadir Geylani İlim ve Hizmet Derneği adıyla biliniyordu. Başında ise Şeyh Büreyde Ö. vardı. Anlatılanlara göre daha önce bulunduğu tekkelerde çeşitli vakalara karışmış ve “kol kırılır yen içinde kalır” diyerek üstü örtülmüştü. Büreyde Ö., 2016 yılının eylül ayında Sultangazi’de atölyeden bozma bir yer buldu. Burayı kendi dergâhı haline getirdi. Sarık ve cüppesiyle “ilim ve irfan” dağıttığını söylüyordu. Kendisini Kadiri tarikatının şeyhi olarak tanıtıyordu. Şeyh dediğime bakmayın... Elimdeki kimlik bilgilerine göre o da 6 Mart 1987 tarihinde doğdu. Başındaki yeşil sarığı ve cüppesi onun, daha 29 yaşında, otoritesinin kabul edilmesine yetiyordu.Dergâh, bir süre sonra çevredeki gençlerin buluşma yeri oldu. Onlar için de bir tür sosyalleşme alanıydı. Çoğu ya okulu bırakmıştı, ya işsizdi. Büreyde Ö’nün dergâhtaki sohbetlerine katılıyorlardı. Şeyh Büreyde, müritlerinin yüzüne bakarak “bilmedikleri dilde” kutsal sözler okuduktan sonra elini kaldırarak bağırıyordu: “Merhem senin nefsinin kabullenmediğidir.” Sohbetleri, kendilerinden geçene kadar kafalarını salladıkları zikir törenleri takip ediyordu. Büreyde Ö. üstlerini çıkararak yarı çıplak kalan gençlerin vücutlarına şişler sokarak gösterisini sürdürüyordu. Bu sırada “Allah” sesleriyle sallanan gençler cezbelenerek kendilerinden geçiyordu. Saatler süren cehennem 7 Mayıs 2017 günü sabaha karşı polisten yardım isteyen Yunus Ö’nün, Şeyh Büreyde Ö. ile tanışıklığı ise eskiye dayanıyordu. 4 yıl önce, yani henüz 16 yaşındayken gittiği dergâhta Büreyde Ö. ile tanışmıştı. Yunus Ö’nün anlattığına göre bir süre sonra Büreyde Ö’nün, Yunus Ö’den cinsel istekleri oldu. Yunus Ö’nün bir türlü kabullenemediği cinsel istismar olayları yaşandı. Büreyde Ö., Yunus Ö’ye bu yaptığının bir tür “hizmet” olduğunu anlatıyordu. Bu ilişkiyi ne zaman bitirmek istediğini söylese Büreyde Ö’nün tepkisiyle karşılaşıyordu. Yunus Ö’nün ifadesine göre Büreyde Ö., ona cinleri musallat edeceğini söyleyerek tehditlerde bulunuyordu. İkili son kez 6 Mayıs 2017 gece saat 23.00 sularında Sultangazi’deki dergâhta buluştu. Orada tam 5 buçuk saat “bir şeyler” yaşandı. Yunus Ö’nün polislere anlattığına göre uğradığı cinsel istismara isyan eden Yunus Ö., dergâhtan ayrılmak istemiş yine Şeyh Büreyde’nin tehditleriyle karşılaşmıştı. Saat 3 buçuk olduğunda Yunus Ö. kaçıp gitmeye çalıştı. Evi dergâha yürüyerek 2-3 dakikalık mesafedeydi. Büreyde Ö. kilitlediği kapının önüne geçti. Çıkmasına izin vermedi. Yunus Ö. direndi. Dergâhtan Yunus Ö’nün “imdat polis” sesleri yükseliyordu. Şeyh Büreyde Ö. kendisine teslim olmayan “müridini” yumruklamaya başladı. Ona sarıldı, ağzını kapatarak susturdu. Gücün altında ezilen Yunus Ö. bu kez tuvalete gitmek için izin istedi. Büreyde Ö., ses çıkarmaması şartıyla müsaade etti. Yunus Ö. tuvalete girdi. Kapıyı kilitledi. Hızla polisi aradı. Şeyhin kendisini alıkoyduğunu anlattı. Bu sırada içeriden fısıltıları duyan Şeyh Büreyde kapıyı zorluyordu. Yunus Ö., telefonu kapatıp çıktı. Bir süre sonra dergâhın kapısında polisler belirince Yunus Ö., yeniden “yardım edin” çığlıkları atmaya başladı. Kapıyı açmak zorunda kalan Şeyh Büreyde Ö’yü ve şikâyetçi Yunus Ö’yü karakola götürdüler. Polislerin hastaneye götürdüğü Yunus Ö’nün yediği yumruklar da doktor raporuyla belgelenmişti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bir el şeyhi kurtarıyor Tam “yeni bir istismarcı şeyh skandalı” derken alıştığımız bir şey oldu. Karakola AKP ile iyi ilişkileriyle bilinen “tarikat dostu” İbrahim E. E. isimli avukat geldi. “Tarikat dostu” diyorum çünkü halihazırda ünlü bir tarikat vakfının dost avukatıydı. Sosyal medya hesapları ise AKP’deki faaliyetleri ile doluydu. Sanki uzaktan bir el, onu Şeyh Büreyde’yi kurtarsın diye göndermişti. Büreyde Ö., Yunus Ö’ye “aşırı ilgi”sini karakoldaki ifadesinde şöyle açıklıyordu: “Kendisine bu kadar ilgili olmamın sebebi yaklaşık bir sene kadar önce arkadaşlarla birlikte denize gittiğimizde beni boğulmaktan kurtarmasıdır.” Büreyde Ö., Yunus Ö’ye cinsel istismarda bulunduğunu tabii ki kabul etmedi. Aralarındaki münakaşayı Yunus Ö’nün istemediği kişilerle arkadaşlık etmesine bağladı. O gece Yunus Ö’yü zorla alıkoyduğunu, kapıyı kilitleyip gitmesine izin vermediğini, dövdüğünü, sarıldığını kabul etti. Hatta “Bu kapılar tekin değil seninle uğraşırlar” sözüyle tehdit değil manevi uyarıda bulunduğunu iddia etti. Herkesin geç gelen adaleti beklediği ülkede sadece iki günde Büreyde Ö’nün iddianamesi hazırlandı. 9 Mayıs 2017’de çıkan iddianamede Yunus Ö’nün anlattığı cinsel istismar olayları nedense araştırılmamıştı. Suçlama sadece Büreyde Ö’nün de kabul etmek zorunda kaldığı “cebir, tehdit veya hile kullanarak kişiyi hürriyetinden yoksun kılmak” maddesine dayandırıldı. Böylece Büreyde Ö., kurtarıldı. Yunus Ö., ise dergâhtan ayrıldı ve uğradığı tehditlerle susturuldu. Bu bataklıktan kurtuluş var Türkiye son dönemde neredeyse her gün tarikatları, cemaatleri tartışıyor. Başına sarığı ve sırtına cüppeyi geçirenler milletin aklını, cebini, belini sömürmeye devam ediyor. Devlet içinde örgütleniyor. Müritleriyle yeni kalkışmalara hazırlanıyor. Ben ise bu bataklıktan kurtulacağımıza ümitliyim. Neden mi? Bir süre önce o telefonu açmasaydım, 2 yıl önce üstü örtülmüş bu olaydan hiç haberdar olmayabilirdim. Arayan kişi “Ben sizinle çok farklı dünya görüşüne sahibim” diyordu. Devam ediyordu: “Bizim camia bunu yazmaz”. Şeyh Büreyde düzenini yine kurmuş, bugün etrafında yine çocuk yaştaki gençleri toplamıştı. “Başka çocuklar yanmasın” diyordu. Dini, sömürü için kullanan bu adamların temizlenmesini istiyordu. İnsan, kendi kaderini kendisi çizen yegâne varlıktır. İnsana umudu bir başkası değil, kendi eylemi getirir. Dün attığımız adımın sesi bugün çok uzaktan duyulmuşsa umutsuzluğa hakkımız var mı?",https://www.cumhuriyet.com.tr/yazarlar/baris-terkoglu/gunahk%C3%A2r-seyhleri-savcilik-kapilarindan-kurtaran-eller-1549690
Barış Terkoğlu,Erdoğan’a suikastla suçlanan askerle buluşma,23 Eylül 2019 Pazartesi,"“Kerkük’ün zindanına attılar beni"" diye haykırıyoruz. “Ne suçum ne günahım yaktılar meni” diyoruz. Çığlığın sahibini düşünmüyoruz. Bizim İslamcıların ümmetinden, bizim milliyetçilerin milliyetinden saymadıkları Türkmenlerin Irak’ta çektikleri çileleri anlatıyor. Karşımda yıllarını zindanlarda geçirmiş bir Türk subayı oturuyor. Ömrünün dikenleri birer çizgi olmuş da yüzüne yansımış gibi. Kerkük’te Türkmen köyünde oturduğu yokluk içindeki yer sofrasını anlatıyor. Yemek olarak yalnız aşure var. Yemekte aşure olur mu? Çiğnerken içinden et çıkıyor. Bir gelenek, etler kurutulduktan sonra, değerli misafirlere aşure içinde ikram ediliyor. Yoksulluk yalnız bu lükse izin veriyor. Elini masaya koyuyor. Avucunun içinde sanki bir harita varmış gibi diğer elinin parmağıyla Kuzey Irak’ta yaşadıklarını yer göstererek anlatıyor. Patlayan bombaları ya da yaşanan katliamları orada işaretliyor. Ben görmüyorum, ama o görüyor. Avucunun içi gibi bilmenin ne demek olduğunu şimdi anlıyorum. Şüpheli polisler karşımızda Onun adı Murat Eren. 2006 yılına kadar Kara Kuvvetleri Komutanlığı’nda Pilot Yüzbaşı olarak görev yaptı. Üzerindeki üniforma onu kimi sarp dağlara, kimi uzak düzlüklere götürdü. Ölümü hep yakınında bir ihtimal olarak taşıdı. Ama onu vuran kurşun sırtından girdi. Türkiye'nin En Beğenilen Mobilyaları bi Tıkla Kapınızda Yeni koleksiyon mobilyaları görmeye davetlisiniz! Yeni ürünl erimizde lansman özel fiyatları için sizleri CaddeYıldız’a... CaddeYıldız Şimdi Keşfet 18 Mayıs 2006’da Amasya’nın Merzifon ilçesinde bir internet kafeden gönderilen isimsiz ihbar mektubuyla hayatı değişti. İhbarcı, kumpaslarda alıştığımız gibi adını yazmamıştı. Dalga geçer gibi kendisine bir rumuz bulmuştu: Vatansever. Ne garip, ihbar postasından kısa süre önce gittiği benzin istasyonunda Fethullahçı bir polisle kavga etmişti. Tartışmanın sonu Eren’in Fethullah Gülen’e küfür etmesiyle bitmişti. O gün tartıştığı polis, Eren’in karşısına gözaltındayken Terörle Mücadele Şube Müdürü olarak çıkacaktı. İhbar postasıyla başlayan soruşturma ve ardından yapılan operasyon, kumpas halkalarının ilkiydi. Henüz Ergenekon davaları başlamadan, 30 Mayıs 2006’da evi basıldı. Fethullahçıların “eliyle koymuş gibi” bulduğu dijital delillerle suçlandı. Tesadüf değil, Eren’in suçlandığı CD üzerinde ilk incelemeyi yapan, Ergenekon kumpasının meşhur 51 No’lu DVD’sini “çıkaran”, avukat Serdar Öztürk’ün ofisinde “İrtica ile Mücadele Eylem Planı”nı “bulan” kişi aynıydı: Başkomiser Mehmet Yayla. Erdoğan’a suikast senaryoları Murat Eren, “Atabeyler örgütü” denilen uydurma yapının parçası olmakla suçlandı. En ağır itham o dönem başbakan olan Tayyip Erdoğan’a suikast iddiasıydı. “Suikast” sihirli bir kelimeydi. 2006 ile 2014 aralığında yaşadığımız senaryo hep aynıydı. Erdoğan’a birileri hep sözde suikast yapmaya çalışıyordu. İnanırsanız, Fethullahçı polisler suikastları son anda önlüyordu! TRT’de bir dönem Fethullahçı polisler tarafından hazırlanan Büyük Takip programında Erdoğan’ın Atatürk ve Abdülhamit’ten sonra en çok suikast planının hedefinde olan lider olduğu anlatılmıştı. Sabah gazetesinin 25 Ocak 2014 tarihli haberine göreyse 2002’den o güne Erdoğan’a yönelik tam 342 suikast girişimi boşa çıkarılmıştı. Fethullahçılar, “yaşanmamış suikast”ların altında hep “Ergenekon” buluyorlardı. O dönem, İstanbul Emniyeti “Erdoğan’a suikast girişimleri listesi” hazırlamış ve Silivri’deki davaya göndermişti. 2005-2008 arasında Erdoğan’a tam 36 suikast girişimini önlediklerini anlatıyorlardı. Nasıl oluyorsa, bu suikastlar filmlerde olduğu gibi birinin kurşunların önüne atlamasıyla değil, “isimsiz ihbar mektupları” ile ortaya çıkıyordu. F tipi “Erdoğan’a suikast senaryoları” hiç kanıtlanamadı. Nitekim Murat Eren de yargının halen FETÖ’nün kontrolünde olduğu 2012 yılında suikast ve örgüt suçlarından beraat etti. Proje belliydi. “Erdoğan öldürülecek” senaryosu Fethullahçıların devlete yerleşmesine ve ilerlemesine yaratılmış bir gerekçeydi. İşin ilginci, 15 Temmuz’da canlı canlı izlediğimiz Erdoğan’a suikast girişimini, dün “Erdoğan suikastı senaryosu” sayesinde devletin kalelerini zaptedenler yapmıştı. Kendi çilelerini anlatmıyor Filmin sonu belli oldu. 13 yıl sonra artık herkes görüyor. Ama şarkıdaki “elbet bir gün güler bize seneler” denilen umut gerçekleşmedi. Murat Eren, 2006’da henüz hakkında mahkeme kararı yokken YAŞ’ta bazı komutanların itirazlarına rağmen askerlikten atılmıştı. Kumpaslarda ilk hapsedilen askerdi. 3 kez tutuklanıp bırakıldı, toplam 4 yıl hapis yattı. Kimileri için çabuk gelen adalet ona halen uğramadı. Atabeyler kumpasını yaratan polisler, savcılar, hâkimler bugün FETÖ’den cezalandırılıyor. Ancak Murat Eren’in 13 yıla yayılan davası, hakkında verilen yeniden yargılama kararlarına rağmen bitmedi. Hapiste kırılan bacağını, hastane yolunda kelepçe takmayı reddettiği için kendisinin kaynattığını biliyordum. Cezaevinde onuruna yediremediği muameleye karşı çıktığı için yediği dayağı öğrenmiştim. Hapisten çıkınca sokakta çay satarak ailesini geçindirdiğini, zemheri ayazında kar maskesiyle yakacak bir şey arayarak evini ısıtmak zorunda kaldığını duymuştum. O günlerde ekmek parası için çırpınan Murat Eren’i görünce yolunu değiştiren komutanlardan haberdardım. Sordum, ama bunları anlatmadı. “Benim davam Murat Eren davası değil. Ben Türk subayıyım. Üniformamın onurunu üstüme giymesem de korurum” diyordu. Çektiği çileleri konuşmak istemiyordu. Tek isteği halen üstünde bir hayal gibi taşıdığı üniformayı yeniden giymekti. 13 yıldır üzerine atılan lekeyi temizlemek için mücadele eden Murat Eren için yarın karar günü. Kalan iki davasından birinin belki de son duruşması olacak. Adliyenin mübaşiri yine “Murat Eren” diye bağıracak. Mahkeme, Türkiye’nin başına örülen çorabın ilk ilmeğini yapabilirse koparmış olacak. Utançları, acıları, ayıpları silmeye ise kuşkusuz hiçbir hâkimin kararı yetmez. Bir ülke çökertilirken önce kurtlarını çakallara boğdururlar. Kahramanlarının etlerini yılanlara yem ederler. Bu son olsun, bu son… <haber-yatay:1593001>",https://www.cumhuriyet.com.tr/yazarlar/baris-terkoglu/erdogana-suikastla-suclanan-askerle-bulusma-1708893
Barış Terkoğlu,‘Babamı ilk kez ağlarken gördüm’,29 Ağustos 2019 Perşembe,"Mübaşir, yıllardır yaptığı gibi kapıda bekleyenleri salona çağıracak. Duruşmada, bir hayalle askeri okula giren öğrenciler nasıl işkencelere uğradıklarını anlatacak. Konuşulanlar ise yine duvarların arasında kaybolup gidecek. Bu sabah, Ankara 27. Ağır Ceza Mahkemesi’nde görülecek davada neler olduğunu yarın pek azımız bileceğiz. “Adil Öksüz’ün baldızı” ya da “Fethullah Gülen’in şoförü” bile daha çok konuşuluyor. Oysa tüm dünyaya FETÖ’nün ne olduğunu anlatacağımız vakalar sessizlikle geçiştiriliyor. Bir süredir İstanbul Anadolu Cumhuriyet Savcılığı’nda eski askeri öğrencilerin anlatımlarıyla başlayan benzer bir soruşturmadaki ifadeleri okuyorum. F tipi komutanların “öteki” öğrencilere yaptıkları işkenceleri birer birer anlatıyorlar. Size rakamlar verebilirim. FETÖ’nün askeri okulları ele geçirdiği 2008 yılından sonra okullardan ayrılmak zorunda kalan öğrenci sayısının bir anda 15 katına kadar çıktığını gösterebilirim. Ama büyük rakamlar çoğu zaman bize “bir”in hikâyesini unutturur. O nedenle size sayılardan değil, T.A’nın öyküsünden bahsedeyim. Eşcinsel aşk mektubuyla kumpas 2008 yılında, henüz 14 yaşında Kuleli Askeri Lisesi’ne girdi. T.A’nın hayali asker olmaktı. Dersleri iyiydi. Okuldaki komutanlar da onlara ellerinden gelen yardımı yapıyordu. Derken bir şey oldu. Kumpas davaları ile başlayan süreçte askeri okul komutanları hızla değişti ve eziyet başladı. Anlamsız şekilde verilen disiplin cezaları, darp, herkesin içinde aşağılamalar, sürekli hakaretler eski düzenin yerini almıştı. T.A., “Neredeyse her hafta devre arkadaşlarımdan biri okuldan ayrılıyordu. Ayrılanlar genelde geçtiğimiz ayın en çok ceza alıp eğitim yaptırılanları oluyordu” diye anlatıyor ilk uyanışını. Sıra T.A’ya gelmişti. Verilen anlamsız cezalara, not düşürmelere, hakaretlere, ailesine söylenen “çocuğunuz askerliğe uygun değil” sözlerine rağmen T.A. yoluna devam etti. Ta ki o güne kadar: “2012 yılı mayıs ayı içerisinde ders işlediğimiz sırada Bölük Komutanım Yüzbaşı Alptekin Güler beni odasına çağırttı. Diğer Bölük Komutanı Üsteğmen Gökhan Balcı ile birlikte beni bekliyorlardı. Elime bir mektup tutuşturdular. Nizamiye kapısına benim adıma bırakıldığını söylediler. Mektubun üzerinde ne isim, ne adres bulunuyordu. Benden önce açıp okumuşlardı. Bana da açıp okumamı söylediler. Mektup bir erkek tarafından yazılmıştı. Benimle olan cinsel birlikteliğinden bahsediyordu. Ayrılık mektubuydu. O mektubu kendilerinin yazıp beni karalamaya çalıştıklarından emindim. Bana eşcinsel damgası vurup ya ayrılmamı ya atılmamı sağlayacaklardı.” Çocuk yaştaki T.A’nın komutanlar tarafından aşağılanması, belden aşağı hakaretlerle devam etti. Birkaç gün süren aşağılamanın ardından baba E.A. okula geldi. T.A., “Babama kendi isteğiyle beni okuldan aldığı takdirde hakkımda herhangi bir disiplin işlemi yapılmayacağı, sadece tazminat ödeyeceğimizi söylediler” diye anlatıyor devamını. “Yoksa...” diye başlayan tehditlerin ardından okuldan ayrılmaktan başka yol kalmamıştı. T.A. devam ediyor: “Babam ağlaya ağlaya benim okuldan alındığıma ilişkin belgeleri imzalamak zorunda kaldı. Hayatım boyunca babamı ilk kez ağlarken orada gördüm.” Kuleli’nin önündeki sahil yolunda o gün baba-oğul gözyaşları içinde çaresizce yürüdü. Kimi zaman durup birbirlerine sarılıyorlardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Eski eşinin fotoğraflarıyla tehdit T.A. boşanmış bir ailenin çocuğuydu. T.A’nın babası E.A., okuldaki değişimi ilk kez veli görüşmesinde fark etmişti: “Tabur komutanı önündeki bir dosyadan bana birkaç resim gösterdi. Siyah beyaz olan resimlerde oğlumun annesi F.Y’nin normal koşullarda giydiği bir kıyafetin, kendilerince uygunsuz olduğunu söylediler. ‘Siz rahat bir aileye mensupsunuz, subaylık bunu kaldırmaz’ yorumları yaptılar.” Birkaç ay sonra mektup kumpası yaşandı. Baba E.A. istedi, ama mektubu göstermediler. Bir iftiraya uğradıklarını söyleyip komutanlara yalvardığında “çocuğunu okuldan al” yanıtıyla karşılaştı: “Oğlumun bir erkekle aşk ilişkisi yaşadığı yönündeki iftira ile yaşamasına tahammül edemeyeceğim için ağlaya ağlaya ayrılma talebini imzaladım. Hatta Kuleli’deki sivil memurların bir bölümü olayı yakınen bildiklerinden beni ve oğlumu vazgeçirmek istediler. Ancak tehdit ve baskıya boyun eğerek, tazminat tutarını ödeyerek oğlumu okuldan almak zorunda kaldım.” Memur kumpası anlatıyor Sahiden de baba E.A’nın söylediği gibi sivil memurlar kurulan kumpasın farkındaydı. Memur F.L. verdiği ifadede durumu şöyle anlatıyordu: “2008 yılından sonra askeri öğrencilerin psikolojilerinde ve ruh sağlıklarında belirgin bir depresif durum ve anksiyete hissettim. Kendilerine sorduğumda ‘üzerimizde sınıf subayları ve sınıf amirleri inanılmaz baskı kuruyor, adeta okumayalım diye bizlere eziyet ediyorlar, bir kısım öğrenciye ise son derece şefkatli davranıyorlar’ diyorlardı.” F.L. mektup kumpasının şahidiydi: “Mektubu açıp okuduğumda, isim ve soyadı yoktu. Sadece bilgisayar çıktısı halindeki yarım sayfa yazıda ‘ben bundan sonra cinsel tercihimi değiştirdim, artık tercihimi kızlardan yana kullanacağım, sen de benim gibi yap’ ibareleri kullanılmıştı. Mektubun gönderen kısmında bilgisayarla ‘yaz aşkım’ yazılmıştı. Alıcı kısmında yine bilgisayarla T.A. ve olduğu tabur yazıyordu. Bunun bir kumpas olduğunu anladım. T.A. böyle bir çocuk olmadığı gibi, olsa bile mektubu gönderenin okuduğu taburu bilmesi mümkün değildi.” F.L., T.A’nın okuldan ayrılmasına komutanların nasıl sevindiğini ifadesinde anlatıyor. Öğrenci tipinin nasıl değiştiğini ise şöyle ifade ediyor: “Son yıllarda öğrenci olarak alınan, henüz 14-15 yaşlarındaki çocuklarda eski öğrencilerde hiçbir şekilde olmayan yüz çehresinde iz ve sabit eser, ileri derecede gözlük, kısa boy, kambur beden, dikkat çeken şive, aksan bozukluğu mevcuttu. Askeri öğrenciler adeta seçilmeden alınıyordu. Çoğuna askeri öğrenci demeye şahit isterdi.” Kumpas teğmen adayların katıldığı kamplarda sürüyordu. Dikenler üzerinde süründürmekten, 45 derece altında saatlerce nöbet tutturmaya, uykusuz bırakmaktan, içtimada hakaret etmeye kadar her türlü yıldırmanın olduğu “şok mangaları” işkencesine maruz kalıyorlardı. Hâlâ direnen öğrencilerin uyduruk sağlık raporları ile okullardan atıldığını öğreniyoruz. Sebep olan komutanlar 15 Temmuz’da karşımıza çıktı. Onlara teslim edilen çocuklar ise hayatın ne olduğunu anlamadıkları yaşta cehennemin içine düştü. T.A. da asker üniforması giyemedi, bir havalimanında uçak bakım teknisyeni olarak yaşamını sürdürüyor. Çocuklarının hayallerine sahip çıkamayan toplumları çürümekten ne kurtarabilir? Keşke gölgelerle kavga etmek yerine T.A’ların öyküsünü herkese anlatsak. Çünkü insanın yüzündeki çizgilerden daha gerçek bir hikâye bugüne kadar yazılmadı.",https://www.cumhuriyet.com.tr/yazarlar/baris-terkoglu/babami-ilk-kez-aglarken-gordum-1554468
Barış Terkoğlu,Emniyet’te bir şeyler oluyor,22 Temmuz 2019 Pazartesi,"Ters yönde koşarak treni durdurabilir miyiz? Zıplayarak dünyanın çekiminden kurtulabilir miyiz? Başımızı çevirerek bir aşkın ruhumuzu fethetmesine meydan okuyabilir miyiz? Cumhurbaşkanlığı forsundaki 16 yıldız kurduğumuz devletleri simgeliyor. Övünüyoruz. Ancak 16’sını da yıktığımız gerçeğini de bize hatırlatıyor. Kurmanın, yükselmenin, yaratmanın sistemi var. Peki, yıkımın ve çöküşün çizgileri nasıl? Cumhuriyet, kaideleri olan bir düzen. Kolonları yıkılırken ise süte su karışıyor. İlerleme ve gerileme yasaları ortadan kalkıyor. Yıllarca biriktirerek yükselenler bir gecede alaşağı ediliyor. Birikimsizler ise yıkan balyozlara tutunarak yukarı çıkıyor. Bir kez çöküşü kabul ettikten sonra engelleyemiyoruz. Emniyet Genel Müdürü Celal Uzunkaya’nın bir gece yarısı görevinden alınmasından bahsediyorum. 47 yıldır polis üniforması giyiyordu. Yıllar sonra ilk kez Emniyet’e kendi içerisinden müdür atanmıştı. Veda ederken “teşkilat içinden 3’üncü kişi olarak, son 20 yılda ise teşkilat içinden ilk genel müdür olarak atandım” diyerek altını çizmişti. Her açıdan zor yükseliş, bir yıl dahi dolmadan son buldu. “Biri gider diğeri gelir” diyebilirsiniz. Tüm Uzakdoğuluları aynı millet sananlar gibi “tüm polisler aynı” da diyebilirsiniz. Ama Uzunkaya’yı ayıran bazı özellikler olduğu kesin. Gülen’in özel hayatıyla başlayan hesaplaşma Yakın dönemi takip edenler onun adını Hanefi Avcı, Sabri Uzun, Emin Arslan, Adil Serdar Saçan, Mustafa Gülcü, Orhan Özdemir, Faruk Ünsal gibi polisler ile hep aynı paragrafta gördü. Zira FETÖ’nün Emniyet teşkilatını ele geçirirken kavga ettiği, kumpas kurduğu polisler onlardı. Uzunkaya için bir ayrıntı daha var. O, herkesçe muhafazakâr görüşe yakınlığıyla biliniyordu. Bir kardeşi Refah Partisi’nden AKP’ye uzanan milletvekilliği kariyerine sahipti. Buna rağmen “kandırıldık” diyenlerden farklı olarak uzun yıllardır FETÖ karşıtlığıyla biliniyordu. Polis okulundan başlayan Fethullahçılarla ayrışması, 1991 yılında Emniyet’te ortaya çıkan hileli kura soruşturmalarına uzandı. Operasyonun gerçek hedefi olan Fethullahçılar, sahte ihbar mektuplarıyla, yalancı tanıklıklarla süreci yönlendirdi. Kendileri İstihbarat Dairesi’ni ele geçirirken “takunyalılar”ı görevden aldırmışlardı. Celal Uzunkaya da Fethullahçıların torbaya doldurduklarından biriydi. FETÖ ile kavgası burada bitmedi... Örgüt, Emniyet Müdürü Emin Arslan’ı uyuşturucu davasına sokarak tasfiye ettiği operasyonun bir benzerini Uzunkaya’ya yaptı. 2009 yılında bir ihbar mektubu marifetiyle polis muhbiri İrfan Erbarıştıran üzerinden çete davasına sokulan Mustafa Gülcü ve Celal Uzunkaya hapis cezası aldı. Aslında hesaplaşma eskiye dayanıyordu. Hanefi Avcı’nın Haliç’te Yaşayan Simonlar kitabında Erbarıştıran şöyle anlatılıyor: “Bu elamanın bir başka özelliği ise geçmiş tarihte Fethullah Hoca hakkında olumsuz ve incitici isnatlarda bulunan bir rapor hazırlayan bir polis ajanı olmasıdır”. Bir türlü açıkça söylenemeyen olay, 1990 yılında Erbarıştıran’ın Gülen’in özel hayatına dair bir bilgiyi vermesi, Uzunkaya ve Gülcü’nün bunu istihbarat formuna dönüştürerek Emniyet kayıtlarına sokmasıydı. FETÖ bunu hiç affetmedi. FETÖ yanlısı Ramazan Akyürek’in 2008 yılında İstihbarat Daire Başkanı olarak göreve gelmesinin ardından hesaplaşma başladı. Önce Mustafa Gülcü ve Celal Uzunkaya’nın sahte isimlerle telefonları dinlendi. Haklarında istihbarat toplandı. Nihayetinde Erbarıştıran’la birlikte çete sanığı yapıldı. FETÖ kumpaslarının çöküşü onların da kaderini değiştirdi. Aldıkları cezalar bozuldu. Beraat edip görevlerine döndüler. Niyetleri, yıllarını çalan FETÖ ile bu kez başka koşullarda mücadele etmekti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İktidara şikâyet edildi Metastaz kitabını yazarken 2014’te İzmir Emniyet Müdürü olan Uzunkaya’nın çabasını da anlatmıştık. Uzunkaya, “FETÖ’nün Kandil’i” dediği İzmir’e polis olarak geri döndüğünde durumu şöyle anlatıyordu: “Devletin istihbarat birimlerini o döneme kadar elinde bulunduran bu yapı, kendisi ile ilgili tek bir kelime bilgiyi dahi arşivlerde tutmamıştır.” Bomboş bir arşivle, örgütle mücadeleye başlayan Uzunkaya, AKP ile arasından su sızmayan Ahmet Küçükbay gibi FETÖ mensuplarına operasyon yapmıştı. Yetmemiş, “etkin pişmanlık” şemsiyesine sığınarak yargıdan kurtarılmaya çalışılan Küçükbay aleyhine tanıklık yapmıştı. Dava dosyalarına giren kayıtlara göre bu sırada Ankara’ya da şikâyet edilmişti. Yıllar bana şunu öğretti: Cesur insanın mesleği yoktur. “Kasaptaki ete soğan doğramayan” komutanların hikâyelerini bu köşede okudunuz. FETÖ’nün güçlü olduğu dönemde suspus olan yargı mensuplarını biliyorsunuz. Durum polisler için de maalesef farklı değil. Hanefi Avcı, 2010’da polis içinde FETÖ yapılanmasını açıklayınca İçişleri Bakanlığı onayıyla soruşturma başlatıldı. Mülkiye müfettişleri onlarca polise teşkilat içindeki Fethullahçıları sordu. Sabri Uzun, Mustafa Gülcü, Celal Uzunkaya ve Emin Arslan dışında bilgi veren bütün polisler özetle “biz Emniyet’te Fethullahçı görmedik” dediler. Haliyle FETÖ’nün devlet içerisinde bir tür Tanrı gibi olduğu dönemde örgüte karşı çıkmış Celal Uzunkaya’nın, içinden çıktığı teşkilatın başına gelmesi sembol niteliği taşıyordu. Ama olmadı... Siyasi iktidarı memnun edemedi Sebebi üzerine birçok yorum var. Kimi Kılıçdaroğlu’na yapılan linç girişimini durdurmak için verdiği çabaya ve ardından jandarmayı eleştiren açıklamalarına bağlıyor. Kimi ise Süleyman Soylu ile aralarındaki kan uyuşmazlığına. Bazıları ise teşkilatta Mehmet Ağar döneminden gelenlerin yukarıya ilettikleri şikâyetlerinden bahsediyor. Uzunkaya’yı getirenin de götürenin de Erdoğan olmasından hareketle, Uzunkaya ile Erdoğan arasındaki bir anlaşmazlıktan söz edenler de var. Hangisi doğru bilmiyoruz… Birbirinden farklı tezlerin kesiştiği bir gerçek var. “Polis gibi polis” olmakta ısrar eden Uzunkaya, belli ki siyasi iktidarın beklentilerini karşılamadı. Emniyet’te çoktan çıkmış olması beklenen tayin ve terfi kararlarının ortada görünmemesi de tartışmasız bunun sinyali olarak görülüyor. Gecikme, Uzunkaya’nın “kendisinden yapılması istenenleri yapmamasına” bağlanıyor. Liyakat ile siyaset yarışmış gibi duruyor. Sonuç... Karar yazarı Ahmet Taşgetiren’i “yüksek seviyeli güvenlik görevlisi”nin arayıp FETÖ için “tevbe süreci”ni anlattığını bizzat Taşgetiren’in yazısında okuduk. Uzunkaya’nın henüz bir yılını doldurmadığı görevinden alındığını da aynı gün öğrendik. Galiba hiçbir şey olmasa da bu kez kesin bir şeyler oluyor.",https://www.cumhuriyet.com.tr/yazarlar/baris-terkoglu/emniyette-bir-seyler-oluyor-1499050
Barış Terkoğlu,İnsan hayatta kaç kez ölür,05 Ağustos 2019 Pazartesi,"Bir aşk şiirini sevgilinin dudaklarından daha güzel kim okuyabilir? Bir masalı saçı okşayan elden daha şefkatli ne kılabilir? Bir basit selamı ardındaki hasretten daha anlamlı hale ne getirebilir? Çoğu zaman söze, tene, hisse bakıyoruz. Yaratanı ise unutuyoruz. Bir Gün yazarı Cüneyt Cebenoyan’ı kaybettik. Ölen yalnız söz mü, ten mi, his mi? Ya bize bıkmadan, usanmadan hatırlattıkları. İnsan kaç kez gider bu dünyadan? Sizce Cüneyt Cebenoyan ilk defa mı öldü? 5 Temmuz 1993’te Erzincan’ın Başbağlar köyünde 33 insan katledildi, köy ateşe verildi. Katliamı PKK’lılar yaptı. Örgütün yayın organı Serxwebun’da, 28 Mayıs 1997’de, katliamın bir tanıklığı dahi vardı. Orada “zaten o olaydan dolayı partinin kimseyi ciddi şekilde suçlaması da söz konusu değil, hatta olay üstlenilmişti” ifadesi yer alıyordu. 24 Mayıs 1993’te, 33 silahsız er Bingöl karayolunda kurşuna dizildi. PKK yaptı. Kurtulan askerler başta Şemdin Sakık olmak üzere katliamı gerçekleştiren PKK’lıları teşhis etti. Abdullah Öcalan da İmralı’daki yargılanması sırasında katliamları kabul etti. Çoğunda yollarını ayırdığı Şemdin Sakık ya da Doktor Baran gibi PKK yöneticilerini suçladı. 25 Aralık 1991 tarihinde Bakırköy’de Çetinkaya Mağazası’nda 11 kişinin yakılarak öldürülmesinden mi söz edeyim? Yoksa 13 Mart 1999’da Kadıköy’de 13 insanın Mavi Çarşı’da aynı sonu paylaşmasından mı? Birçoğunu PKK’nın yaptığı herkesçe bilinen katliamlardan biri var ki Cebenoyan bir kez de o gün öldü. 30 Aralık 1994’te Taksim’de The Marmara’nın kafesine bırakılan bombayla gazetemiz yazarı Onat Kutlar’ın katledildiğini anımsıyoruz. O gün arkeolog Yasemin Cebenoyan da sonsuzluğa göçmüştü. Cüneyt Cebenoyan, ablasının katledildiği olayın peşini bırakmadı. Cinayetin sırrını çözmüştü, unutmadı, hep hatırlattı. Suçlu bomba işte! Farkında mısınız? Etnik milliyetçiliği solculuk sanan kimi medyada katledilen aydınlar ve tetikçileri sıralanır. Sıra Onat Kutlar’a gelince “patlamada hayatını kaybetti” diye sonraki satıra geçer. Sanki balon patlamıştır da Kutlar öyle ölmüştür. Konu PKK’nın katlettikleri olunca “terör nereden gelirse gelsinci”, gizli özneli kınamalarla işi geçiştiren, “cici muhalefet” vardır. Cebenoyan, bu ikircikli halle “kalleş bomba gitmiş, patlamış, öldürmüştür. Suçlu? Suçlu bomba, işte!” diye alay eder. Cebenoyan, “adını vermek istemeyen terör”ün inadına “PKK’nın bombalı eyleminde ölen ablam” demeye devam etti. Üstelik hem “HDP’ye 3 kez oy verdim” diyor hem de “katliam bombacılarının cenazelerini sırtında taşıyan HDP’li yöneticilerin ihraç edilmediğini gördükten sonra da artık oy vermem” diye devam ediyordu. PKK eleştirilerinin ardından ismini dahi verdiği bir HDP yöneticisinden aldığı mesajı şöyle anlatıyordu: “Bana Messenger’dan, ‘hesabını soracağız’ falan diye tehdit ve hakaret etti. Bu benim mahallemden birisi ve bana hakaret ediyor, beni tehdit ediyor.” Bugünkü iktidarın yükselttiği eş dost sisteminin bir benzerinin hüküm sürdüğü sinemada, kurulu düzeni eleştiren bir yazardı Cebenoyan. Almanya’da vasata doğru serbest düşüş yapan Türk kökenli yönetmen, yeni filmini PKK romantizmi üzerinden pazarladığında, şu buz gibi tespitin sahibiydi: “Çaptan düşmeye başlayınca, kendisini kabul ettirmek için ya soykırım üzerine bir şeyler söyler ya Kürt meselesine dalar. Bilmediği, anlamadığı konular üzerine ahkâm keser.” Cebenoyan, Batı merkezlerinden “majestelerinin muhalifliği”ni yapan yönetmenden hesap soruyordu: “Almanya üzerine film yapsana Fatih. Senin memleketin Almanya. Almanya, neden PKK’yla içlidışlı anlatsana. Neden istihbarat örgütünün başkanı Kahl, Fethullah için sanki hiçbir şey bilmiyorlarmış gibi, neden Fethullahçılar eğitimle uğraşan masum bir örgüt diyor?” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ‘PKK ablanızı öldürür siz ırkçısınızdır” Tehditlere, hakaretlere uğradı. Yetmedi “mahallem” dediği yerde tecrit edildi. Fethullahçılar’ın Abant toplantılarında “özgürlük mücadelesi” veren bir liberal solcunun yönettiği Birikim dergisinde, PKK’yı eleştiren görüşleri nedeniyle “muhbirlik”le suçlandı. “Bu ‘yumuşak katilliktir’. Sosyal anlamda beni tecrit etme ve öldürme girişimidir. Daha azı değil” diye katline fetva vereni parmağıyla gösteriyordu Cebenoyan. Yaşadığı haksızlığı şöyle anlatacaktı: “PKK ablanızı öldürür. Tek talebiniz özür dilenmesi olur. Dilemezler ama talep eden olarak siz ırkçısınızdır. PKK, şehrinizin ortasında bomba patlatır. Katliam yapar. Protesto edersiniz. Irkçısınızdır. ABD havadan saldırır. Yüzlerce, binlerce sivili öldürür bombalarla. Ardından YPG karadan girer. Protesto edersiniz, siz ırkçısınızdır. YPG, Hıristiyanların terk ettiği mahallelere el koyar. Biz savaşırken onlar Avrupa’ya kaçtı, buralar bizim hakkımızdır der. Böyle devrimcilik olmaz olsun dersiniz, siz ırkçısınızdır. Faşistsinizdir.” Ablasından sonra, küçük bebeğinin, annesinin ve babasının depremde öldüğü acılı bir hayata veda etti Cüneyt Cebenoyan. Sosyalistti, emperyalizme de kuklalarına da karşıydı. Doğru bildiğini söyleyip yalnız kalmakla, susup kalabalık olmak arasındaki seçimini hep ilkinden yana kullandı. Kalemi sivri bir eleştirmendi. Tanıyanların ve tanımayanların ortak fikri: İyi bir insandı. Kendisinin de söylediği gibi, onun ruhunu çok öldürmeye çalıştılar. Cumartesi bedeni için son oldu. Her insanın bir hikâyesi vardır. Söz ölür, ten ölür, his ölür. Fanilerin son durağıdır. Dudak olsak, el olsak, hasret olsak. Cüneyt Cebenoyan’ın hikâyesini keşke hiç bitirmesek.",https://www.cumhuriyet.com.tr/yazarlar/baris-terkoglu/insan-hayatta-kac-kez-olur-1519621
Barış Terkoğlu,Putları yıkmaya cesaretiniz var mı?,20 Haziran 2019 Perşembe,"“Ve işte orada Muhammed, devesinden indi. Gururlu bir edayla putların yanına gidip asasını havaya kaldırdı. Önündeki ilk puta güçlü bir darbe indirerek onları kırmaya başladı. Müslümanlar da onu izlediler. Güçlü Hubal, üç ay bakiresi... 360 put toza toprağa karıştı. (...) Kısa süre içinde Mekke’de tek bir put kalmadı.” Hazreti Muhammed, Esad Bey (Kurban Said), Mızrak Yayınları. Gazeteci Timur Soykan’ın yeni çıkan “Badeci Şeyh’in Sır Odası” kitabını okuyunca düşündüm. Acaba peygamberin yıktığı putları dinciler elleriyle yeniden mi diktiler? Kuran’ın harflerini, inançlarını, ibadetlerini kendilerine harç mı yaptılar? Daha açık söyleyeyim... Dergâhlar, hocaefendiler, gavslar geç kalmış putları mı temsil ediyor? “Ben Nakşibendi Tarikatı Halidiye Kolu’nda şeyhlik yaparım. Askerden geldikten sonra Bursa ilinde Hasan Burkay Efendi’nin yanında kalarak yetiştirildim. Hasan Burkay Efendi bana dervişliği ve mürşitliği öğretti. Benim şeyhliğini yaptığım dergâhın ismi Kırklari Sohbet Evi’dir.” Sorgusunda kendisini böyle tanıtıyordu. Gerçek adının Uğur Korunmaz olduğunu müritleri karakolda öğrendi. “Şeyh Hasan Uğur Hoca” diye biliyorlardı. Türkiye ise 8 yıl önce onu Bursa’dan çıkan “Badeci Şeyh” olarak tanıdı. Üzerine espriler yapıldı, unuttuk. Timur Soykan’ın kitabı ise peşini bırakmıyor. 9 Haziran 2011’de polise gelen ihbar telefonundan mahkeme kararına kadar Badeci Şeyh’in dosyasını anlatıyor. İçene ‘mübarek olsun’ derim Yüreğim kaldırmadı, inanamadım, öfkelendim. Hem Şeyh’in kendisi, hem de müritler açık açık anlatıyordu: “Bana pirliği 2005 yılında vefat eden Hasan Burkay Efendi verdi. Hasan Burkay Efendi beni badeledi. Badelemek benim tarikatıma göre pirin cinsel organını yalayıp öpmek ve sonra gelen sıvıyı içmektir. Pirin cinsel organından gelen sıvı sperm değildir, beyaz başka bir sıvıdır. Bu sıvı sadece pirlik verilmiş kişiden gelir.” Tarikatta dini sohbetler harem selamlıktı. Ortam muhafazakârdı. Zikir yapılıyor, müritler kendilerinden geçiyordu. Her şeyi bozan ise arkasından kapı kilitlenen “sır odası”ydı: “Zikir esnasında cezbelenen şahıslar benim bulunduğum sır odasına tek tek gelir. Ben gelen bayan ve erkek şahısları cinsel organımı öptürmek ve yalatmak suretiyle badelerim. Bunun dışında şahısların istekleri üzerine erkeklerle ters ilişki, kadınlarla ise ters ve normal yoldan cinsel ilişkiye girdim.” Pir’in cinsel organına “kelam-i ala”, gelen sperme “bade” diyorlar. Badeci Şeyh “içene ‘mübarek olsun’ derim ve mürit odadan çıkar” sözleriyle ilişkinin bitişini anlatıyor. Onlarca erkek ve kadın müridin ifadeleri birbirini doğruluyor. Kimi ev kadını, kimi esnaf, kimi işsiz. İçlerinde AKP İl Başkanlığı’nı koruyan özel güvenlik dahi var. Karakolda, savcılıkta, mahkemede konuşuyorlar. Kendi istekleriyle sır odasına girip defalarca badelendiklerini anlatıyorlar. Cinsel ilişkiye ise “tabi olmak” diyorlar. Erkekler anal, kadınlar her yolla şeyhe “tabi oluyor”. Şeyhin sperminin “nur çeşmesi” olduğuna inanıyorlar. İçlerine ne kadar çok doldururlarsa cennete o kadar yaklaşacaklarını sanıyorlar. Hesap gününde “Uğur Hoca”nın kendilerinin yanına gelip yol göstereceğini düşünüyorlar. Yetmiyor. Eşlerini, kardeşlerini, annelerini “badelensin”, “tabi olsun” diye şeyhe götürüyorlar. 2011 yılında 34 yaşında olan internet kafe işletmecisi Ümüt S. ifadesinde anlatıyor: “Resmi nikâhlı eşim olan Ayşe S’yi ders alması için Uğur Hoca’nın yanına dergâha götürdüm ve hocamız ile tanıştırdım. (…) Eşime gerek ben, gerekse Uğur Hocam, Allah’a yakınlaşmak, cenneti kazanmak için bade olması gerektiğini söylerdik. Beraber dergâha gittik. Eşim Uğur Hoca’nın bulunduğu sır odasına tek başına girdi. Amacı bade yapmaktı ve yarım saat sonra odadan dışarı çıktı. Ben o sırada dergâhın yan odasında bulunuyordum. Dergâhı eşim ile beraber terk ettik. Eşim ile birlikte yolda giderken bade olayının nasıl geçtiğini sorduğumda bana ilk sıralarda zorlandığını sonra alışarak Uğur Hoca’nın cinsel organını ağzına alarak boşalttığını bana anlattı ve evimize gittik.” Şeyh’in ifadesinden Ayşe S. ile normal ilişkinin de olduğunu, Ümüt S’nin kardeşini bile Şeyh’e sunduğunu anlıyoruz. Mahkemede dahi “benim inancım bunu gerektirdiği için devam etmeyi düşünüyorum, hocama bağlılığım sürekli olacaktır” sözleriyle tabiyetini sürdürüyor. Badeci Şeyh’in son durumu Konu tarikat olunca soruşturmada bir isteksizlik başlıyor. Savcılığa bile çıkarılmadan serbest bırakılan Şeyh, tepkiler üzerine tekrar gözaltına alınıyor ve tutuklanıyor. Soruşturmanın başlamasına neden olan çocuk istismarı ihbarı nedense hiç soruşturulmuyor. Hakkında sadece 4 sayfalık bir iddianame çıkıyor. Şikâyetçiler birer birer vazgeçiyor. Yılmaz Y. gibi müritleri “biz bade dediğimiz olayı yaparken çocuğun annesinin göğsünü emmesinden farklı duygular hissetmiyorduk” sözleriyle şeyhlerini savunuyor. Yargı bile ikiye bölünüyor. Yerel mahkeme “herkes razı” diyerek şeyhe çocuk pornosu arşivinden ve tarikat kurmaktan 6 yıl hapis cezası veriyor. Yargıtay ise “din ile kandırmayı” rızasızlık sayıyor. Sonunda cinsel saldırı da sayılarak 188 yıl hapis cezası ile mahkeme bitiyor. Hapisteki Şeyh’in son durumunu avukatı anlatıyor: “Morali, psikolojisi iyi. Ben ‘yeniden yargılama için yollar deneyelim’ diyorum. ‘Boş ver’ diyor. Kabullenmiş durumda. 32 yıl hapis yatacak. 73 yaşında çıkacak...” Bugün halen sosyal medyada “Zamanın Gavsı Hasan Uğur Hazretleri” adıyla Badeci Şeyh’in dini videoları izlenebiliyor. Badeci Şeyh utanmadan konuşuyor: “Doğru yerde, doğru zeminde, doğru kişiyle olamazsanız güderler sizi, Allah adını kullanarak bile güderler”. ‘Sır odası’nın tek görüntüsü Peki, sır odasının görüntüsü? Mahkeme dosyasında bir video var. Şeyh’in badeleme görüntüsünden bilirkişiler şu sözleri rapora yazıyor: “Oh, işte öyle tavaf et”. 41 yaşında kendisini Şeyh’e teslim eden Dokumacı Ahmet Ş. polise “sır odası”nda attığı çığlığı anlatıyor: “Canım çok acıdı ve ben de tam o sırada ‘Allah’ dedim.” Nasıl oluyor? Kendilerine “cennet” vaat edilenler Allah’a ulaşmak için şeyhi aracı kabul ediyor. Akıl ve irade ona teslim ediliyor. Rehberliği, Tanrı buyruğunun yerine geçiyor. Kandırılma öyküsü başlıyor. Müritler anlamını bile bilmedikleri El Mürselat Suresi’nde badelenmenin onaylandığını sanıyorlar. Şeyh, cinsel arzularına namaz pozisyonlarını, kimi ayetlerdeki ifadeleri hatta Hazreti Muhammed’in adının yazılış şeklini bile gerekçe kılıyor. Yarım yamalak inançları insanlara bıçak gibi saplanıyor. O cemaat, bu tarikat konuşuyoruz. Asıl olana bir türlü gelemiyoruz. Badeci Şeyh’in gerçek öyküsü akıl düzeninden kopuşumuzu gösteriyor. Peki, başları göğe değen zamane putlarını yıkmaya ne zaman başlayacağız?",https://www.cumhuriyet.com.tr/yazarlar/baris-terkoglu/putlari-yikmaya-cesaretiniz-var-mi-1448069
Barış Terkoğlu,Asıl darbe 15 Temmuz’dan önce oldu,18 Temmuz 2019 Perşembe,"Kader, bizim seçimlerimiz mi? Yoksa biz, yalnız kabullendiğimizi mi “kader” sayıyoruz? Zaman, bütün bilimlerin vektörlerinden biridir. Anlarını ölçtüğümüz maddenin hareketini biliyoruz. Aşk hariç, bildiklerimizi öngörebiliyoruz. Bilmenin bir şarkısı var mı? Kuşkusuz ona teori diyoruz. Yerçekimini bilenler düşmenin sırrını çözebilir. Hız yasalarını anlayanlar şimşekten sonra gök gürültüsü bekleyebilir. Darbe, bir iktidarın yerine bir başka iktidarı zor yoluyla koyma eylemi değil mi? Görüntüdeki karmaşaya rağmen her eylem gibi tarifini düşünce çizgileriyle yapamaz mıyız? Ne yazık ve ne mutlu, insan gözüyle değil, aklıyla görüyor. Dünyaya aklıyla bakanlar uzakları yakın ediyor. 15 Temmuz haftasındayız. Sık sık “Genelkurmay Karargâhı 21.20’de ele geçirildi” dediklerini duyunca başımı iki elime alıp yanıt veriyorum: Gerçekten mi! Karargâh FETÖ projesini sürdürdü Tarih: 4 Temmuz 2014. FETÖ kurgusu sözde Casusluk davasından İzmir’de yargılanan tüm tutuklu sanıklar tahliye edildi. Hapishaneden çıkan deniz subayı Bülent Akbaş, uzatılan mikrofona şöyle söyledi: “Devletin içindeki paralel yapı üç sene içinde tarihin görmüş olduğu en büyük darbeyi yapacak güce geldi.” Neden hedef olduklarını sadece bu sözden bile anlayabileceğiniz askerler TSK’ye dönüş mücadelesi başlattı. Darbeye 6 ay kala 30 asker, Askeri Yüksek İdare Mahkemesi’nden (AYİM) göreve dönüş kararı aldı. FETÖ’nün gadrine uğramış subaylar üniformalarını yeniden giyecekti. Her şey dönemin ruhuna uygun olarak ilerliyordu. Bu durumun en çok FETÖ’yü rahatsız ettiği de malum. Ne oldu dersiniz? Genelkurmay karara itiraz etti. Milli Savunma Bakanlığı’na bildirilen görüşte FETÖ kumpasına arka çıkılarak askerlerin TSK’den atılması savunuldu. Bakanlığın üzerinden yapılan başvuruyla FETÖ mağduru askerlerin TSK’ye dönüşü durduruldu. Karargâh’ı yöneten akıl, FETÖ’nün davalarını sürdürmekte ısrarcıydı. Bu kadar değil... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Karargâh FETÖ soruşturmalarını engelledi Darbeden sadece 4 gün önce. OdaTV’de yaptığımız haberin başlığı şuydu: “Cemaat’i soruşturan savcı Genelkurmay’la neden gerildi.” İzmir Cumhuriyet Başsavcılığı, FETÖ soruşturmalarında Genelkurmay’a yazılar yazıyor, bilgi istiyor ancak hiçbirine cevap alamıyordu. 78 yazıya tam 5 ay boyunca hiçbir cevap verilmemişti. Yalnız İzmir sanmayın. İstanbul ve Ankara’daki savcılar da Genelkurmay’ın açıkça FETÖ soruşturmalarını durdurmaya çalıştığını düşünüyordu. Şikâyetlerini de gizlemediler. FETÖ ile kavgasıyla bilinen emekli Hava Hâkim Albay Ahmet Zeki Üçok, darbeden 4 gün önce şu ifadelerle rahatsızlığı açıkladı: “Benim davalarla ilgili olarak İstanbul’da İrfan Bey’le görüşüyorum, İzmir’deki davada müşteki olduğum için Okan Bey’le görüşüyorum, Bakırköy Savcısı Ömer Faruk Bey’le görüşüyorum, Ankara’da Serdar Bey’le görüşüyorum. Hepsinin ortak şikâyeti, Genelkurmay Başkanlığı’nın yazılan yazılara yanıt vermemesi. Emniyet de aynı durumdan şikâyetçi”. Bardağın taşması üzerine İzmir Savcılığı yazılara yanıt beklemeden operasyon hazırlığına başladı. Ancak 15 Temmuz darbecileri erken davrandı, operasyondan önce “baskın basanındır” yaptı. Darbeden sonra Karargâh’a girildiğinde ne görüldü? Savcıların gönderdiği yazılar kasalara kaldırılmıştı... Pazartesi günü “darbe bağıra bağıra geldi” yazdım ya... İddianameye giren ‘darbe’ hazırlığı 4 Temmuz 2016 günü İstanbul’da, Fethullahçı hâkim İlhan Karagöz, çalışma günü olmamasına rağmen adliyeye gelip duruşmayı açtı. Gülen için “mehdi” ifadesini mahkeme tutanağına geçirdikten sonra “Türkiye Cumhuriyeti Genelkurmay Başkanlığı yetkililerin bu suç duyurumuz doğrultusunda derhal olaya el koyarak ismi geçen herkesi derhal gözaltına alması ve sonra da yapılması gerekenlerin sırayla yapılması...” yazdı. “Darbe”yi mahkeme tutanağına geçirdi. Karagöz “deli” denilerek akıl hastanesine kapatıldı. Hadi “Karagöz sahiden delirdi” diyelim. Ya FETÖ’yü yargılamak için yazılan iddianamede açıkça telaffuz edilenlere ne diyeceğiz? Darbe girişiminden günler önce Savcı Serdar Coşkun tarafından Ankara 4. Ağır Ceza Mahkemesi’ne gönderilen iddianamede “TSK içindeki bu yapılanmaya güvenerek kimi örgüt mensupları iç savaş ve askeri darbeden söz etmektedir” denilerek açıkça “darbe” ifadesi zikrediliyordu. Savcı, Genelkurmay’a da şu ifadelerle yükleniyordu: “Somut delil olmaması, Balyoz, Ergenekon gibi davalarla TSK’nin yıprandığı, bir de FETÖ unsurlarına yönelik yapılacak çalışmanın TSK’yi huzursuz edeceği, motivasyonu düşüreceği ileri sürülerek FETÖ’nün askeri yapılanmasının araştırılması önlenmektedir.” Genelkurmay FETÖ’nün elindeydi Daha ne kadar örnek vereyim? Sahi, “Paralel yapı, TSK’yi de ele geçirmek istiyor” iddiasında bulunan gazeteciler hakkında suç duyurusunda bulunan general şimdi nerede? Darbeden önce FETÖ mağduru askerleri savunan gazetecileri Karargâh’a çağırarak “bunlara sahip çıkmayın” diye FETÖ’cü adli müşavirle birlikte uyaran da o değil mi? Görülüyor ki 15 Temmuz akşam saatlerinden çok önce Genelkurmay Karargâhı FETÖ’nün eline geçmişti. Pervasızlık öyle noktadaydı ki, Karargâh’ın tavırları açıkça örgüte destek veren şekildeydi. Bir 15 Temmuz’u daha idareyi maslahatla, vasat siyasi kavgalarla geçiştirdik. Yandaş kanallarda yazılan resmi tarihle öğrenebileceklerimizin çoktan sınırına geldik. Aklıyla gören herkes “nasıl” diye soruyor ve bugün olmazsa yarın gerçek bir hesaplaşmanın umudunu diri tutuyor. Er ya da geç...",https://www.cumhuriyet.com.tr/yazarlar/baris-terkoglu/asil-darbe-15-temmuzdan-once-oldu-1493087
Barış Terkoğlu,Emniyet’in 1 numarasını neden yediler?,29 Temmuz 2019 Pazartesi,"Evinize hırsız girse en yakın karakola haber veriyorsunuz. Başınız dara düşse 155’i arıyorsunuz. Ama Emniyet Genel Müdürü bir gece yarısı görevden alınıyor, kimse konuşmuyor. Anlatma çağı bitti, suskunluk devrindeyiz. Şimdi sessizlik bildirileri dağıtılıyor. Geçen hafta bugün, koltuğundan edilen Emniyet Genel Müdürü Celal Uzunkaya’nın hikâyesini yazmıştım. Muhafazakâr kimliğiyle bilinen Celal Uzunkaya, uzun yıllar boyunca FETÖ karşıtlığıyla nam salmıştı. Polis okulunda Fethullahçılarla yaşadığı ayrışma, 1990 yılında Gülen’in özel hayatına dair bir muhbirin verdiği bilgileri Emniyet arşivine taşımasıyla kavgaya dönüşmüştü. 1991’de Gülenciler tarafından hileli kura soruşturmasına sokularak görevinden edilen Uzunkaya’ya asıl darbe, FETÖ’nün Emniyet İstihbaratını ele geçirdiği 2008 sonrasında vuruldu. Uzunkaya’nın telefonu önce sahte isimlerle dinlendi. 2009 yılında ise isimsiz bir ihbar mektubuyla, kendisine yıllar önce Gülen için istihbarat veren muhbirle birlikte, çete davasına sanık yapıldı, hapis cezası aldı. Herkes Ergenekon ve Balyoz gibi davaları biliyor, ancak FETÖ’nün tasfiye sürecinde çöken kumpas davalarından biri de buydu. Uzunkaya da göreve döndü. Aslında bir dönem kavga ettiği FETÖ ile mücadele noktasına, Türkiye yıllar sonra gelmişti. Süreci bıraktığı yerden devam ettirmek için atmosfer çok uygundu. Ama kazın ayağı hiç de öyle çıkmadı. Emniyet Genel Müdürlüğü’ne kadar yükselen Uzunkaya, daha bir yıl dolmadan görevden alındı. Uzunkaya’ya ByLock kumpası mı? Geçen yazıda ortaya atılan tezlere değinmiştik. Birbirinden farklı görüşlerin kesiştiği bir gerçek vardı. O da “polis gibi polis” olmakta ısrar eden Uzunkaya, siyasi iktidarın beklentilerini karşılayamamıştı. Yazdıklarımın ardından bir dizi ilginç tepkiyle karşılaştım. Birden fazla isim bana ulaşarak aynı iddiada bulundu. Hepsinin de kaynağı Emniyet’ti. Söylediklerine göre Celal Uzunkaya’nın telefonunda FETÖ’nün haberleşme aracı ByLock çıkmıştı. Bu nedenle İzmir Cumhuriyet Başsavcılığı tarafından ifadesine başvurulmuştu. Hatta o denli ileri gidiyorlardı ki Uzunkaya’nın, savunmasında telefonun hediye geldiğini söylediğinden bile bahsediyorlardı. İddianın kuşkusuz inandırıcılığı yoktu. FETÖ’ye karşı yıllar önce birçok adım atmış, polislik kariyeri FETÖ tarafından defalarca sonlandırılmaya çalışılmış ve nihayetinde uydurma delillerle hakkında hapis cezası verilmiş bir müdürden söz ediyoruz. FETÖ’cü olması, üstüne üstlük ByLock kullanması akıldışıydı. Uzunkaya, ya yeni bir kumpasa kurban ediliyordu ya da bir tür itibarsızlaştırma operasyonuyla karşı karşıyaydı. İşin aslını öğrenebilmek için Celal Uzunkaya’ya yakın kaynaklara ulaştım. Bu dedikodular Uzunkaya’ya kadar varmıştı. Kendisine böyle bir ihtimalin sorulmasını bile zül addediyordu. Ne telefonunda ByLock çıkmıştı ne de bunun için ifadeye çağrılmıştı. Böyle bir iddianın yakınına dahi yaklaşamayacağını söyleyen Uzunkaya, bu dedikoduyu servis edenler için ise “hain ve kansız” ifadelerini kullanıyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet İşin sırrı Emniyet içindeki kavgada Peki, neden? Uzunkaya neden önce tasfiye edilmiş, ardından itibarsızlaştırılmaya çalışılmıştı? Aslında işin sırrı, Emniyet’teki tayin ve terfi kararlarının gecikmesinde yatıyor. Terfilerin ve kadrosuzluk nedeniyle emekli edileceklerin görüşülüp karar bağlanacağı YDK (Yüksek Değerlendirme Kurulu) bir süredir toplantı yapamıyordu. İki defa ertelenmişti. Zira bu konuda bir ayrışma yaşanıyordu. Uzunkaya; dışarıdan değil, yıllar sonra bizzat Emniyet içerisinden gelen bir müdür olarak atanmıştı. Haksız gördüğü kimi terfilere ve “elini taşın altına koyduğu”nu düşündüğü kimi kadroların emekliliğine karşı çıkıyordu. Emniyet içerisindeki güç savaşlarına, FETÖ’den sonra kimi grupların köşe başlarını ele geçirmesine, gücünü polis dışındaki yapılanmalardan alan bazı polislerin yükselmesine olumsuz bakıyordu. Emniyet’in kendi teamülleriyle ilerleme çabasına, sonunda dışarıdan müdahale gerçekleşti. Uzunkaya, iktidar eliyle, YDK’nin toplanacağı söylenen güne saatler kala görevden alındı. Kuşkusuz bu durum polisin daha kolay dizayn edilmesine yarayacaktı. Kimleri sevindireceğini söylemeye bile gerek yok. (Bu yazının yazıldığı tarihte 1. dereceye terfi eden Emniyet müdürlerinin durumu halen açıklanmamıştı.) İşin ilginç yanı, bu, Uzunkaya’nın YDK ile ilk sınavı değil. Uzunkaya, 2007-2010 yılları arasında Emniyet Genel Müdür Yardımcılığı görevinde bulunmuştu. O dönem tasfiye edilmeden, 2009 yılında, FETÖ’nün kumpas kurduğu Emniyet müdürlerinden biri ona haber göndermiş, “kendisine dikkat etmesi” için uyarmıştı. Zira o dönem de YDK’yi Fethullahçılar kullanmak istiyordu. YAŞ’ta generalleri atadıkları gibi YDK’de de Emniyet’in kaderini belirleyeceklerdi. Önlerinde engel olarak gördükleri Celal Uzunkaya ve Emin Arslan gibi genel müdür yardımcılarını işte bu nedenle kumpaslarla tasfiye etmişlerdi. “FETÖ bitti” derken bu kez Emniyet içerisindeki başka hesaplaşmalar, yıllar sonra yine bir YDK arifesinde Uzunkaya’nın tasfiyesine yol açıyordu. En iyi doktorun en doğru teşhisi koyan, en iyileştirici müdahaleyi yapan doktor olduğunu biliyoruz. En iyi polisi, en iyi askeri, en iyi bürokratı konuşmaya gelince nedense durum değişiyor. Kamunun gücünü kendi gücünde toplamaya çalışanlar, Türkiye’yi bitmek bilmez kavgaların içerisine sokuyor. Olan, yüzlerce yıllık gelenekleri olan kurumlara oluyor. Kulakları sağır eden suskunluk bittiğinde belki de en çok onları konuşacağız.",https://www.cumhuriyet.com.tr/yazarlar/baris-terkoglu/emniyetin-1-numarasini-neden-yediler-1509488
Barış Terkoğlu,Sarıyla lacivertten turuncu çıkmaz,17 Haziran 2019 Pazartesi,"Teslimiyet insanın gözlerini de mi kör ediyor? Hesapsız bağlılık aklın önüne perde mi indiriyor? Cumartesi günü İstanbul Barosu’nun toplantısında konuşmacıydım. Konu FETÖ dönemi yargısıydı. Ben; sanığı, tanığı, izleyicisiydim. Ergenekon, Balyoz, OdaTV, Casusluk kumpaslarıyla başladı. Aziz Yıldırım’ın daha gözaltındayken polis kamerasıyla önden, yandan çekilmiş fotoğraflarının nasıl sızdırıldığını anlattım. Cüppeli Ahmet’in özel hayatının, hatta yatak odası görüntülerinin servis edilmesi sürpriz miydi? Ya aslında MİT’e çalışan Öcalan’ın avukatının Kalaşnikoflu pozunun F tipi savcılar tarafından gazetecilere dağıtılması? Fenerbahçeli değilim, İsmailağa’dan değilim, HDP’li veya MİT’çi değilim. Ama “değilimler” benimle aynı yerde durmayanlara kurulan tezgâhları anlatmama engel değil. İşte ben konuşurken meğer telefonum çalıyormuş. Fenerbahçe ağacının toprağın derinliklerine, dallarının göğün maviliklerine uzandığını görmeyen kimi arkadaşlarım şikâyetçiydi. Çünkü Emre Belözoğlu Fenerbahçe’ye transfer oluyordu. Biz ise eleştirerek taş koyuyorduk. Ne garip… Yıllar önce de başka renklerin körlüğünden Fenerbahçe’ye kurulan kumpasa destek verenlerle kavga etmiştik. Kimi sözde muhalif kanallar F harfini bile söylemekten kaçarken, Fenerbahçe’nin televizyonunda Fethullah’ı anlatmıştık. Saldırgan FETÖ polislerine karşı Kalamış’ta sokak sokak çatışan, Silivri’de Metris’te sesi duvarları aşan Fenerbahçelileri; kendi askerini “yargı sürecine saygılıyız” diye Fethullahçılara teslim eden komutanlara örnek göstermiştik. Tarihi, herhalde en çok kendi tarihini bilmeyenler tekerrür ettiriyor. Nikâhını Fethullahçı imam kıydı Yıl 2015. Emre Belözoğlu yandaş Başakşehir’e transfer olmuş. Nedense TRT Diyanet’e gitmiş anlatıyor: “Mallorca maçı öncesi odada dört oyuncuyuz. İsimlerini söylemeyeyim. O gün maçtan önce odada bulunan diğer ‘abiler’le birlikte dua ettik. Namaz, tespih işte... O gün maçı 4 golle biz kazandık. Golleri de odanın içindeki 4 kişi attı.” Emre’nin kastettiği Galatasaray’ın Mallorca’yı 16 Mart 2000’de 4-1 yendiği maç. Tek gol kendisinin. “Abileri”ni tanımak için arşive bakıyoruz: Arif Erdem, Hakan Şükür ve Okan Buruk. İkisi firar eden ismin üçünün de FETÖ geçmişlerini artık biliyoruz. Bugünün meselesi değil ki. Emre’yi 30 Aralık 2003’te DGM’de “Fethullah Gülen propagandası”ndan ifade verirken görüyoruz. Propagandasını yapmadığını, Gülen’in okuru olduğunu söylüyor. Oysa Gülen’den hiç kopmuyor. Eski FETÖ imamı Latif Erdoğan’ın ifadesi önümde. Emre’nin Gülen’e ziyaretlerini anlatıyor. Yalnız o mu? Eski FETÖ imamı Sait Alpsoy’un 26 Ocak 2016’daki ifadesinde Emre daha büyük yer tutuyor. “İsmail, Uğur, Arif Erdem, Hakan Ünsal, Emre Belözoğlu ve Okan Buruk’un da içinde bulunduğu gruba sohbet toplantıları yapmaya başladım, kendileri ile kaynaştık, cemaatin kendilerine gönderdiği bir ağabey varmış ancak maddi menfaatlerden kaynaklı rahatsızlıklarını futbolcular bana ilettiler, bu ağabey ile anlaşamamışlar” diye bahsediyor. Alpsoy, Emre’nin evliliğini ise şöyle anlatıyor: “Arif Erdem bir tarihte bana kız arkadaşı ile geldi, o bayan ile evlenmesinin uygun olup olmayacağını danıştı, aynı şey Emre Belözoğlu ile de yaşandı. 2006 yıllarında Emre Belözoğlu beni aradı, eşi ile imam nikâhlarını kıymamı istedi, ben de evlerine gidip imam nikâhlarını kıydım.” Sait Alpsoy, 2009’da dahi Emre’nin önderliğinde düzenlenen toplantılara nasıl hocalık yaptığını söylüyor. Nitekim FETÖ davalarına sanık yapılan futbolcular Bekir İrtegün ya da Uğur Boral, savcılara Emre’nin evinde düzenlenen toplantıların ayrıntılarını veriyor. Nasıl oluyorsa gidenler sanık olurken, ev sahibi “abi Emre”yi bir el koruyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Fenerbahçe direnirken, o Fethullahçılarla Bağlılığın toplantılardan ibaret olduğunu sanmayın. 2002’de Dünya Kupası üçüncülüğü primlerinin Pensilvanya’ya gönderilmesi itiraflarda var. Newcastle’da oynarken ışık evlerini o finanse ediyor. Nitekim Emre de durumu gizlemiyor: “FETÖ’ye de, gerçek yüzlerinin ortaya çıkmadığı o günlerde, Allah rızası için, Türk kültürünü yaşattığı ve ülkemize hizmet ettiğini düşündüğüm için kurban ile öğrenci bursu verdiğimi hiçbir zaman gizlemedim, şimdi de gizlemiyorum. Ne var ki, bu sinsi yapının bir hizmet değil, terör örgütü olduğunun açığa çıktığı 17-25 Aralık döneminden sonra, bu yapıya zerre kadar gönül bağım kalmadı.” Yani Emre son dönemin modasına uyarak 2014’ten itibaren FETÖ ile irtibatının kalmadığını söylüyor. Yani? Fenerbahçe’ye operasyon yapılmış, Emre, örgütü ile yola devam etmiş. Yöneticileri aylarca hapis yatmış. Emre, FETÖ’ye para vermeyi sürdürmüş. Fenerbahçe F tipi mahkemelerde harcanmış, liglerden dışlanmış, taraftarı dövülmüş. Emre, “abiliği”ni devam ettirmiş. Hiç de bir şey anlamamış! FETÖ ile eski ortakları kavgaya tutuşunca kendisini iktidarın kucağına atmış. “Abilik” ettikleri yargılanırken, o “bizim Fethullahçılara dokunmayın” kontenjanından yararlanmış. Tribünler “Ali İsmail Korkmaz Fenerbahçe yıkılmaz” derken, İzmir Marşı söylerken, o belediye ihaleleriyle zenginleşen yandaş kulüpte kabadayılık yapmış. Siyahi sporculara ırkçı hakaretlerde bulunmuş, sırtındaki iktidar eline güvenerek hakemlere küfürler etmiş, muhabir dövmüş. Şimdi ise 39 yaşında tekrar geldiği Fenerbahçe’de futbolu bitirip teknik kadroda “abi” olarak kalma projesine hazırlanıyor. Merak ettiğim, Emre’yi Fenerbahçe’ye doğru kim itiyor? Sarıyız, kırmızıyız, siyahız ya da beyazız. Ama 112 yıl önce Fenerbahçe’yi yaratan İttihatçı damarı biliyoruz. Renklerine karışan Cumhuriyet değerlerini seviyoruz. Sarı-lacivertten turuncu yaratma oyununu görüyoruz. Fenerbahçe’nin ne zengin çocuklarının viski mezesi ne de dinci grupların fethedeceği kale olacağına inanıyoruz. Sahi, geçen hafta Fatih Altaylı’nın “Futbolda FETÖ ile mücadele bitmiştir” sözünü saatlerce tartıştık. Ama kafamızı futboldan kaldırıp eski FETÖ imamı Latif Erdoğan’ın Gülen’in son konuşmasını analiz ettiği cumartesi günkü yazısını okuyamadık. Son dönemde devletin her yerinde olan bitene bakınca bana şu satırlar ilginç geliyor: “Kaleden maksat devlet yapısıdır. Kale kapılarının açılması, 17- 25 Aralık ve özellikle 15 Temmuz sonrası kapanan kapıların tekrar açılmaya başladığını imadır.” Evet, top yuvarlak değildir. Mesele belki de sadece futbol değildir. Not: Çalık Grubu’nu anlatan yazımdan sonra grubu temsil eden isimlerle görüştüm. Şimdilik yazıda sorduğum sorulara yanıt vermediler. Binali Yıldırım’ın bindiği uçaklarını işletmeci firmanın kiraladığını açıkladılar. Yazıya ise mahkemeye başvurarak erişim engeli getirdiler. Bir gün yazıdaki sorulara yanıt vermek isterlerse bu köşenin her zaman açık olduğunu tekrar hatırlatıyorum.",https://www.cumhuriyet.com.tr/yazarlar/baris-terkoglu/sariyla-lacivertten-turuncu-cikmaz-1442521
Barış Terkoğlu,Kavga daha yeni başlıyor,01 Ağustos 2019 Perşembe,"“Karara uymuyorum, saygı da duymuyorum” demişti Erdoğan. “Bedelini ödeyecek, öyle bırakmam onu” dediği Can Dündar için Anayasa Mahkemesi’nin verdiği tahliye kararına sinirlenmişti. Haliyle, gözümde kovboy filmlerinin unutulmaz sahnesi canlandı. Kasabaya çift silahı olan Teksaslı girince, herkesin kapısını ve penceresini kapattığı o an! Öyle ya Cumhurbaşkanı’nın “saygı duymadığı” kişilerin başına hep kötü şeyler geliyordu. Neyse ki AYM Başkanı Zühtü Arslan ucuz kurtuldu. Evet, onu Abdullah Gül atamıştı. Evet, FETÖ’nün cirit attığı Polis Akademisi’nde başkanlık yapmıştı. Evet, Zaman gazetesinde yazmıştı. Evet, TESEV Almanağı’nda da Dinlerarası İlişkiler projesinde de o vardı. Evet, dershanelerin kapatılmasına karşı oy vermişti. Gelin görün ki, tam da Erdoğan’ın sinirlendiği günlerde Akit kökenli Faruk Köse ve Serdar Arseven açıkladı. Zühtü Arslan, İskenderpaşa Cemaati’ndendi. Cemaat’in Hak Yol evlerinde kalmıştı. Kovboy, tetiğe basmadan silahını yerine koydu. Erbakan’a karşı olan ‘etrafındakiler’ İmzacı akademisyenler hakkında verilen karardan sonra tartışma yeniden başladı. Benim elimde ise ilginç bir kitap var. Necmettin Erbakan’ın 25 yıl danışmanlığını yapan Prof. Dr. Mete Gündoğan’ın yeni çıkan “Erbakan” kitabı. Biz, hep AKP ile FETÖ ilişkisini ya da çatışmasını tartıştık. Peki, Refah Partisi’nin “paralel”i neydi? Gündoğan, dönemin tanığı olarak Refah Partisi ile İskenderpaşa/ Hakyol’un ya da Esad Coşan ile Erbakan’ın arasındaki çatışmayı kendi gözünden anlatıyor. Ona göre 1980 sonrası İslamcılığında adı konmamış bir işbölümü vardı. Coşan, dergicilik ve cemaatçilik ile bir alanı; Erbakan ise particilik ve kitle siyaseti ile bir başka alanı tutuyordu. “Aynı tabana hitap eden iki çalışmanın bir müddet sonra kadro ve maddi imkânların bölüşümünde bir çatışma yaşaması kaçınılmazdı” diyor Gündoğan. Peki, çatışma nasıl önlenecekti? Gündoğan’a göre liderlerin “etrafındakiler” bunu yapabilirdi. “Esad Efendi’nin etrafındakilerden önemli bir kısmı Korkut Özal’ın da etrafındaydılar” diyor ve devam ediyor: “Bu hükümete veya devlete yakın olmaktı”. Gündoğan’ın aktardığına göre İskenderpaşa kökenli bir siyasetçi olan Korkut Özal, Coşan ile Erbakan arasındaki ilişkiyi belirleyen ve nihayetinde aralarındaki iplerin kopması için çalışan isimdi. Gündoğan pek de iyi niyetli olduğunu düşünmüyor: “Korkut Bey’in bazı ulusal ve uluslararası kuruluşların misyon adamı olduğu artık bilinen ve yazılan gerçektir.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erbakan’a ağır hakaretler Esad Coşan’ın Erbakan aleyhinde çok ağır hakaretler kullandığı konuşması tam da 1991 genel seçimleri öncesinde sızdırıldı. “Mercedeslere kurulup saltanat sürüyorsun”, “Almanya’dan valizlerle gelen paralarla zenginleşmiş insan”, “kardeşlerimizin parasıyla bütçesi kabarmış, şişmiş insan”, “ne ayet bilirsin ne Arapça bilirsin” gibi Erbakan’ı itham eden ifadelerle süslü konuşma ipleri koparıyordu. Peki, Coşan ne istiyordu? 1990 başından itibaren Refah’tan desteğini çektiğini söyleyen Coşan, eski liderleri Mehmet Zahit Kotku’nun 12 Eylül’den önce “söyleyin Necmi’ye partinin başkanlığından ayrılsın” dediğini iddia ediyordu. Yani Erbakan gitmeliydi! Gündoğan’a göre “etrafındakiler” denilenler Erbakan’a tavır almakla kalmadılar. Refah içinde bir tür “paralel” yaratarak Milli Görüş’ten AKP’nin çıkarılmasını da hazırladılar. “Bu ekip parti içerisinde örtülü bir şekilde bir ve bütün olarak hareket ediyordu” diyor Gündoğan. Grubun, Erbakan’a alternatif olarak Erdoğan’ı hazırladığını “Korkut Özal’ın birçok toplantıda Erdoğan’dan bahsederken ‘geleceğin başbakanı’ nitelemesi yaptığını da gayet iyi biliyoruz” sözleriyle anlatıyor. Gündoğan’a göre “etrafındakiler”, Refah içerisinde bazı cemaatleri, ANAP’tan gelenleri, uluslararası bağlantıları olan unsurları Erbakan’ın karşısında toparlıyordu. Erbakan hamle yapamaz halde Gündoğan’ın aktardığına göre Erdoğan, belediye başkanı seçildikten sonra yurtdışı gezilerine çıkmaya başladı. Şimdilerde FETÖ meselesinden yollarını ayırdığı İdris Naim Şahin’le 1995 yılında Londra’ya gitti. Organizasyondaki görevlilerden biri de Mete Gündoğan’dı. Onun için bu gezi bir dönüm noktasıydı: “O görüşmelerimizden anladık ki Erdoğan artık Erbakan’ın amansız bir rakibidir. Erbakan ve arkadaşlarının elinden partinin alınmasını istemektedir.” Peki, Erbakan farkında mıydı? Gündoğan, Erbakan’la baş başa görüşerek anlatıyordu: “Sorgulayarak dinledi ancak çok da şaşırmış görünmüyordu. Hatta konuşma esnasında, ‘bunu bana filanca kişi de söyledi’, ‘falanca kişi de böyle düşünüyor’ gibi katkılarda da bulundu.” Görüşme Erbakan’ın “bunları kimseye söyleme” uyarısıyla bitiyordu. Gündoğan, “gelişmelerden haberi vardı ve olayları kendi içerisinde kontrol etmeyi planlıyordu. Bu Erbakan’ın tarzıydı” diye anlatıyor Erbakan’ın duruşunu. Kapatılan Refah’la Erbakancılar tasfiye edilirken, yerine kurulan Fazilet Partisi içerisinde “etrafındakilerin” belirlediği kimselerin ön plana çıkışı, Erbakan’ın desteklediği İsmail Alptekin gibi “ağabeyler”in pasifize edilmesi Gündoğan’a göre aynı programın parçasıydı. Dram mı? “Erbakan Hoca’nın evinde yapılan görüşmeler veya büyük istişare toplantıları anında basına sızıyordu. Dolayısıyla Erbakan hiçbir stratejik hamle yapamaz durumdaydı” diyor Gündoğan. Peki, nasıl sızıyor? Erbakan’ın soruşturma için görevlendirdiği Gündoğan birini şöyle aktarıyor: “Bir gazeteci, Erbakan’ın evinde toplantıya katılan Genel Başkan Başkan Yardımcısı Abdulkadir Aksu ile görüşüyormuş. Aksu, ben şimdi toplantıya geçiyorum demiş ve konuşmayı bitirmiş. Sonra gazeteci arkadaş, telefonun kapanmadığını fark etmiş. Telefon açık kaldığı sürece ortamda her konuşulanı dinlemiş, Erbakan bunu duyunca çok şaşırdı ve üzüldü.” Kavga daha yeni başlıyor 28 yıl sonra Esad Coşan’ın, Erbakan’ı hedef alan konuşmasına dönüp baktığımızda şu ifadeleri görüyoruz: “Bizzat Necmettin Bey Konya’ya geldiği zaman bir buçuk sene önce, ‘efendim böyle bir şey olmaz, hem Hak Yol’a yardım edeceksiniz hem Milli Gençlik’e, olmaz. Sadece Milli Gençlik’e yardım edeceksiniz’ demiştir. Tarikata karşı bir tavır, benim yoluma, müridlerime, bağlandığım şeye tavırdır.” İşte Erbakan’ın “yardım etmeyeceksiniz” dediği söylenen Hak Yolcular o gün Erdoğan ve Gül ile kendilerine bir çıkış yolu buldular. Bugün Erdoğan ise, yollarını ayırdığı Abdullah Gül’ün atadığı Zühtü Arslan’ın kararı ile, Erbakan’ın yıllar önce yaşadığı türden bir meydan okumayla karşı karşıya olduğunu düşünüyor. Yumruğun nereden geleceğini bilmediğimiz ortamda öngörebildiğimiz tek şey şu: Kavga daha yeni başlıyor...",https://www.cumhuriyet.com.tr/yazarlar/baris-terkoglu/kavga-daha-yeni-basliyor-1514226
Barış Terkoğlu,Siz kimi kandırıyorsunuz!,24 Haziran 2019 Pazartesi,"Biliyorum, herkes seçimi konuşuyor. Yine de hatırlatayım. Bugün önemli bir dava var. İstanbul 30. Ağır Ceza Mahkemesi’nde, tarihe “Gezi Direnişi” olarak geçen halk hareketi yargılanacak. Hani “elde çekiç olunca her şey çivi görünür” derler ya. 657 sayfalık iddianamenin en tuhaf yanı Gezi’yi FETÖ ile yan yana anması. Son dönemde beğenmediği her şeyi FETÖ’ye bağlayarak kendi günahlarından arınmaya çalışan, aslında bu şekilde FETÖ’yü de meşrulaştıran kafa bu davada da kendisini gösteriyor. Oysa durum tam tersi. Madem toptancılık yapıyoruz. Öyleyse şunu söyleyebilirim: Gezi Direnişi’ne karşı çıkan FETÖ destekçisidir. Çok da anlaşılır nedenlerim var. Bir: Gezi “17-25 Aralık” diye putlaştırılan milattan aylar önce oldu. Yani AKP’nin “Ne istedinizse verdik” dediği dönemde. AKP ve FETÖ o gün etle tırnak gibiydi. İki, Gezi’ye saldırının mimarları İstanbul Valisi Hüseyin Avni Mutlu, İstanbul Emniyet Müdürü Hüseyin Çapkın, örgüte yardımdan hüküm giydi. Topçu Kışlası projesinin mimarlarından İstanbul Belediye Başkanı Kadir Topbaş, bizzat partisi tarafından FETÖ bağlantıları da gerekçe gösterilerek istifa ettirildi. Üç; Gezi Direnişi’ne saldıran polisler FETÖ’cüydü. Çadırların yakılması talimatını veren Ramazan Emekli, saldırı emri veren Yunus Dolar, orantısız güç kullanımı sorumlusu Mithat Aynacı... Gezi’ye vuranların tamamı FETÖ bağlantılı çıktı. Öyle ki 15 Temmuz gecesi Mithat Aynacı asker kıyafetiyle bir tankın içinde yakalandı. Ne yazık ki o günlerde Erdoğan, “polisimiz demokrasi testinden başarıyla geçmiştir, adeta bir kahramanlık destanı yazmıştır” demişti. Dört, Gezi’ye karşı ilk soruşturmayı FETÖ’cü savcı Muammer Akkaş başlattı. Akkaş, Gezi sembollerinden Çarşı Grubu’na da operasyon yapan savcıydı. İlk Gezi iddianamesini hazırlayan Savcı Adnan Çimen ile davaya bakan Hâkim Muzaffer İren de FETÖ bağlantılı çıktı. Soruşturmayı başlatan Nazmi Ardıç ve Mehmet Yeşilkaya gibi polisler FETÖ’den tutuklandı. Beş: Gezi’ye karşı bugünkü iddianamedeki delillerin neredeyse tamamı FETÖ’cü polisler tarafından toplandı. Telefon dinleme kararları FETÖ’cü yargı üyeleri tarafından alındı. Nasıl oluyorsa bugünkü yargı, “kaldıkları yerden” devam etti. Bu durum iddianamede “yeniden kıymetlendirilme” ifadesiyle gerekçelendirildi. Altı: iddianamede sanıklar aleyhine tanık yapılan polisler Ercan Orhan Aydın ve Hasan Gül’ün FETÖ operasyonlarıyla tasfiye edilmesi dikkat çekiyor. Kısacası devlet kurumları, FETÖ ile suçlanan polisleri konu Gezi olunca muteber sayıyor. Yedi: o dönem FETÖ’nün medyasının yandaşlarla pozisyonu aynıydı. Çevre taleplerini anlar göründükten sonra, eylemcileri hedef aldı. Zaman gazetesi 3 Haziran 2013 tarihinde “Çevre duyarlılığı yakıp yıkmaya dönüştü” başlıklı manşetinde, “Olaylar provokatif bir hale geldi” dedi. 7 Haziran 2013 tarihinde ise Erdoğan’ın “Demokratik taleplere canımız feda” sözlerini manşetine taşıyarak safını seçti. Sekiz: eylemcilere karşı provokatif yalanların birçoğu FETÖ imalatıydı. “Camide içki içtiler” palavrasını Cihan Haber Ajansı üretti. Erdoğan’ın “benim başörtülü bacılarıma saldırdılar” dediği “Kabataş yalanı”nı da büyüten Zaman gazetesiydi. Dokuz: FETÖ lideri Fethullah Gülen dahil Fethullahçılar açıkça Gezi’yi hedef aldı. Gülen, 6 Haziran 2013 tarihli açıklamasında “Kimler o çocuklar? Kimin çocukları o sokaklarda mantıksızca hareket edenler? Hak davası değil o! Hak davası olsa, bir yerde toplanırlar, duygularını dile getirirler, ifade ederler orada, efendice, insanca, eğitim görmüş insanca, ayrılır giderler” dedi. Eski AKP milletvekili Hakan Şükür gibi vitrindeki isimler Gezi’yi hedef aldı. Gazeteciler ve Yazarlar Vakfı da “bu tür protestoların istismara açık olmaları sebebiyle Hizmet, kendisine gönül vermiş olanların bu tür protestolara katılmalarını teşvik etmez” ifadelerini kullandı. On; Gezi Direnişi’nde polis şiddetine karşı atılan slogan “Fethullah’ın p.çleri yıldıramaz bizleri” idi. Buna karşın AKP’nin FETÖ’ye desteği tamdı. Olayların devam ettiği sırada Erdoğan, 11. Türkçe Olimpiyatları’na katıldı. FETÖ’yü överek “Gerçek Türkiye manzarası işte budur” dedi. Nitekim yandaş medyada da FETÖ medyasında da “ortaklık” vurgusu vardı. Buna karşın FETÖ’nün hedefindeki Ergenekon-Balyoz kumpasları mağdurlarının da olduğu kişi ve kurumlar Gezi’ye açık destek verdi. Uzatmayayım... Gezi’de sokağa çıkan milyonlarca insan zaten FETÖ karşıtıydı. FETÖ ise polisiyle, yargısıyla, medyasıyla kendisini Gezi’nin karşısında konumlandırdı. Peki, bu dava ne işe yarıyor? Türkiye’nin FETÖ ile mücadelesini sulandırmaya. FETÖ’nün “bakın Türkiye her muhalifi FETÖ’cü diye tutukluyor” propagandası yapmasına. Daha da kritiği FETÖ’cülerin topladığı delillerin “yeniden kıymetlendirme” adıyla itibarlı hale dönüştürülmesine. Sahi yarın bir savcı “17-25 Aralık delillerini yeniden kıymetlendirdim” diye ortaya çıkarsa ne olacak? Hani milat 17-25 Aralık’tı, öncesindeki Gezi Direnişi neden FETÖ’cü yaftasıyla soruşturuluyor? Madem başladık, 17-25 Aralık’tan önce şu polisleri, savcıları, valileri devlete dolduranlarla da devam edilecek mi? Gezi’ye acımasızca saldıran Fethullahçılara rağmen Gezi’ye FETÖ bağlantısı uyduran kafa, yarın 15 Temmuz’da darbeye karşı sokağa çıkan vatandaşları darbecilikle suçlarsa ne yapacağız? Her türlü hakaretin edildiği bir seçimin ilan edildiği gün “aklı başında bir direniş” yargı önüne çıkıyor. Gezi’nin ne istediğini ilk günden beri biliyoruz da keşke onu yargılayanların da asıl niyetini öğrensek!",https://www.cumhuriyet.com.tr/yazarlar/baris-terkoglu/siz-kimi-kandiriyorsunuz-1453749
Barış Terkoğlu,İşimiz sandığınızdan daha zor,11 Temmuz 2019 Perşembe,"Pazartesiyi salıya bağlayan gece. İstanbul Cumhuriyet Başsavcılığı saat birde 176 FETÖ’cü askeri yakalamak için düğmeye bastı. Savcılığın açıklamasında, dün gazetemizin manşetinde gördüğünüz ilginç bir ifade var: “FETÖ’nün TSK içerisine sızmış ve halen deşifre edilemeyen mensuplarının, sayıca darbe girişimine katılanlara oranla daha fazla olduğu...” Yani savcılık şunu söylüyor: Bunca operasyona, yakalamaya, tutuklamaya rağmen TSK’nin içerisinde halen darbe girişimine katılanlardan daha fazla FETÖ’cü var. 15 Temmuz’un birkaç gün sonra 3. senesi dolacak. Durumumuz bu. TSK içerisindeki operasyonlarda en kritik delil şimdilik ankesörlü telefonlar. Örgüt, 2 ya da 3 askerin bağlı olduğu imamlar aracılığıyla çalışıyor. Bu imamlar gizlilik gereği mensuplarını kamuya açık telefonlardan arıyor. İşte askerleri düzenli olarak arayan ankesörlü telefon arşivi bu sayede delil haline geliyor. Sonuç? Savcılıktan öğrendiğimize göre, ankesör operasyonlarının başladığı 29 Kasım 2017’den geçen salı sabahına kadar 2 bin 287 asker için yakalama kararı verildi. Bunlardan 515’i savcının karşısında FETÖ’cü olduğunu kabul etti. Örgüt hakkında verdikleri kritik bilgilerin ardından serbest kaldı. 222 örgüt üyesi ise, mahkeme aşamasında itirafçı olarak bırakıldı. 1233 asker ise hakkındaki delillerle tutuklandı. Ya sonrası? Her itirafçı dalgası yeni operasyonları başlatıyor. Her seferinde yeni FETÖ imamları, yeni örgüt hücreleri açığa çıkarılıyor. Balyoz sanığı FETÖ’cü çıktı “Nereye kadar” diyebilirsiniz? Şöyle anlatayım: Ankesörlü telefon soruşturmasında aylar önce tespit edilen kişiye, soruşturanlar bile inanamadı. Zira Balyoz davası sanıklarından Jandarma Albay Mustafa Aydın, ankesörlü telefonla defalarca aranmıştı. “Bir hata olabilir mi?” diye bununla yetinilmedi. Aydın, Balyoz’da tutuksuz yargılanmış, çoğunluk ceza alırken beraat etmişti. Ardından rütbesi de yükseltilmişti. Son olarak Isparta İl Jandarma Alay Komutan Yardımcısı’ydı. Eşi FETÖ kurumlarında çalışıyordu. Kızını da FETÖ’nün okullarına göndermişti. Kardeşi ve amcası gibi ailesinin pek çok üyesi örgütle bağlantılıydı. Tüm deliller bir araya gelince yakalama kararı verildi. Albay Aydın’ın FETÖ ilişkileri eskiydi. 1983 yılında FETÖ’nün Bursa’daki kolejine gittiğini, oradaki ağabeylerinin eliyle askeri okula girdiğini kabul etti. Askeri okulda da kendisiyle ilgilenmek üzere görevlendirilmiş Recep isimli bir “abi” vardı. Balyoz davası sırasında kızının öğrenci, eşinin öğretmen olarak FETÖ okuluna başlamasını tesadüflerle açıkladı. Ancak bundan ibaret değil... FETÖ’nün askerden sorumlu imamları sivil mesleklerden seçiliyor. Albay Aydın’dan da sorumlu bir imam vardı. Aydın’ın anlattığına göre imam, ortaokul öğretmeniydi. Kimi zaman dikkat çekmeyecek yerlerde (pastane hatta bir AVM’de çocuklarını götürdükleri buz hokeyi salonu) ya da örgütün hücre evinde buluşuyorlardı. Albay Aydın, düzenli görüştüğü kişinin FETÖ imamı olduğunu kabul etmek zorunda kaldı. Ama hikâyeyi bakın nasıl açıkladı: “2012 yılında amcam Muzaffer Aydın’ın damadı olan Musa Hub isimli şahsın çocuğu doğması sebebiyle İstanbul ilinde Ümraniye semtindeki evine hayırlı olsun ziyaretine gittik. Musa Hub ilahiyat mezunu, doktora yapmış, kendi çevresinde tanınan bir şahıstır. Benim biraz dini bilgimin zayıf olması ve dindar bir yaşantımın olmamasından dolayı bana bazı telkinlerde bulundu. Beni Kuran öğrenebilmem için arkadaşıyla tanıştırabileceğini söyledi.” Savcılığın önüne koydukları derinleştikçe ifadesi de tuhaflaştı. Meğer koskoca Albay, Kuran öğrenmek için FETÖ imamına tabi olmuştu! Peki, neden ankesörlü telefon? Albay Aydın devam etti: “İlk 4-5 kere Kemal’in evine gittiğimde bana Kuran öğretmeye çalıştı. Namaz kılmaya yönlendirdi. Bu görüşmeler esnasında Kemal beni ankesörlü telefonlardan arıyordu. Ben de bu duruma birkaç aramadan sonra tepki gösterdim. Yüz yüze konuşurken ‘normal telefonun varken neden ankesörlüden arıyorsun’ diye sordum. O da benimle görüşmesinin gizli kalması gerektiğini, kendisinin Fethullah Gülen cemaatinde üst rütbeli askerlerin sorumlularından olduğunu, bu nedenle gizlilik içerisinde görüşebileceğini, tedbirli olmamız gerektiğini söyledi.” Albay Aydın hiç de samimi olmayan ifadelerini sürdürdü: “Bu durum beni rahatsız etti. Belli bir süre Kemal ile görüşmeyi bıraktım. Fakat beni devamlı aramaya devam etti. Ben de bir süre sonra tekrar görüşmeye başladım.” Aydın, ayda 1-2 kez evde “Kemal” adını verdiği FETÖ imamıyla buluşmaya devam ettiğini, bu sırada Gülen’in kitap ve konuşmaları üzerine çalıştıklarını söyledi. İfadesinde hiçbir örgüt arkadaşını deşifre etmedi. “Benim TSK veya diğer kamu kurumlarında aktif olarak çalışan bildiğim FETÖ/PDY üyesi yoktur” diye bitirdi. FETÖ bağlantılarını kabul ettiği halde hiç işe yarar bilgi vermedi, tutuklandı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet TSK’de cemaat brifingi veriyordu Albay Mustafa Aydın, Atatürkçü olduğunu söylüyordu. Ailesi, modern bir aile görünümündeydi. Zaman zaman içki içiyordu. Sonunda beraat ettirilse de FETÖ’nün kumpaslarından Balyoz davasında sanıktı. FETÖ’cü görünmek bir yana durumun vahametini kendi ifadesinden aktarayım: “2002-2004 yılları arasında rütbeli personel ve aileleri ile erbaş ve erlere Türkiye’deki cemaat yapılanmaları ile ilgili brifing ve bilgilendirmeler yapmakla görevlendirildim.” Daha da beterini okuyalım: “2004 yılında Üsteğmen Olcay Çetin ile ilgili olarak eşinin başörtülü olması ve irticai faaliyetlerden dolayı yapılan tahkikat heyetinde görev aldım.” İfadesinde anlattığına göre Albay Aydın, Ergenekon kumpasında hedef alınan teğmenlerin TSK içerisindeki tahkikatında görevlendirilmişti. Olayın Akit gazetesine sızması bile kimseyi uyandırmamıştı. Albay Mustafa Aydın, kendisinin de doğruladığı gibi sonunda FETÖ’cü çıktı. Belli ki yakalanacağını gören Aydın, gözaltına alınmadan 2 hafta önce de emeklilik dilekçesi vermişti. Kendisini bu kadar gizlemiş bir örgütten söz ediyoruz. İtirafçı halkalarıyla açılan fermuarla ortaya çıkarılabilen bir yapılanmadan bahsediyoruz. Belli ki yıllar alacak bir sürecin daha başındayız. Asıl konuşmamız gereken ise FETÖ ile (hatta devlet içindeki tüm örgütlenmelerle) mücadelenin bir partinin tasarrufundan kurtarılıp ülke politikası haline nasıl getirileceği. Buna çözüm bulmak ise belki de örgütü çözmekten daha zor.",https://www.cumhuriyet.com.tr/yazarlar/baris-terkoglu/isimiz-sandiginizdan-daha-zor-1481466
Barış Terkoğlu,Türkiye’yi terk edenler neler yaşıyor,08 Ağustos 2019 Perşembe,"Anne ölürse ateşli günlerde başa konan ıslak bez de ölür. Baba giderse cepteki hiç bitmeyen son harçlık da kaybolur. Sevgili ayrılırsa yataktan zıplayarak kaldıran heyecan da diner. Ya vatan arkada bırakılırsa? Kimi annesiz, kimi babasız, kimi sevdasız yaşamayı öğrendik, yurdundan ayrı olmayı da öğrenecek miyiz? Birer birer gidiyorlar. Ama birikmek “birler” ile olmuyor mu? Türkiye’yi terk edenlerin sayısı 2017 yılında bir önceki yılın neredeyse bir buçuk katı oldu. 253 bin 640 kişi valizini toplayıp gitti. Geçen yıl daha da arttı. 323 bin 918 kişi “ardına bakarak” ülkesini terk etti. Bir zamanlar göçenler, Avrupa’nın ucuz işgücü ihtiyacını karşılayan işçilerdi. “Gelin” diye çağrılmışlardı. Şimdi ise en büyük grup 25-29 yaş arasındakiler. Üniversitelerini bitiriyorlar, valizlerini toplayıp göçüyorlar. AKP-FETÖ, daha doğrusu İslamcı- liberal ittifakın, Cumhuriyeti yıkım sürecinde en açık halini gördük. “Elit düşmanlığı” diyerek birikime savaş açtılar, vasatlığı marifet kıldılar. Mimariden, şiirden hatta yemekten anlamayı “ayıp” yaptılar. 1. Dünya Savaşı’nda Almanya ya da 2. Dünya Savaşı’nda Japonya yıkıldı. Yine ayağa kalktı. Çünkü insan birikimi yaşıyordu. Türkiye Cumhuriyeti’ni dahi kuranlar Osmanlı’nın sağ kalan elitleriydi. Biriktirilecek en büyük hazine insandır. Bugün yaratılan, yarın yaratır. Şimdi 25 sene dil öğrettiğimiz, tıp öğrettiğimiz, sanat öğrettiğimiz, mühendislik öğrettiğimiz insanlarımızın çoğunu başka vatanlara yolculuyoruz. Yazık oluyor, yıkılıyoruz. Gittikleri yerlere ait değiller Peki, gidenler neler yaşıyor? Bugünlerde Bahar Çuhadar’ın “Yeni Ülke Yeni Hayat” kitabını okuyorum. Türkiye’yi terk eden 11 insan yeni yaşamlarını kendi ağızlarından aktarıyor. “Keyifleri yerinde” demeyin... Japonya’ya yerleşmiş Alev, “Başka bir ülkeye yerleştiğinizde, o zamana kadar edinmiş olduğunuz bilgiler, deneyimler adeta çöp oluyor. En basitinden Türkiye’de markete gitsem reyonlarda neyin nerede olduğunu bilirim” diyor ve süt bile alırken yaşadığı başarısızlıktan bahsediyor. Londra’ya yerleşen Aysel, “İsterseniz burada ev sahibi olun, daimi vizeniz olsun, vatandaş olun... Ben bu ülkeye ait olmadığım hissini her an yaşıyorum” diye anlatıyor geçmeyen yabancılığını. “Nerelisin” dediklerinde artık “Freiburg’luyum” diyen Almanya yolcusu Burçin tamamlıyor: “En çok bisiklet sürerken sizi durdurup bisikletinizin çalıntı olup olmadığını numarasından kontrol ediyorlar. Mesela önünüzde tipinden Alman olduğu anlaşılan bir bisikletli varsa genellikle onu es geçip sizi durduruyorlar”. Vatan, evlerin toplamından fazlasıdır. Millet, insan kalabalığından başka bir şeydir. Çin’e yerleşen Cenk, “Bir yemekten çok bir sofranın hasretini yaşıyorum” dediğinde bunu anlıyorsunuz. Tayland’a yerleşen Seda, rüyalarını halen Türkçe gördüğünü anlatıyor. Onun “sevişirken konuştuğun dil yuvandır” sözünü Kanada’ya yerleşen Seda’nın “Türkiye’ye dönüp dönmeme kararından önce, nerede öleceğime karar vermem gerekiyor” ifadeleri tamamlıyor. Avrupa başkentlerinde dönerci açan eski göçmenlerle aralarında kültürel bir uçurum var. Gittikleri ülkelerin dillerini biliyorlar ya da öğreniyorlar. Ama Londra’da yaşayan Kutay’ın “Güldükleri her şeyi anlayamayabiliyorum. Bazen bir laf geçiyor ofis ortamında, millet gülüyor, ben kalıyorum” sözleri dil öğrenseler de neyin eksik kaldığını özetliyor. Evet, kafaları rahat. Ama eğer hazır bir işe terfi edip gitmemişlerse birikimlerinin gerisinde başlıyorlar. Mimar Sinan’da tiyatro eğitimi almış, defalarca sahneye çıkmış Serkan, huzurevini anlatıyor: “İnanılmaz zordu. 150 kilo ağırlığındaki bir kadını tek başına, önce uyandıracaksın; genital bölgesini, tuvaletini temizleyeceksin, ilaçlarını vereceksin, yıkayacaksın. Hadi altını temizlemeye falan alıştım ama 150 kilo ne demek, iki ayda sırtım mahvoldu. İki ayın sonunda kuruma tekrar gittim. ‘Bu işi yapamayacağım, başka iş arıyorum’ dedim. Kadın bana çemkirdi. ‘Seni kursa yolladık, sana bir sürü yatırım yaptık, bu işi yapacaksın!’ dedi.” Ne garip! Almanlar göçmen tiyatrocuya verdiği 2 aylık huzurevi eğitiminin hesabını soruyor. Biz ise 25 yıl eğittiğimiz insanın gidişini umursamıyoruz. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yetişmiş insan verip çöp alıyoruz Benim en çok dikkatimi çeken yurtdışına giden Türklerin zorlandığı mesele oldu. Çoğunluğu, Batı’nın çöp sistemini görünce şaşkınlık yaşıyor. Bizde tüm çöpler aynı poşete, aynı kutuya atılıyor. Onlar ise plastikleri başka, camları başka, gıda atıklarını başka, metalleri başka çöpe atıyorlar. Zorlandıklarını anlatıyorlar ama “çöpler geri dönecek” diye içleri rahat ediyor. Ben ise “o iş öyle değil” diyorum. Neden mi? Basit bir araştırma ile görülüyor ki “çöp dönüştürmenin maliyeti” nedeniyle gelişmiş ülkeler çöplerini Türkiye’ye gönderiyor. BBC’nin aktardığına göre Türkiye, Kasım 2017 - Ekim 2018 döneminde sadece İngiltere’den 80 bin ton plastik çöp aldı. Bir yıl öncesine kıyasla yüzde 33’lük bir artış vardı. WWF’nin 2019 Akdeniz Plastik Atık Raporu’na göre 2018 yılında Çin’in plastik atık alımını kesmesi, pazarı farklı ülkelere kaydırmıştı. Türkiye’nin çöp ithalatı, dünyadaki atık ticaretinin yüzde 3 buçuğunu oluşturuyordu. Böylece Türkiye, çöp ithalatçılarında ilk 10’a girdi. Greenpeace’in 2016-2018 Plastik Atık Ticareti Raporu’na göre ise 2018’in sonunda Türkiye, toplam 436 bin tonla dünyanın en büyük 8. plastik çöp alıcısı oldu. Türkiye’ye en fazla plastik çöp ihraç eden 10 ülke ise tanıdık: İngiltere, Belçika, Almanya, ABD, Hollanda, İspanya, İtalya, Slovenya, Fransa, Japonya. Uzatmayayım... Yıllarca eğittiğimiz, yetiştirdiğimiz, biriktirdiğimiz insanlarımızı önce kendi ülkelerine yabancılaştırıyoruz, sonra başka ülkelere hediye ediyoruz. Karşılığında ise gittikleri ülkelerin çöplerini alıyoruz. Bu durumdan en çok şikâyet eden ise çöp ithalatıyla gelirleri azalan sokaktaki atık toplayıcıları! Bir ülkenin birikiminin o ülkeyi terk etmesinin geri çevrilemez bir yıkım olduğunu kime anlatacaksınız? Dün Soros’un “Türkiye’nin en iyi ihraç malı ordusudur” programını, bugün Çanakkale’de Kanadalı Altın CEO’sunun “Türkler taş taşımakta çok iyiler” programını “yerli ve milli” diye satanlara mı? Ne mutlu ki bugün Çanakkale’de, bir musibet sayesinde, “ülkemizin kaynaklarını emperyalistlere ve taşeronlarına peşkeş çektirmeyeceğiz” diyen binlerce insan, yurtseverliğin ölmediğini bize gösteriyor. Gidenler için de kalanlar için de yaşanabilir bir ülke yaratmaktan başka bir yolumuz var mı?",https://www.cumhuriyet.com.tr/yazarlar/baris-terkoglu/turkiyeyi-terk-edenler-neler-yasiyor-1524568
Barış Terkoğlu,Bağıra bağıra geldiler,15 Temmuz 2019 Pazartesi,"Cinayeti gördük. Katil, bıçağını gözlerimizin önünde biledi. Maktulü, sokaktakilere sorarak buldu. Bütün bunlara rağmen yerde yatan cesede bakıp hepimiz çok şaşırdık. Birkaç gün ağladıktan sonra da neden ağladığımızı bile unuttuk. Hatırlayın, geçen hafta 176 asker hakkında yakalama kararı verildi. Savcılık “Sözde TSK sorumlusu Adil Öksüz tarafından aşağıya doğru silsile yoluyla talimat verilmesi” diyordu. Yakalanıp serbest bırakıldığı için örgütü yukarıdan aşağıya çözme fırsatını kaçırmıştık. Aşağıdan yukarıya çözmeye çalışıyorduk. Dün, “acaba şu an ne yapıyor” diyerek eski savcı Cihan Ergün’ü aradım. Darbenin hemen ardından Adil Öksüz’ün iki kez tutuklanmasını istemiş, reddedilmişti. Yetmemiş, kaçan Öksüz’ün peşine düşmüş, Sakarya’daki odasını bastırmıştı. Ama kuş çoktan uçmuştu. Ergün uyardı: “Darbeden sonra birini bulup yakalamış olmak başarı değil, öncesinden sezip engel olmak asıl başarıdır. Bir insanın hayatı bütün dünyaya bedeldir. 250 şehit vermek mi gerekirdi? Kurumları onlara teslim etmeden önce düşünmek gerekiyordu.” Darbeden önce de uyarı yaptığını, dinlenmediğini düşünüyordu: “Devletin kurumları var, istihbaratı var, güvenlik örgütü var, jandarması var, polisi var. 15 Temmuz 2016’dan önce de çalışıyor olması lazımdı.” Emekli olmuş, köşesine çekilmişti. Kitap yazmaya hazırlanıyordu. 15 Temmuz öğlen söyleşisi Konu kitaba gelince, elime Ergenekon kumpasından hapis yatan eski asker Hasan Atilla Uğur’un yeni çıkan “Dün Bugün Yarın” kitabını aldım. Uğur, 15 Temmuz günü öğlen saatlerinde Yeni Şafak gazetesine bir röportaj vermişti. Röportajı yapan Hüseyin Likoğlu o akşam yaşadıklarını köşesinde şöyle anlatıyordu: “Akşam saatlerinde semada savaş uçaklarını görür görmez ilk tepkim, ‘Fethullah’ın ...leri darbe yapıyor’ oldu. Böylesine bir refleks vermeme neden olan şey neydi? Şüphesiz birkaç saat önce sohbet ettiğim Hasan Atilla Uğur’un söyledikleri etkili oldu.” Uğur ise kitapta o günü şöyle anlatıyor: “ ‘Bunlar patronları ABD’nin emri ile her an bir darbe ve işgal girişiminde bulunabilirler’ diye de ekledim.” Röportajdan birkaç saat sonra darbeciler ortalığı kan gölüne çeviriyordu. Uğur, ertesi günü şöyle anlatıyor: “Bir gün sonra kaldığım tesise eşyalarımı almak için gittiğimde aynı gece silahlı birilerinin oraya gelip beni aradıklarını hatta kaldığım odaya gelip yangın tüpü ile kapıyı kırdıklarını öğrendiğimde çok şaşırdım.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Özel görüşmedeki ‘müebbetlik’ Ya 15 Temmuz’dan öncesi? Komutanların çoğunun darbeye İstanbul’daki kulüpte yakalandığını biliyorsunuz. Hava Kuvvetleri’nin 2 numarası Korgeneral Mehmet Şanver’in kızının düğünüydü. Şanver, anılarını “15 Temmuz-Kartal Yuvası’nın İstilası” kitabında anlattı. İstila edilen “Kartal Yuvası” tabii ki Hava Kuvvetleri’ydi. Kitapta pek de dikkat çekmeyen bir ayrıntı var: Darbeye kısa süre kala Genelkurmay’daki ilginç bir toplantı. Yıllık Değerlendirme Toplantısı, üst düzey personelin en yoğun katıldığı nadir toplantılardan biriydi. “Eğitim toplantısının tüm konuları tartışılmış, normalde gündem tamamlanmıştı. Ancak katılımcıları bir sürpriz daha beklemekteydi” diye anlatıyor Şanver. Dönemin Genelkurmay Başkanı Hulusi Akar, üst rütbeli askerlerle özel görüşmeler yapmak istiyordu. Konu, TSK’deki FETÖ yapılanmasıydı. Şanver, kendisinden bekleneni “her zamankinden farklı olarak somut bilgi ve belgelere dayalı değil, şahsi kanaatlere göre komutanlardan kendi fikirlerini ve personel değerlendirmelerini talep ediyordu” sözleriyle anlatıyor. Komutanlar sırayla Akar’ın odasına girerken, Şanver bir sürprizle karşılaştı: “Girmem ile birlikte görüşmenin o kadar da özel olmadığını gördüm. Üçüncü bir kişi daha vardı odada. Koskoca Genelkurmay Başkanı özel görüşmesine ortak ettiğine göre güveni tam olmalıydı, diye düşündüm. İkilem içindeydim çünkü biliyordum. Bu örgüt personel, istihbarat ve adli makamları asla boş bırakmamıştı.” Akar’ın bu “özel görüşmeye” aldığı şahıs, darbeden sonra müebbet hapis cezası alan Genelkurmay Personel Başkanı Korgeneral İlhan Talu’ydu. Şanver, görüşmenin özetini “FETÖ’cü olanlar, olmayanlar ve hakkında bir fikrim olmayanlar. Personel Başkanı Korgeneral Talu ağzını açmadan sadece not tuttu” diye aktarıyor. Kitaptan öğreniyoruz, Şanver eve gittikten sonra eşi ile yaşadığı tuhaf günü konuştu. Talu’dan şüphelenen Şanver’in sohbetini şöyle özetleyelim: “Mehmet Ş.: Koskoca Genelkurmay Başkanı, kendi personel başkanını böyle özel bir çalışmaya dahil ettiğine göre ona güveni tamdır diye düşünüyorum. Sevda Ş.: Öyledir muhakkak. Peki, aksi durumda ne olur? Mehmet Ş.: İşte o zaman Sevdam, biz yanarız. Senin kocan artık örgütün Hava Kuvvetleri içerisindeki personel yapısına ne kadar hâkim olduğunu açıkladı. Örgüt de bunu öğrendi demektir.” Konuşmanın devamı “Allah beterinden korusun”, “korkutma beni”, “daha fazla beni konuşturma”, “koskoca Genelkurmay Başkanı bizim gördüklerimizi fazlasıyla görmüştür” gibi ifadelerle sürüyor. Şanver, “eşimi rahatlatmaya çalışsam da aslında kötü günlere hazırlıklı olması yönünde bilgilendirmiştim” sözleriyle ruh halini anlatıyor. FETÖ bağıra bağıra ‘geliyorum’ diyor Sizi daha onlarca örnek vererek sıkmayayım... Zira FETÖ’nün yayın organları da bangır bangır “geliyoruz” diyordu. Fethullah Gülen’in darbeye 5 ay kala “cennet kılıçların gölgeleri altındadır” dediği sohbetinden mi söz edeyim, yoksa 12 Eylül öncesinde yazdığı “kışlada uykudan uyananlar silkinip kendine gelmektedir” satırlarının darbeden 4 ay önce Zaman’da yeniden yayımlanmasından mı bahsedeyim? Mümtaz’er Türköne’nin darbeye sayılı günler kala Erdoğan yönetimini “ipe dizeceklerini” anlattığı yazısını mı hatırlatalım, yoksa Osman Özsoy’un “profesör olacağıma keşke bir Albay olsaymışım, bu süreçte daha çok katkım olurdu” ifadelerini mi? Washington’daki “derin kalemler”in darbeyi işaret eden satırlarına yerimiz kalmadı. Söylemek istediğim, “tiyatroydu” ya da “kontrollü darbeydi” değil. Aksine “FETÖ darbesi bağıra bağıra geliyordu” diyorum. Örgütün tek çıkış yolu buydu. Komutan eşleri ya da yandaş köşe yazarları bile “gelmekte olanı” görüyordu. Ama “dur” demesi beklenenler nedense “kasaptaki ete soğan doğramama”ya devam etti. 15 Temmuz gecesi halkı bombalayan uçakların havalandığını duyunca da “ne diyorsun ulan sen” dediler. Kim bilir, belki de “rüzgâr gibi geçsin koalisyonu” sanılanın çok ötesindeydi, bilmiyoruz. Otobüse bedava bindiğimiz, ofis yerine plaja gittiğimiz bugün 15 Temmuz’da toprağa bıraktığımız yurttaşlarımızın samimiyetsiz sözlerden daha fazlasını hak eden hatırası bize fısıldıyor: Kendi halkına kurşun sıkan FETÖ’yü de, ona yol verenleri de unutma!",https://www.cumhuriyet.com.tr/yazarlar/baris-terkoglu/bagira-bagira-geldiler-1487906
Barış Terkoğlu,‘Çaldılar’ yalanı nasıl üretildi,27 Haziran 2019 Perşembe,"İnsan bir aşkı neyle karşılaştırabilir? Ancak aşkla. Mesele sevgiyi tartmaksa terazinin öbür yanına sevgiden başka neyi koyabilir? Enver Paşa’nın Naciye Sultan’a yazdığı mektuplara siz de şaşırıyor musunuz? Savaşın ortasında en yakın arkadaşı bir ceylan. “Bugün İtalyanların top atışlarından dönüşte ceylanı halının üstünde boynu ileri uzanmış, başı yana düşmüş, çok yavaş nefes alır buldum ve bir an öleceğini zannettim” diye anlatıyor karşılaştığı manzarayı. “Hemen yere oturdum, onu kollarıma aldım, adı olan ‘Mansure’ diye seslendim ona. Nihayet yavaşça çevirdi başını, gözlerini bana dikerek ve siyah dilinin ucunu göstererek sanki teşekkür ediyor gibiydi, hakikaten ağladım” diye devam ediyor. Ya hayalindeki devleti anlattıktan “ruhum” sözüyle seslendiği sevgilisine “o imparatorluğu da senin ayaklarının altına sereceğim” demesi… Belki görüşlerini eleştiriyoruz ya da kimi eylemlerinde yanlışlar buluyoruz. Ama ülkelerine, aşklarına, dostlarına sevgilerinden hiç kuşku duymuyoruz. Peki, ailesinin servetini, partisinin menfaatini, yandaşlarının ikbalini ülkesinin önüne koyan gerçek bir yurtsever olabilir mi? Seçimin iptaline bahane edilen sandıklar Kastettiğim tam da İstanbul seçimleri. “Çaldılar” diyorlardı. “Kim çaldı” diye sorulunca Cumhurbaşkanı yanıt verdi: “Siyasi dilde bunun adı çalmaktır, hukuki dilde usulsüzlüktür.” Bahsettiği seçimin iptal kararıydı. YSK, “oylar çalındı” dememişti. “Kimi sandık kurulu başkanlarının kamu görevlisi olmayan kişiler arasından belirlenmesi”ni usulsüzlük saymıştı. Seçim için 93 bin 558 kamu görevlisi gerekiyordu. İstanbul’da 220 bin kişi vardı. Buna rağmen 754 sandıkta kurul başkanı kamu görevlisi değildi. YSK bahanesini bulmuştu. Cumhurbaşkanı özetle “kamu görevlisi olmayanları sandık başkanı yaptılar, onlar da oyların çalınmasına göz yumdu” demek istiyordu. Şimdi herkes sonucu ya da adaylar arasındaki farkı konuştu. Benim gözüm ise o sandıklardaydı. İncelediğim 754 sandığı buraya sığdıramam. Ama “çaldılar” denilen sandıklardan farklı ilçelerde rastgele seçtiğim 14 tanesini örnek vereyim. Bakın tutanakları karşılaştırınca özetle ne çıkıyor: 31 Mart’ta Adalar’da 1018 No’lu sandıkta 273 geçerli oy çıktı; CHP 148, AKP 110 oy aldı. 23 Haziran’da aynı sandıkta 296 geçerli oy çıktı; CHP 191, AKP 105 oy aldı. 31 Mart’ta Arnavutköy’de 1389 No’lu sandıkta 250 geçerli oy çıktı; CHP 64, AKP 176 oy aldı. 23 Haziran’da 245 geçerli oy çıktı; CHP 73, AKP 170 oy aldı. 31 Mart’ta Ataşehir’de 1239 No’lu sandıkta 262 geçerli oy çıktı; CHP 130, AKP 128 oy aldı. 23 Haziran’da 277 geçerli oy çıktı; CHP 148, AKP 129 oy aldı. 31 Mart’ta Bağcılar’da 2255 No’lu sandıkta 267 geçerli oy çıktı; CHP 128, AKP 136 oy aldı. 23 Haziran’da 289 geçerli oy çıktı; CHP 155, AKP 133 oy aldı. 31 Mart’ta Başakşehir’de 1112 No’lu sandıkta 297 geçerli oy çıktı; CHP 98, AKP 187 oy aldı. 23 Haziran’da 284 geçerli oy çıktı; CHP 103, AKP 177 oy aldı. 31 Mart’ta Beşiktaş 1311 No’lu sandıkta 266 geçerli oy çıktı; CHP 223, AKP 41 oy aldı. 23 Haziran’da 295 geçerli oy çıktı; CHP 266, AKP 28 oy aldı. 31 Mart’ta Beykoz 1515 No’lu sandıkta 284 geçerli oy çıktı; CHP 116, AKP 156 oy aldı. 23 Haziran’da 288 geçerli oy çıktı; CHP 130, AKP 153 oy aldı. 31 Mart’ta Büyükçekmece 1205 No’lu sandıkta 290 geçerli oy çıktı; CHP 77, AKP 211 oy aldı. 23 Haziran’da 284 geçerli oy çıktı; CHP 100, AKP 183 oy aldı. 31 Mart’ta Esenyurt 2202 No’lu sandıkta 258 geçerli oy çıktı; CHP 119, AKP 133 oy aldı. 23 Haziran’da 266 geçerli oy çıktı; CHP 150, AKP 116 oy aldı. 31 Mart’ta Eyüp 1142 No’lu sandıkta 282 geçerli oy çıktı; CHP 173, AKP 104 oy aldı. 23 Haziran’da 299 geçerli oy çıktı; CHP 199, AKP 100 oy aldı. 31 Mart’ta Fatih 2009 No’lu sandıkta 286 geçerli oy çıktı; CHP 66, AKP 206 oy aldı. 23 Haziran’da 299 geçerli oy çıktı; CHP 83, AKP 210 oy aldı. 31 Mart’ta Kadıköy 1310 No’lu sandıkta 257 geçerli oy çıktı; CHP 190, AKP 62 oy aldı. 23 Haziran’da 269 geçerli oy çıktı; CHP 214, AKP 55 oy aldı. 31 Mart’ta Kâğıthane 2183 no’lu sandıkta 267 geçerli oy çıktı; CHP 157, AKP 104 oy aldı. 23 Haziran’da 281 geçerli oy çıktı; CHP 180, AKP 97 oy aldı. 31 Mart’ta Küçükçekmece 1522 No’lu sandıkta 286 geçerli oy çıktı; CHP 150, AKP 130 oy aldı. 23 Haziran’da 283 geçerli oy çıktı; CHP 162, AKP 119 oy aldı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yalanla ülkeye ödetilen bedel Tablo “çaldılar” sözlerinin yalan olduğunu açıkça gösteriyor. Hatta daha fazlası, seçimin iptaline gerekçe olarak sunulan sandıklarda AKP 31 Mart’tan daha büyük bir fark yedi. Hayır, “AKP çalmış” demiyorum. Daha doğrusu, çalınan şey oydan daha fazlası. 31 Mart seçimleri anlattığımız bahaneyle iptal edildi. Türkiye 23 Haziran’a kadar bir siyasi karmaşa yaşamakla kalmadı. Milyonlarca pusula yeniden basıldı, on binlerce kişi yeniden görevlendirildi. Reklam, pankart, afiş dahil milyarlarca liralık seçim harcaması yapıldı. Milyonlarca insan tatil programını yarıda bırakıp İstanbul’a geri döndü. Turizm programları iptal oldu. Seçim için vergi indirimleri, yapılandırmalar, teşvikler dağıtıldı. 31 Mart seçimleri öncesinde 5 lira 60 kuruştan bıraktığımız doları bir ara 6 lira 20 kuruşun üzerinde gördük. Sonuçta ülke ekonomisi, siyaseti, hukuku büyük bir kayıp yaşadı. Millet daha da yoksullaştı. Üstelik halen bu sürecin tek bir sorumlusundan hesap sorulamadı. Peki, neden? Oğlanın vakıfları, damadın hizbi, yandaşın ihalesi İstanbul üzerinden sürsün diye. Baştaki soruya geri dönelim: Kendi çıkarını ülkesinin önünde tutan kişi vatansever olabilir mi?",https://www.cumhuriyet.com.tr/yazarlar/baris-terkoglu/caldilar-yalani-nasil-uretildi-1458722
Barış Terkoğlu,"Hangi damat: Berat mı, Selçuk mu?",25 Temmuz 2019 Perşembe,"Silivri Cezaevi’nde yan koğuştaki Yalçın Küçük ile her sabah telefonla konuşurduk. Telefon deyince aklınıza ahizesi olan bir alet gelmesin. Her avlunun ortasında kanalizasyonla birleşen rögarların kapakları olurdu. Bu kapağa sert bir cisimle vurulunca öteki koğuştan duyulur, telefon çalmış olurdu. Bir kişi kanalizasyon boşluğuna doğru seslenirken öteki kulağını boşluğa uzatır, karşılıklı konuşma gerçekleşirdi. Kimi zaman çekilen sifonlarla kanalizasyonda hareketlenme olur, “hatlar dolu” diyerek konuşma kesilirdi. Yalçın Hoca her gün gazeteleri erkenden okur, kupürleri keser, bir hikâyede buluşturur, sabah telefonunda da anlatırdı. Magazin haberlerini ayrıca önemserdi. Magazin haberlerine dudak bükenlere “magazin” kelimesinin etimolojisini anlatırdı. “Magazin”in “mağaza” ile ortak kökten geldiğini aktaran Yalçın Hoca, bir aydının teorisine göre “mağaza”dan istediğini alabileceğini söylerdi. Sahiden bahsettiği magazin hikâyeleri sonunda hep politikaya bir şekilde bağlanırdı. Baştan söyleyeyim. Bugün “mağaza”da magazin var. Berat mı, Selçuk mu? Davutoğlucuların en çok okuduğu Karar gazetesinin ekonomi sayfalarında gördüm. Krize rağmen başka yöne giden bir sanayi kalemi vardı. Mayıs ayında ulaşım araçlarının imalatı yüzde 115 artış göstermişti. Yazar İbrahim Kahveci’ye göre bu araç, son dönem büyük gelişme gösteren İHA, yani “insansız hava aracı”ydı. İHA deyince herkesin aklına doğal olarak Cumhurbaşkanı Erdoğan’ın damadı Selçuk Bayraktar geliyor. Haliyle ekonomide kötü gidişattan Damat Berat Albayrak sorumlu tutulurken, öbür damadın adı krize rağmen yaşanan üretim patlamasıyla anılıyor. Aynı ailenin içinde yaşanan bu ekopolitik sarkacı düşünürken olayı magazinleştiren Erdoğan’ı desteklediğini bildiğim arkadaşım oldu. Söze girişti: “Zaten partinin tabanında da hep ‘Berat mı, Selçuk mu’ soruluyor.” “Nasıl yani” dedim? Artık saklanacak hali kalmamıştı. Parti tabanının başarısızlıkların sorumlusu olarak gördüğü Berat Albayrak’a karşı duyulan alerji günden güne artarken, Selçuk Bayraktar’a duyulan sempati de katlanarak büyüyordu. Bu da iki damadın zihin terazilerinde tartılmasına neden oluyordu. “Mesela” dedim? Demez olaydım. Bir sürü kriter varmış. Cumhurbaşkanı Erdoğan’ın ve çocuklarının Kısıklı’da birbirine yakın villaları vardı. Berat Albayrak da eşiyle burada oturuyordu. Buna karşın Selçuk Bayraktar, Cumhurbaşkanı Erdoğan’a “izin verirseniz benim evimde oturalım” diyerek rıza almış ve İstanbul’un başka bir semtinde kendi evine taşınmıştı. Tabii efsaneler başladı mı bitmiyor... Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Dünürlerin farkı Berat Albayrak, İslamcı bir ailede yetişmişti. Sadık Albayrak’ın oğluydu. Selçuk Bayraktar’ın babası Özdemir Bayraktar da milli görüş kökenliydi. Ancak Bayraktar ailesi de, Selçuk da, daha çok milliyetçimuhafazakâr kimliğiyle öne çıkıyordu. Berat Albayrak’ın “İslamcı mütefekkirler” arasında sayılan babası FETÖ davaları sürecinde “kandırılmıştı”. Balyoz kumpas belgelerinin ardından askerlerin aleyhinde FETÖ’cü savcılara şikâyet dilekçesi vermişti. Selçuk Bayraktar’ın babası ise yıllardır TSK personeliyle iyi ilişkileriyle biliniyordu. 28 Şubat döneminin ardından bile askeri projelerde TSK ile sorunsuz çalıştı. Şirketlerinde birçok emekli askere görev vermesi bir yana, Balyoz davasında tutuklanan askerlerin Silivri’deki ziyaretçilerinden biriydi. Mahkemeleri takip ediyor, cezaevine gidip hatırlarını soruyordu. Öyle ki tahliye oldukları gün cezaevi kapısında karşılayanlar arasındaydı.Balyoz kumpasında hedef alınan Ahmet Yavuz, “O hep benim yanımdaydı. Sadece benim için değil, Hasan Iğsız General için de, Ergin Saygun General için de, diğer arkadaşlarım için de çabaladı” diye anlatıyordu. Bu bilinmeyen ilişki nedeniyle Selçuk-Sümeyye Bayraktar’ın düğününde kumpas mağduru askerlerden bazıları davetliler arasındaydı. Biri Cumhur İttifakı öbürü Pelikan Damat Berat, çoğu zaman FETÖ okullarındaki geçmişiyle sıkıştırılıyor. Meclis’te eleştirilere “35 sene içerisinde cemaatin yüzlerce okulunda okuyan yüz binlerce, milyonlarca gencin bir tanesiyim” diyerek yanıt verdi. Selçuk Bayraktar ise Robert Kolej mezunuydu. Berat Albayrak, lisans sonrasında tezine ya da danışmanına dair etik tartışmalarıyla gündeme geldi. Selçuk Bayraktar ise burs kazandığı prestijli MIT’de (Massachusetts Institute of Technology) yaptığı çift yüksek lisansla, Georgia Institute of Technology’deki doktorasını İHA projesi için yarım bırakmasıyla hatırlanıyor. Berat Albayrak, kariyerini tartışmasız Cumhurbaşkanı’na borçlu. Selçuk ise başarı hikâyesini kendisi yarattı. Bu nedenle Berat için “damat”, Erdoğan için “Selçuk’un kayınpederi” ifadesi daha çok kullanılıyor. Selçuk, kasıtlı bir şekilde gündelik siyasetten uzak duruyor. Yalnızca eleştirilere yanıt veriyor. Öte yandan Berat, siyasetin tam ortasında. Çoğu zaman siyasi polemikleri elindeki medya ve bürokrasi gücüyle başlatan isim. Selçuk, ideolojisi nedeniyle parti tabanına göre “Cumhur İttifakı”nı simgeliyor. Berat Albayrak ise her zaman AKP içindeki Pelikan hizbi ile anılıyor. Devlet ile ilişkileri İstanbul seçiminin yenilenmesinin ardından yazdık. Berat Albayrak’a verdiği destekle bilinen sermaye grubu ihalelerden ya da yardımlardan besleniyor. Selçuk Bayraktar’ın Mütevelli Heyeti Başkanı olduğu T3 Vakfı “kurucu ve yöneticileri dışında kimseden bağış kabul etmediğini” açıklıyor. Vakfı büyük oranda Bayraktar’ın İHA üreten şirketi finanse ediyor. Berat Albayrak taraftarları görünür şekilde devlet içinde kadrolaşırken, Selçuk Bayraktar’ın kadroları yok. Berat Albayrak parti içinde sık sık “kibirli” eleştirilerinin muhatabı oluyor. Selçuk Bayraktar ise sıradan insanlarla rahat diyalog kuruyor. Karşılaştırma uzadıkça uzadı... Konuştuğum partilinin anlattıkları AKP tabanının herhangi bir mensubunun ruh halini de özetliyor. Nitekim geçen hafta bakanlara yönelik yapılan anketlerde Berat Albayrak’a verilen desteğin düşük çıkması da bunun kanıtı. Bir de şu var ki Cumhurbaşkanı’nın damatları AKP’nin siyasi ittifakları ve ideolojik eksenindeki dönüşümle de kesişiyor. Çözüm süreci ya da FETÖ kumpasları devam ederken PKK’ye en çok zarar veren İHA’ların mucidini belki de bugün olduğu yerde göremezdik. Bir siyasi magazin dersi: Damat, belki de damattan çok daha fazlasıdır.",https://www.cumhuriyet.com.tr/yazarlar/baris-terkoglu/hangi-damat-berat-mi-selcuk-mu-1504004
Barış Terkoğlu,Saray’daki ‘SETA lobisi’ni ne zaman konuşacağız?,08 Temmuz 2019 Pazartesi,"Biliyorum, okudunuz. Dün Cumhuriyet’in manşetiydi. SETA’nın gazeteciler için hazırladığı fişleme raporundan söz ediyorum. Haberi okurken geçen hafta konuştuğumuz fotoğrafı düşündüm. Hatırlayın, Erdoğan ve Trump görüşüyordu. İki tarafın heyetleri ise dizilmişti. Cumhurbaşkanlığı’nın paylaştığı fotoğraf eğlence konusu oldu. Amerikalıların ellerinde not defteri varken bizimkilerin boştu. Sanki Türk heyeti birazdan “fazla kalemi olan var mı” diyecek gibiydi. Oysa Amerikalıların paylaştığı fotoğraflara bakınca fark ettik. Türk heyeti de defter-kalemle gelmişti. Yani sorun yanlış fotoğraf seçimi, bir başka deyişle iletişim kazasıydı. Peki, neden Cumhurbaşkanlığı böyle bir iletişim kazasının ortasına atılıyor? Sebebi basit. Çünkü fotoğrafı paylaşanlar diplomasinin değil, kendi yakışıklı hallerinin görülmesini istiyor. Fotoğrafta MİT Müsteşarı ve bakanların dışında gözüme iki isim çarpıyor. Cumhurbaşkanlığı İletişim Başkanı Fahrettin Altun göreve gelmeden önce SETA İstanbul Genel Koordinatörlüğü ve SETA Genel Koordinatör Yardımcılığı yaptı. Fotoğraftaki diğer isim, “SETA” denilince akla gelen Cumhurbaşkanlığı Sözcüsü İbrahim Kalın ise SETA’nın kurucu başkanıydı. Haliyle Cumhurbaşkanlığı’nın bir tür SETA kazasına uğradığını söylememiz yanlış olmaz. Yalnızca bu değil. Hatırlayın, seçim arifesinde Cumhurbaşkanlığı bir de “Apo kazası” yaşadı. Cumhurbaşkanlığı Güvenlik ve Dış Politikalar Kurulu üyesi Burhanettin Duran, Abdullah Öcalan’a televizyonda “sayın” demiş, ortalık ayağa kalkmıştı. Ne hikmetse seçim için Apo’nun devreye sokularak mektup yazdırılması bundan sonra oldu. Kim mi Duran? SETA’nın Genel Koordinatörü. Devletin içindeki ‘SETA ağı’ Elbette her düşüncenin politika üreten bir kuruluşu olabilir. Ancak Türkiye’de garip bir şey oldu. Bir dönem pıtrak gibi çoğalan düşünce kuruluşları birer birer saha dışına itildi. ASAM örneğinde olduğu gibi ardındaki sermayenin el çektirilmesi ya da TUSAM gibi destekleyen kuruluşun Ergenekon kumpasına dahil edilmesi sayesinde haritadan silindi. Tam da bu süreçte SETA ortaya çıktı. AKP’nin entelektüel liderliğine soyunan oluşum, bir düşünce kuruluşundan fazlasıydı. AKP içinde bile rahatsızlık yaratan bir durumdan, devletin içinde aşağı yukarı herkesin farkında olduğu bir tespitten söz ediyorum: Cumhurbaşkanlığı Sarayı’ndan üniversitelere, devletin kritik kurumlarından (başta Sabah olmak üzere) medyaya uzanan garip bir “SETA ağı” var. Hatice Karahan’ın Cumhurbaşkanı’nın ekonomiden sorumlu danışmanı olduğunu okuyorsunuz. Özgeçmişine bakınca SETA’da ekonomi araştırmaları yaptığını görüyorsunuz. 15 Temmuz gecesi saat 22.10’da kendisini arayan gazeteci Hande Fırat’a “Neler olduğundan haberim yok” diyen MİT Basın Müşaviri Nuh Yılmaz’a bakıyorsunuz. Özgeçmişini okuyunca SETA’nın Washington Koordinatörü olduğunu ya da Sabah-ATV geçmişini görüyorsunuz. Cumhurbaşkanlığı Başdanışmanlığı’na atanan Muhammet Mücahit Küçükyılmaz’a bakıyorsunuz. “SETA Vakfı’nda iletişim koordinatörü” olduğunu görüyorsunuz. Medyaya girip uzun bir liste yaparak sizi sıkmayayım. Daha önce bu köşede okuduğunuz “Teksas lobisi” tabirini yine mi kullanalım? Ya da “SETA lobisi” mi diyelim? Siz karar verin. Ama devletin kritik kurumlarına, medyanın köşelerine “eleman yetiştiren” ilginç bir ağdan söz ediyoruz. Daha da ilginci bugün fişleme özgüveniyle hareket eden SETA, düne kadar Kürt ya da Ermeni açılımı politikalarında ya da kumpas davalarında Washington koridorlarında “özgürlükçülük” oynuyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ‘Gölge CIA’nın istihbarat kaynağı Yabancı medyada çalışan Türkleri fişleyen SETA’nın kurucu başkanının İbrahim Kalın olduğunu söyledik. Merak ettiğim Kalın’ı da birileri fişledi mi? Neden mi? 15 Temmuz gecesi Erdoğan’ın uçağının lokasyonunu paylaşan Stratfor’u hatırladınız mı? Teksas merkezli, George Friedman tarafından yöneltilen kuruluşa, yandaş ya da muhalif tüm medya “gölge CIA” yakıştırması yapıyor. Zira kuruluş, güvenliğin özelleştirildiği dünyada ücreti karşılığında istihbarat hizmeti veriyor. Mahrem kitabımızda var. Wiki- Leaks, Stratfor’un arşivini yayımladı da Türkiye’deki kaynaklarını öğrendik. Meğer Stratfor’un Türkiye’deki istihbarat kaynaklarından biri SETA’nın kurucu başkanı İbrahim Kalın’mış. “Gölge CIA”nın Türkiye uzmanı Reva Bhalla’nın 10 Mart 2010’da Başbakanlık ofisinde İbrahim Kalın’la görüştüğü belgelerde var. Stratfor Direktörü George Friedman’ın Kalın’a, “Gülen hareketi ile aramızı düzeltmemize yardım et” ricasını Kalın’ın yerine getirmesi de. 31 Mayıs 2010’da Friedman eşiyle istihbarat toplama gezisi için Türkiye’ye geldiğinde altlarına araba ve şoför ayarlayan bile Kalın. Friedman, 14 Eylül 2010 tarihli e-postasında Kalın’dan şöyle bahsediyor: “Bu adam büyük bir kaynak... Bu adamla kurduğum ilişki ve yaptığım görüşme kesinlikle gizli kalmalıdır.” Bugün fişleme yapan SETA’nın kurucusu Kalın’ın Stratfor’a gönderdiği bir e-posta da arşivlerde duruyor. Yabancı medyada çalışmak ne ki! E-postada anlattığına göre Kalın, Türkiye’de medyaya “gölge CIA” lehine haber yaptırıyor ve bunu “patronlarına” şöyle bildiriyor: “Sevgili George ve Kamran, bazı medya kuruluşlarına Stratfor’un Türkiye ve Balkanlar hakkındaki raporunu haber yapmalarını söyledim ve ürettikleri haberlerin linklerini aşağıda gönderiyorum. İbrahim.” Bir zamanlar Washington’da ABD ofislerinden Fethullahçıların kurumlarından çıkmayan İbrahim Kalın... FETÖ’nün para aktardığı Georgetown Üniversitesi’nin 2009 yılında hazırladığı “en etkili 500 Müslüman” listesine Fethullah Gülen’i 13. sıradan sokan İbrahim Kalın... Kavga başlayana kadar FETÖ’nün Today’s Zaman’ında yazan İbrahim Kalın... Şimdi onun SETA’sı yıllardır Cumhuriyet’te “emperyalizm” teorisini anlatan Ergin Yıldızoğlu’nu fişliyor. Eski “paralel”leri konuştuk, eski “andıçlar”ı tartıştık. Bakalım şimdikilerle ne zaman hesaplaşacağız!",https://www.cumhuriyet.com.tr/yazarlar/baris-terkoglu/saraydaki-seta-lobisini-ne-zaman-konusacagiz-1475798
Barış Terkoğlu,Meraları Erdoğan mı yakıyor?,04 Temmuz 2019 Perşembe,"Sevgi, sevdiğini fethetmek midir? Yoksa yaz sıcağında bile kışın üşüyeceğini düşünerek kendinden uzakta kalmasına razı olmak mıdır? Bir deniz kenarında oturup bunu düşündüm. Biliyorum, magazin sayfaları Bodrum Yalıkavak’taki “beach”leri yazıyor. Artık gitmesek de görmesek de kendi köyümüz oldu. Ben ise hepsinin yanından geçip asfalt yolun bittiği yere gidiyorum. Küdür Yarımadası’nda tozun toprağın arasından, tavukların ve kazların ortalıkta dolaştığı yerde eski püskü sandalyeye oturuyorum. En meşhur yemeği patates kızartması. Uzakta kapıdan girişin yüzlerce lira olduğu plajlardan gelen müzik sesini saymazsanız ortalık sakin. Yangın ‘Erdoğan yüzünden’ diyorlar Ama yüzlerde bir endişe var. “Burayı yıkacaklar” diyor insanlar. 4 milyon 166 bin metrekarelik alanın halen el değmemiş şekilde kalmasının nedeni “eski Türkiye”. Çünkü Yalıkavak’taki Küdür Yarımadası mera alanı. Cumhuriyet düzeni, hayvancılığı korumak için meralara inşaat yapmayı yasaklamış. Yeni Türkiye’nin sembolü ise beton. Meralar birer birer müteahhitlere veriliyor. İktidar destekli inşaat şirketleri gözünü bu kez cennet gibi bölgeye dikmiş durumda. 6 farklı koyun olduğu bölgeye 5 yıldızlı otel projeleri hazırlanıyor. Bir an önce mera olmaktan çıksın da inşaatlar başlasın istiyorlar. Çevre ve Şehircilik Bakanlığı da müteahhitlerin yanında. Bölgede kimi zaman gerginlikler yaşanıyor. Bakanlık izniyle iş makinelerinin geldiğini gören vatandaşlar birkaç kez koşarak inşaatı durdurdu. Olay mahkemeye taşındı. Mahkemeden de şimdilik “dokunamazsınız” kararı çıktı. İşte tam da mera alanından çıksın mı, çıkmasın mı tartışması sürerken geçen eylül ayında bölgede tuhaf bir yangın çıktı. Yağmurlu bir gündü. 30 hektarın etkilendiği yangını itfaiye değil, gökyüzünden akan damlalar söndürdü. Bölgede yangının izlerine bakarken pek çok kimseden aynı sözü duydum: “Erdoğan yüzünden”. Bunun muhalefette hemen her konunun Erdoğan’a bağlandığı bir tespit olduğunu düşünerek “ne ilgisi var, meraları Erdoğan mı yakıyor” dedim. Ama her gün haberlerle iç içe yaşayan ben de unutmuşum. Aslında AKP döneminde meraların başka amaçlar için kullanımına dair uygulamalar esnedikçe esnedi. Başkanlık sistemi ise durumu kökten değiştirdi. Mera Kanunu’nun birinci fıkrasının (ı) bendi Bakanlar Kurulu’nca “kentsel dönüşüm ve gelişim proje alanı” olarak ilan edilen meraların tahsis amacının değiştirilebileceğini belirtiyordu. Başkanlık sisteminin ardından, 2 Temmuz 2018 tarihli 700 No’lu KHK’nin 124. maddesiyle “Bakanlar Kurulu” ifadesinin yerine “Cumhurbaşkanınca” ifadesi kondu. Yani ülke toprakları için kritik öneme sahip meraların kaderi Cumhurbaşkanı’nın keyfine bağlandı. Bu kadar değil... 24 Eylül’de yayımlanan yönetmelik değişikliğiyle kamu arazilerinin turizm yatırımlarına tahsis izni yetkisi Cumhurbaşkanı’na verildi. Yeni düzenleme Cumhurbaşkanı’na “turizm tesisi hizmet alanı” olarak görülen yerleri, ihale bile yapmadan kişilere tahsis etme hakkı tanıyordu. Yani Başkanlık sistemiyle Cumhurbaşkanı, istediği kamu arazisini niteliğini değiştirerek istediği kişiye verebilecekti. Bu da Bursa Uludağ’dan Bodrum’a kadar birçok turizm bölgesinin felaketi demekti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Bir anda yangın çıktı İşte yeni yönetmelikten sadece 5 gün sonra Bodrum Küdür’deki meralar cayır cayır yandı. Elbette Cumhurbaşkanı gidip yakmadı. Anlatmak istediğim başka bir şey. Bodrum Küdür’deki meraların üzerinde yangından sonra “alıcı gözle bakan” helikopterler uçuyordu. Bütün parçaları birleşti, “başkanın adamlarının gözü burada” söylentisi yayıldı. Asıl önemlisi ise şu, meralar bile Cumhurbaşkanı’na bağlanınca garip bir durum ortaya çıktı. Ülkede ne yaşanırsa doğal sorumlusu Erdoğan haline geldi. Belki de basit bir ihmalden çıkan yangın bile haklı olarak “Erdoğan yüzünden” diyerek yorumlanır oldu. Zayıflamış Erdoğan ülkeye ağır geliyor Yalnız meralar mı? Devlet Arşivleri’nden Diyanet İşleri’ne, Genelkurmay’dan İletişim Başkanlığı’na, MGK’den MİT’e, Milli Saraylar İdaresi’nden Savunma Sanayii Başkanlığı’na, Türkiye Varlık Fonu’ndan Devlet Tiyatroları ya da Devlet Opera ve Balesi’ne kadar neredeyse tüm ülkenin Cumhurbaşkanı’na bağlı olduğu bir düzenle karşı karşıyayız. Haliyle ülkede trafik sıkışıklığından ekonomik krizlere kadar yaşanan tüm aksamaların tek bir sorumlusu var: Cumhurbaşkanı. Tesadüf mü? 23 Haziran seçiminden sonra yalnız muhalefet değil iktidar da yeni sistemi tartışmaya açtı. Örnek olsun, AKP Grup Başkanvekili Naci Bostancı başkanlık sisteminin rehabilite edilmesi için çalışma yapıldığını söyledi. Ya da Hükümet’in gazetesi Star’da yazan Hüseyin Gülerce, “Sayın Erdoğan genel başkanlık şapkasını çıkarabilir” yazdı. Bahçeli ne kadar aksini söylese de bütün alametler 23 Haziran’ın yalnızca bir yerel seçim olmadığını yüzümüze çarpıyor. İstanbul’daki sonuçlar, Türkiye’nin artık Erdoğan tarafından yönetilmek istenmediğinin sinyallerini veriyor. Erdoğan, devletin bütün kurumlarını yönetemeyecek kadar zayıflarken; artık ülkeye de taşınamayacak kadar ağır geliyor. Bir yılda Başkanlık düzeninin verdiği zararları gördük. Ülke sevgisi olanların Cumhuriyetten de eski kurumları tek adam sisteminin “fetih ideolojisi”nden kurtarma, kendi başına ayakta tutma zamanı gelmedi mi?",https://www.cumhuriyet.com.tr/yazarlar/baris-terkoglu/meralari-erdogan-mi-yakiyor-1469729
Barış Terkoğlu,15 Temmuz’u kaça satıyorlar?,03 Haziran 2019 Pazartesi,"Kapının deliğinden dışarı baktı. Sarı polis yelekli bir adam gördü. Hemen açtı. Polis sandığı kişi aslında kendi katiliydi. Onun evde olduğunu biliyordu. Zira Ahmet Kurtuluş ev hapsinde tutuluyordu. Bileğinde elektronik kelepçe vardı. Polis kılıklı adam kimliğini sordu. Kurtuluş, “bir saniye” diyerek içeriye gitti. Peşinden geldi. 5 yaşındaki oğlunun önünde 8 kurşun sıktı. Kurtuluş, başına isabet eden kurşunla hayata veda etti. Türkiye, “FETÖ Borsası” denen rezaleti geçen perşembe akşamı işlenen cinayetle bir kez daha konuşmaya başladı. Kurtuluş, FETÖ’den sanık kaçırma suçlarının da işlendiği 69 sanıklı davada yargılanıyordu. Fazla konuşmuştu. Belli ki daha da konuşacaktı. Susturuldu. Milyon dolarlar dönüyor Aslında “FETÖ Borsası” yalnız muhalefetin bir suçlaması değil. “FETÖ Borsası kurmuşlar” diyen Şamil Tayyar, henüz AKP milletvekiliyken, “Milyon dolarlar dönüyor, itirafçı adı altında işadamlarını serbest bırakıyorlar” diye devam etmişti. Kastettiği Antep’ti, ama Türkiye’nin her yerinden benzer haberler geliyordu. Bir ucunda FETÖ sanıklarının öbür ucunda yargının olduğu davalarda aracılar kimdi? Tabii ki kimi siyasetçi, kimi hukukçu, kimi mafya olan “hatırlı kişiler”. Kurtuluş’un katli aklıma Metastaz’da yazdığımız bir dosyayı getirdi. Ahmet Kurtuluş haberlerde yazılmasa da “eski AKP İzmir İl Başkanı Yardımcısı”ydı. Ve görülüyor ki AKP İzmir teşkilatının sicili pek de temiz değil. Bu köşeyi okuyanlar, FETÖ zenginlerinden Ahmet Küçükbay’ı hatırlıyordur. Küçükbay, sonunda etkin pişmanlıktan yararlanmış ve tahliye edilmişti. AKP’nin İzmir Teşkilatı ile öyle iç içeydi ki, avukatının 22 Ağustos 2017 tarihli duruşmadaki konuşmasını tutanaklardan aktaralım: “AKP örgütü hep Küçükbay’ın binasında çalıştı, Küçükbay’ın binasını kullandı. 2014 yerel seçimleri dahil. O yerel seçimlerde hatta bir şey daha oldu. Bugünkü Başbakan Binali Yıldırım’ın büyükşehir belediye başkan adaylığı için, ona bir çalışma ofisi olarak, üst katın da tahsisi istendi. 2014 yerel seçiminden sonra AKP iki katı kullanmaya başlıyor. Sonra bu 2014 yerel seçimlerinden sonra, 2015 Haziran, kasım seçimleri de dahil, 15 Temmuz darbesi dahil, darbe yapıldıktan sonra dahil, AKP o iki katta çalışmaya devam ediyor. Dolayısıyla 15 Temmuz 2016 darbe girişiminden sonra da AKP’ye destek kesilmedi.” Belki de bu “faydalı ilişki” nedeniyle, AKP İzmir Teşkilatı, Küçükbay’ı kurtarmak için seferber olmuştu. Durum, Küçükbay’ın yargılandığı iddianameye de girmişti: “Ahmet Küçükbay’ın Niyazi Memur vasıtası ile iş yaptığı anlaşılan avukatın kendisinden 250 bin dolar aldığını, karşılığında hiçbir şey yapmayıp daha fazla para talep ettiğini, parasını da geri vermediği...” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Hepsi AKP yöneticisi Peki, kim bu Küçükbay’a aracı olup avukat bulan Niyazi Memur? O da AKP’nin İzmir İl Başkan yardımcısı ve İl Genel Meclisi üyesidi. Peki, bulduğu “kurtarıcı” avukat? Polisin 12 Ocak 2017 tarihli inceleme tutanağında yer alıyor. Polis, Küçükbay’ın farklı kişilerle mesajlaşmalarını inceleyip bir rapor haline getirmişti. Yazışmalardan “Avukat Yunus” diye geçen kişinin, Küçükbay’dan, “onu kurtaracak kişilere vermek” için 3 milyon dolar istediği, 250 bin dolarını da aldığı anlaşılıyor. Polis, bu kişinin “Yunus Kalkan” olduğunu not ediyor. O da kim mi? Bir başka AKP İzmir İl Başkan Yardımcısı. Kalkan, Küçükbay’ı kurtarmak için avukatlık mesleğinin gerektirdiği hukuki savunmalardan “fazlası”nı yapıyor. “Abi” denilen “önemli” kişilerle konuşma mı dersiniz, yoksa Küçükbay’ın parasını ödediği biletlerle Ankara’daki isimlerle görüşme mi? Küçükbay’dan istenen para öyle noktaya varıyor ki Ahmet Küçükbay, avukat Kalkan’a şu mesajı atıyor: “Sizi bize tanıştıran Niyazi Bey’in sizin hakkınızdaki referansı ve alacağınız bedelle ilgili bize söylediği ile sizin abes ve hiçbir mantığa, insafa sığmayan talepleriniz bizi şaşkına çevirdi. Biz de sizi tanıştırana havale ettik.” Binali Yıldırım ile buluşma Polis raporunda AKP İl Başkan Yardımcısı Yunus Kalkan ile Ahmet Küçükbay arasındaki 16 Şubat 2016 tarihli şu görüşme meseleyi bir başka noktaya taşıyor: “Yunus Kalkan: Son durumdan farklı bir durum, henüz yok. Sıkıntı edeceğiniz bir durum da yok şu anda. Siz Binali Bey’le görüştünüz. Asıl sizde farklı bir durum söz konusu mu? Ahmet Küçükbay: Doğrudur, Cumhurbaşkanımız kendisi aramış. ‘Ahmet Bey’in sıkıntılarını giderin, sahip çıkın, kurda kuşa yem etmeyin’ demiş. Binali Bakanım da beni aradı biraz dertleştik. Selim’den bahsettik, Emniyet Müdürümüzden biraz bahsettik. Gayet güzel şeyler olmuş çok şükür.” Ahmet Küçükbay’ın o dönem İzmir Emniyeti’ni yöneten şimdiki Emniyet Genel Müdürü Celal Uzunkaya’dan şikâyetçi olduğunu, İzmir’den gönderilmesini istediğini hatırlatayım. Peki, Küçükbay ile Binali Yıldırım polis raporunda not edildiği gibi görüşüyorlar mı? İzmir’de konuştuğum kaynaklar yer ve zaman vererek bu görüşmeyi doğruluyor. Küçükbay’ın “kurda kuşa” yem olmadığını da söyleyeyim. Bu köşeyi okuyanlar hatırlıyordur. Ahmet Küçükbay, en değerli şirketlerinden Reka Bitkisel Yağlar AŞ’nin yüzde 51 hissesini iktidara yakın Topbaşlar’a satarak rahatladı. Bir süre sonra etkin pişmanlıktan yararlanan Küçükbay, örgüt üyeliğinden 5 yıl 5 ay hapis cezası alarak tahliye oldu. 15 Temmuz’u pazarlayanlar Bu arada Yunus Kalkan ile yol alamayan Ahmet Küçükbay’ın “Yunus Bey benden aldığın emanet 250’yi bu hafta iade et” dediğini, “Bir daha size cevap vermeyeceğimi bilmenizi isterim” yanıtını aldığını da polis raporundan aktaralım. 250 bin dolar yanmış, bitmiş, kül olmuştu. AKP İzmir İl Teşkilatı yöneticileri bir örnek. Görülüyor ki meydanlara çıkınca FETÖ ile mücadelede mangalda kül bırakmayanlar, arka odalarda başka işler çeviriyor. Yargı düzeni zenginlerin; mafya, siyasetçi, hukukçu eliyle kurtulduğu sisteme dönüşünce de şikâyet ediyorlar. Ahmet Kurtuluş’un katli bize bir şey öğretecek mi? 15 Temmuz’da darbeyi durdurmak için canını verenlerin hatırasını, dolarla pazarlayanları tanımakla başlayabiliriz.",https://www.cumhuriyet.com.tr/yazarlar/baris-terkoglu/15-temmuzu-kaca-satiyorlar-1423485
Barış Terkoğlu,Erdoğan’ın ‘Saddamlaştırılması’nın başlangıcı,09 Mayıs 2019 Perşembe,"Saat sabahın dördü... Kaybeden aday hışımla İlçe Seçim Kurulu’ndan içeri girdi. Kurul Başkanı hâkime döndü ve bağırdı: “Şu haline bak sarhoş adam. Şu adalete bak. Kimlere kalmış. Seni yakacağım. Hepinizi adli tıbba göndereceğim, seni süründüreceğim. Yakacağım.” Tarih: 27 Mart 1989. Yer: Beyoğlu İlçe Seçim Kurulu. Hakaret eden ise Beyoğlu’nda başkanlık seçimini yüzde 21.7 oy alarak kaybeden Recep Tayyip Erdoğan. Hakaret ettiği kişi, İlçe Seçim Kurulu Başkanı 2. Asliye Ceza Mahkemesi Hâkimi Nazmi Özcan. Erdoğan oyların sayımında “kesin bir şey olduğunu” düşünüyordu. İtirazı reddedilince kurulu basmış ve ağzından hakaretler dökülmüştü. Bununla da kalmamış, hâkimin sarhoş olduğunu ispatlamak için onu adli tıbba götürmeye çalışmıştı. Erdoğan yargıdan kaçtı Nazmi Özcan, Anadolu’nun birçok yerinde görev yapmış bir hâkimdi. “Delikanlı” denilen bir duruşu vardı. Silah taşıyordu. Sinirlerine hâkim oldu. Hayatında kimseye dava açmamıştı. O gün Erdoğan’ı adalete teslim etmeye karar verdi. Özcan’ın yanı sıra 7 sandık görevlisinin daha imzasıyla tutanak tutuldu. Erdoğan, 31 Mart 1989 tarihinde polis nezaretinde Beyoğlu Adliyesi’ne getirildi. Tutuklama talebiyle Beyoğlu 1. Asliye Ceza Mahkemesi’ne sevk edildi. Avukatı Erdoğan’ın tutuklanacağını anlayınca, “Reis! Hemen gitmemiz lazım buradan” dedi. Erdoğan kaşla göz arasında kayıplara karıştı. O gün Erdoğan’a “kaç” diyen avukat sonradan AKP’de milletvekili olacak Zeyid Aslan’dı. Evet, Meclis’te gazetecilere “Bacak aranızı çektirip gazeteye bastırsam”, milletvekiline “Terbiyesiz. Senin kıçını si..erim” diyen, Meclis Komisyonu’nda Yargıç Ömer Faruk Eminağaoğlu’na uçan tekme atan kişi. Hakkında gıyabi tutuklama kararı çıkarılan Erdoğan, 27 Nisan tarihinde adliyeye geldi. Kardeşi Mustafa Erdoğan aracılığıyla “birahane sahibi ve kumar işleriyle ilgilenen” Kudret Bey’e haber göndermişti. Kudret Bey, adliye binasındaki “dostları”yla görüştükten sonra Erdoğan’a “gidebilirsin” demişti. Erdoğan, tutuklanarak Bayrampaşa Cezaevi’ne gönderildi. Sadece 4 Mayıs 1989 tarihine kadar, yani bir hafta cezaevinde kaldı. Tekrar hâkim karşısına çıkarıldı ve 500 bin TL kefaletle serbest bırakıldı. Yargılama sonunda 6 ay hapis ve 20 bin TL para cezasına çarptırıldı. Hapis cezası TCK’nin 72. maddesi gereğince 920 bin TL para cezasına çevrilerek tecil edildi. Yani Erdoğan hapse ilk kez “şiir okuduğu” için değil, seçimlere itiraz ederken ettiği hakaret nedeniyle girdi. Adalet Tanrıçası Themis’in bir elinde terazi öbüründe kılıç olduğunu biliyoruz. O gün ile bugün arasındaki fark, kılıçın bu kez Erdoğan’ın elinde olması. Böylece mahkemelerden önce kararı verebiliyor. Nazmi Özcan’ın avukatı anlattı Önceki gün hâkim Nazmi Özcan’ın avukatı Ali Rıza Dizdar’ı aradım. Yıllar önce de bu hikâyeyi raftan indirirken konuşmuştuk. Şimdi YSK’nin 6 Mayıs darbesi yaşanmış, Erdoğan tam 30 yıl önce yapamadığını yapmıştı. Bir kez daha anlattı: “Bana geldi Nazmi Bey, ‘lütfen bu davayı takip eder misin, ben başka türlü hareket etmek istemiyorum’ dedi. Hayatında hiçbir avukata vekâletname vermemiş. Ben dilekçeyi verdim. Müdahil olduk. İsmi bende saklı bir kâtibe hanım karar açıklanmadan Tayyip Bey’e gelip ‘hâkim senin hakkında tutuklama kararı çıkarıyor’ demiş. Beyoğlu Adliyesi o zamanlar Nevizade’nin oradaydı. Altında hemen sauna vardı. Erdoğan’ın yakını olan ‘Dede Sultan’ lakaplı kabadayı (Ahmet Misbah Demircan’ın amcası) Erdoğan’ı saunanın oradan kaçırdı.” Ali Rıza Dizdar, artık hayatta olmadığını söylediği Nazmi Özcan’ın duruşunu şöyle aktardı: “Nazmi Bey kabadayı bir adamdı. ‘Kimse bana hakaret edemez, ben adamı kırarım. Ama bunlar siyasetçi. Gitsinler adalet önünde hesap versinler’ dedi. Hiçbir duruşmaya da gelmedi.” İlginçtir, yaşananlardan sonra, 12 Eylül idamlarının kaldırılması için yapılan kampanya sırasında Erdoğan ile Dizdar bir kez daha karşılaştılar. Refah Partisi’nin Beyoğlu ilçe teşkilatını ziyaret eden Dizdar’ın, Erdoğan’dan duydukları onu şaşırtmamıştı: “Bir türlü seçimi kaybetmesini hazmedemiyordu. Hâkim yüzünden kaybettiğini sanıyordu. Yine ağza alınmayacak sözler sarf etti”. Erdoğan’ın Saddamlaştırılması Erdoğan, siyasi yaşamında demokrasinin bütün imkânlarını kullandı. Ancak tam 30 yıl önce olduğu gibi kaybettiği seçimlerin sonuçlarına hiç saygı duymadı. Beyoğlu seçimlerinde “Okmeydanı’nda faaliyet gösteren ve başarılı olan çarşaflı kardeşlerimizin, İstiklal Caddesi’nde ya da Cihangir, Tophane gibi semtlerde aynı ölçüde başarılı olması mümkün değil. Dolayısıyla o bölgelerde başı açık kardeşlerimizi görevlendirdik. Keza aynı düşüncelerle, sakallı şalvarlı kardeşlerimizin mezkür bölgelere çıkaracağımız konvoylarda yer almamasını söyledik” diyecek kadar takıyyeciydi. Nazmi Özcan’a “sarhoş” diye hakaret ediyordu ama, Hacıhüsrev’den oy alabilmek için Bacanak Birahanesi’nin sahibi Kumarhaneci Kudret Bey’in rakı masasına oturuyordu. Erdoğan, zikzaklı, takıyyeci ve pragmatik siyasi çizgisinde, demokrasiyi sandıktan ibaret saydı. Fazla oy alınca anayasal hakları ortadan kaldırma hakkını kendisinde gördü. İçeride, dışarıda eleştirildi. Ancak hep “sandıktan ben çıktım” argümanına yaslandı. 6 Mayıs YSK darbesi yalnız İstanbul seçimlerini yenilemiyor. Erdoğan’ın kendisine “diktatör” diyenlere karşı kullandığı “sandık argümanı”nı da elinden alıyor. Haliyle, eski dostlarının birer birer ortaya çıkıp açıkladığı gibi, Erdoğan’ın kendi meşruiyetine de darbe vuran bir durumla karşı karşıyayız. Süleyman Demirel, Çankaya’dan sonra Güniz Sokak’taki evinde yaşamını geçirdi. Ahmet Necdet Sezer ise görevini tamamladıktan sonra Gölbaşı’ndaki konutunda hayatını sürdürüyor. Öyle görünüyor ki Erdoğan’ın iktidardan emeklilik planı yok. Bir gün iktidardan düşerse, düşürenlerin onu yargılayacağına inanıyor. Haliyle seçim sonuçlarını belirleme cüreti “bir şey olduğu”ndan değil, sonuçların Erdoğan’ın iktidarına çizik atmasından geliyor. Esasında 31 Mart seçimleri iktidara bağımlı hale gelen Erdoğan’a bir yumuşak iniş fırsatı sunmuştu. 6 Mayıs YSK darbesi ise bu fırsatı ortadan kaldırdı. Yükselen “seçim tanımayan Erdoğan” seslerine bakınca, 6 Mayıs’ı belki de “Erdoğan’ın Saddamlaştırılmasının başlangıcı” olarak hatırlayacağız.",https://www.cumhuriyet.com.tr/yazarlar/baris-terkoglu/erdoganin-saddamlastirilmasinin-baslangici-1384136
Barış Terkoğlu,AKP genel başkanı Türkiye’yi yönetemez,06 Mayıs 2019 Pazartesi,"Türkiye ittifakı için ne düşünüyorsun? Nereye gitsem aynı soru gelip beni buluyor. Ben ise soruyla yanıt veriyorum: Son 17 yılda muhalefete bulaşmamış bir şairin şiirini ezbere biliyor musun? “Bu düzenin adamıdır” dediğin bir edebiyatçının romanını hatırlıyor musun? Çocuğunu “bu dönemin ürünü” bir üniversiteye göndermeyi istiyor musun? Çok bina yıkıldı, çok bina dikildi. Devlet ve nizamı “yeni baştan” oldu. Ama AKP iktidarı medeniyet dediğimiz tasavvurda bir arpa boyu yol alamadı. Referandum sinyalini vermişti. Ancak 31 Mart kesinleştirdi: Erdoğan artık Türkiye’yi yönetemiyor. “Çoğunluk” kavramına takılıyoruz. Hep “yüzde” diye başlıyoruz. Niceliği konuşurken niteliği ıskalıyoruz. Türkiye’nin ‘Nisan Tezleri’ Rusya’da 1917 yılında Şubat Devrimi’yle Çarlığın yıkıldığı aklımızda. Bizim takvimle kasım ayına denk gelen Ekim Devrimi’ni de anımsıyoruz. Arada olanları ise pek bilmiyoruz. “Nisan Tezleri” denen ve Lenin’in eski kuşakları ikna etmeye çalıştığı eseri hatırlamıyoruz. Bütün metinde Moskova ve Petersburg’da iktidar olmanın bütün Rusya’da iktidar olmak anlamına geldiğini anlatır. Zira gelecek toplumun çekirdeğini oluşturacak sosyal sınıf bu iki şehirde gelişmiştir. Lenin’e göre gerisini konuşmak “yapmacık bir çoğunluk” tartışmasıdır. Peki, bizdeki “Nisan Tezleri”? YSK bugün ne karar verirse versin eminiz. 1 Nisan sabahı AKP, İstanbul, Ankara, İzmir, Adana ve Antalya’yı kaybetti. İstanbul’un nüfusu resmiyette 15 milyon. Ankara’nın 5 buçuk, İzmir’in 4.3, Antalya 2.4, Adana 2.2 milyon. Nüfusun en az yüzde 36’sı sadece bu 5 şehirde yaşıyor. Milli gelirin (GSYH) yüzde 31.2’si İstanbul, yüzde 9’u Ankara, yüzde 6.1’i İzmir, yüzde 3’ü Antalya’da, yüzde 2’si Adana’da üretiliyor. Yani ülke ekonomisinin yüzde 50’sinden fazlası sadece bu 5 şehirde. İnsani gelişmişlik endeksinde en öndeki 10 ilçeden 8’i bu şehirlerde. Anadolu’daki diğer ikisini de AKP kaybetti. Örgütlü emekçi sınıfı da, orta sınıf refleksleri de, geleneksel sermaye grubu da bu 5 merkezde ya da çevresinde. Türkiye’de 201 üniversite var. 58’i İstanbul’da. 21’i Ankara’da. 9’u İzmir’de. 5’i Antalya, 2’si Adana’da. Dünyada ilk 500 arasına giren ODTÜ, İTÜ, Boğaziçi gibi okullar bu kentlerde. En çok öğrenci, en fazla akademisyen, bilimsel makale ya da kütüphane buralarda. Günlük gazetelerin çoğunluğu bu kentlerde okunuyor. Kitaplar bu şehirlerde yazılıyor, bu şehirlerde satılıyor. En çok kitap okuyanlar arasına giren Eskişehir ya da Tunceli’de de AKP kaybetti. Edebiyat dergilerini, konserleri ya da tiyatroları sıralayın. Sonuç değişmiyor. Resmi rakamlara göre Türkiye’de faal olan 116 bin 756 dernek var. Çoğunluğu burada. Siyasi partileri, vakıfları ya da sendikaları katın. AKP, sivil toplumun en örgütlü olduğu merkezleri de kaybetti. Sağlık Bakanlığı’nın son raporuna bakın. Türkiye’deki 1518 hastaneden 238 tanesi İstanbul’da. Bir yılda yapılan 4 milyon 931 bin 299 ameliyattan 449 bin 222’si Ankara’da. Kanser olan Anadolu’daki bir yurttaş tedavi için çoğunlukla bu kentlere geliyor. Çocuğu üniversite sınavında yüksek puan aldığında bu şehirleri seçtiği gibi. İş aradığında önce buradaki ilanları taraması tesadüf mü? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Türkiye’nin geleceğini kaybetti Uzatmayayım... Bugün İstanbul, Ankara, İzmir, Adana, Antalya. Yarın diğerleri. 31 Mart seçimleri AKP’nin kendi geleneksel tabanındaki kaynamayı göstermekle kalmadı. Türkiye’de kurumları birer birer işlevsizleştirerek iktidarı Saray’a sıkıştıran sistemin Türkiye’nin geleceğinden de koptuğunu ortaya koydu. Millet yalnızca kol ve bacak değildir. Kafadır, yürektir. Söz ya da sayı değildir. Edebiyattır, ekonomidir, matematiktir. Cumhuriyete karşı açtıkları savaşta kullandıkları “ah şu elitler” tezleri gözlerini kör etmediyse görüyor olmalılar. Nüfus gençleştikçe, okumuşluk arttıkça ya da geliştikçe, yurttaşlar AKP’ye sırtını dönüyor. “Şu parti kazanıyor” demek iyimser olur. Zira en temel duygu: Türkiye, ilerledikçe, Erdoğan tarafından yönetilmek istemiyor. Seçimlerini de buna göre yapıyor. Tarih sanki yokuş aşağı giden bir bisiklet, Erdoğan pedalı geri çevirmeye çalışıyor. Trenden ineceği durağı kaçırmış, o vagonların içinde aksi yönde koşarak yakalamaya uğraşıyor. Ülkenin biriktirdikleri başka, o başka yöne gidiyor. Ülkede hep birlikte aynı masada oturalım istemez miyiz? Elbette ki... Ama her ramazan ayında yayımlanan kola reklamındaki sofrada bize satılmaya çalışılanı görüyoruz. Süslü sözlerin altındaki niyeti çözümlüyoruz. Ülkenin yarısının seçimlerini zillet- aşağılık diye anan bir zihniyet milletle barışabilir mi? Daha iki gün önce ülkenin en büyük camisini açarken belediye başkanını bile çağırmayanlar “herkes için” bir düzen kurabilir mi? AKP Genel Başkanlığı’nı bırakamayan bir Cumhurbaşkanı bütün ülkeyi yönetebilir mi? “Türkiye ittifakı” bu haliyle, ülkenin birikiminden kopmuş iktidarın yüzleşmek istemediği hastalığının ağrı kesicisi. Artık bu şekilde yönetilmek istemeyen halkın ise uyku hapı. Yutacak mıyız?",https://www.cumhuriyet.com.tr/yazarlar/baris-terkoglu/akp-genel-baskani-turkiyeyi-yonetemez-1379393
Barış Terkoğlu,Game of Thrones’un çekilmemiş finali,27 Mayıs 2019 Pazartesi,"Neredeyse gece yarısı. Koğuşun ışıkları kapandı. Herkes uykuya çekildi. Yavaşça kalkıyorum. Parmaklarımın ucunda yürüyerek televizyonu en kısık sesiyle açıyorum. Taht Oyunları-Game of Thrones (GOT) başlıyor. Şimdi tüm dünya GOT dizisinin finaliyle yatıp kalkıyor. Ben ilk sezonunu hapishanede seyretmiştim. Kimi yandaş kimi F tipi konukların sürekli içerdekilere hakaret ettiği tartışma programları Silivri’de çok popülerdi. Hiç izlemiyordum. Bir zamanlar Türk televizyonlarında yayımlanabilen Spartacus, Mad Men, Tudors ya da Shameless gibi diziler çare oluyordu. GOT’u “bir daha böyle anmam” derken bir şey oldu. Kuleli Askeri Lisesi’nde FETÖ’cü komutanların işkence ve yıldırmalarla üniformalarını çıkardıkları öğrencilerin dosyalarını okuyordum. İstanbul Anadolu Cumhuriyet Savcılığı, öğrencilerin yürek dağlayan ifadelerinin ardından soruşturma başlatmıştı. Yaşananlara tanıklık eden İ.K’nin 26 Mart’ta verdiği ifadesini okuyunca GOT’u yeniden hatırladım. Aslında İ.K’nin öyküsü de ilginç. 2008-2010 yılları arasında Kuleli’de öğretmen subay olarak görev yapmıştı. Bir isimsiz ihbar mektubuyla hayatı değişmişti. Evi basılmış, Ergenekon üyeliğinden uyuşturucuya bir sürü suçlamayla karşılaşmıştı. Operasyonu Zekeriya Öz ve Süleyman Pehlivan gibi FETÖ’cü savcılar yönetiyordu. İ.K. suçsuz bulundu, ama hayatı zindan olmuştu. Sonunda da Kuleli’den gönderilmişti. İ.K’nin ifadesinde ilginç bir ayrıntı var: “İsimsiz bir ihbar mektubu ile Maltepe Askeri Lisesi’nde Game of Thrones kumpasını yarattılar. 4 öğretmen subayı ihraç ettiler. Bu dönemde okul komutanı FETÖ’den tutuklu Abdulkerim Ünlü’dür.” Böylece “Game of Thrones kumpası”nı, FETÖ davaları sayesinde yeniden hatırlamış oldum. Türk yargısının GOT imtihanı Her şey 30 Ekim 2011’de bir FETÖ klasiği olan isimsiz ihbar mektubuyla başladı. Mektubun hedefinde Maltepe Askeri Lisesi’nde Yabancı Diller Bölüm Başkanı olan Aydoğan Davulcu ile Albay Ümit Kılıç, Yarbay Rengin Mutlualp, Yüzbaşı İskender Gülbahar vardı. Mektup, öğretmenleri İngilizce dersinde Game of Thrones (GOT) izletmekle suçluyordu. Öğretmenler, çocuklara diziyi izletiyor, çeviri yaptırıyorlardı. Ancak ihbar mektubunu yazanlara göre GOT müstehcendi ve Türklüğe hakaret ediyordu. Mektup, 8 yıl süren bir başka dizinin başlamasına neden oldu. 4 asker öğretmen hakkında hem askeri hem adli soruşturma açıldı. “Çocuklara müstehcen yayın izletme” suçlamasıyla sivil mahkemede yargılandılar. Yetmedi, adlarını Ergenekon soruşturmasına da bulaştırdılar. Askeri Savcı Volkan Yetiştirici ise 4 askeri suçsuz buldu. Hatta öğrencilerin öğretmenleri aleyhinde ifade vermeye zorlandığını ortaya çıkardı. Bu kez de o hedef alındı. 6 kez müfettiş incelemesi geçirdi, 2 uyarı cezası aldı. Dosya elinden alındı. Adı “İzmir Askeri Casusluk Kumpası”na karıştırıldı. FETÖ’nün affı yoktu. Savcının devreden çıkarılmasının ardından 4 subayın dosyası ikinci bir isimsiz ihbar mektubuyla Askeri Yargıtay’a taşındı. Herhalde tüm bunlar olurken yargı kararı beklenmiştir, diyebilirsiniz... Hayır, öyle olmadı. Biri albay olan 4 personel, Genelkurmay Başkanlığı’nın teklifi, Erdoğan ve Gül’ün imzasının da olduğu kararnameyle TSK’den atıldı. Üçü, emeklilik hakkı kazandığı için emekli oldu. İşsizliğe mahkûm edilen Yüzbaşı İskender Gülbahar ise hukuki mücadeleyi sürdürdü. Sonunda Anayasa Mahkemesi, Gülbahar lehine hak ihlali kararı verdi. Geçen yıl İzmir 25. Asliye Ceza Mahkemesi, 4 subay hakkında “çocuklara müstehcen yayın izletmekten” beraat kararı verdi. İzmir 2. İdare Mahkemesi ise 9 ay önce Gülbahar için mesleğe dönüş yolunu açtı. Yargılama sürecinde pek farkında olmadık... Bilirkişi tayin edilen Ege Üniversitesi akademisyenleri diziyi izleyip “temiz” raporu yazdı. O dönem TSK içinde bilirkişi olanlar ise diziyi izleyip “kirli” dedi. Tartışmaya Başbakanlık Küçükleri Muzur Neşriyattan Koruma Kurulu “muzur” diyen bir raporla katıldı. Davada Sibel Kekilli’nin dizideki performansı da gündeme geldi, British Columbia Üniversitesi’nde dizinin eğitim müfredatına girmesi de. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet GOT kumpasının sezon finali Bizim GOT kumpasının “çekilmemiş sezon finali”ni öğrenmek için mağdur askerlerin avukatı Mahir Işıkay’ı aradım. Kumpası kuranlar ve mağdurları acaba şimdi neredeydi? GOT’u izleten öğretmenler aleyhinde ifade vermeleri için öğrencilere baskı yapan Tuğgeneral Cemalettin Doğan ve Albay Turhan Özkal; kumpas belgelerine imza atan Binbaşı D. Ali Vurkun; öğretmenler lehine çıkan kararı bozan askeri hâkimler Albay Haluk Zeybel, Albay Yusuf Tamer Çetin, Albay Şeref Ayyıldız; öğretmenler aleyhine hem Genelkurmay hem Bakanlık adına başvurularda bulunan Albay Muharrem Köse, Yüzbaşı Yasin Akdeniz, Teğmen Yalçın Toker; öğretmenler aleyhine iddianame düzenleyen Üsteğmen Erol Körnes... 15 Temmuz’dan sonra FETÖ iltisakı nedeniyle TSK’den atılmışlar, tutuklanmışlar, yargılanıyorlardı. Mağdurlar mı? Üçünün emekli olduğunu söylemiştik. TSK’ye yıllar süren mücadele sonunda dönen İskender Gülbahar binbaşı oldu, Ulaştırma Okulu’nda görev yapıyor. GOT kumpasını bozduğu için kendisi de başka kumpaslara bulaştırılan savcı Volkan Yetiştirici, İzmir Adliyesi’nde Cumhuriyet Savcılığı yapıyor. GOT Kumpası’nı Türkiye’ye duyuran ve birçok haberi nedeniyle hedef alınan Toygun Atilla gazeteciliğe devam ediyor, hatta yarın “İfşa” isimli bir kitabı çıkacak. Hayranları “Taht Oyunları dizisi ne kadar kötü bitti” diye kızıyor ya... Keşke Cumhuriyetten de eski askeri liselerimiz, sonunda “taht oyunları”na kurban edilmeseydi! Şimdi “Game of Thrones yeniden çekilsin” diyorlar ya... Keşke kendi yurdumuzdaki Game of Thrones kumpaslarına uyanıp, FETÖ’ye terk ettiğimiz çocuklarımızın kaderini yeniden yazabilseydik! Şimdi “yoksa GOT’un finalini izlemedin mi” diye şaşırıyorlar ya... Keşke kendi GOT’umuzdan haberdar olsaydık da bu kadar çok kandırılmasaydık!",https://www.cumhuriyet.com.tr/yazarlar/baris-terkoglu/game-of-thronesun-cekilmemis-finali-1412174
Barış Terkoğlu,Brezilyalıların Nakşibendilerle imtihanı,02 Mayıs 2019 Perşembe,"Biz hiç akıllanmıyor muyuz? Mehmet Akif, “hiç ibret alınsaydı, tekerrür mü ederdi” diye soruyor ya... Acaba ısrarla ibret almıyor muyuz? Hatırlayın, 30 yaşındaki şımarık Reza Zarrab için “Türk devletinin bir projesidir, bizim adamımızdır” diyorlardı. Zarrab, ABD’ye gidip itirafçı olmakla kalmadı, Halkbank’ı da krize soktu. Batı yakasında değişen bir şey yok. 22 Nisan’da bu köşede Nakşibendilerin Kuzey Kıbrıs’taki bankası Mondial’e açılan dolandırıcılık davasını okumuştunuz. Brezilya’da ilaç ve kimya sektöründe tekel olan Cristalia şirketinin iştiraki olan Edgeworth’un 35 milyon doları bankada kalmıştı. Parasını hesabından çekemeyen şirket, banka ile mahkemelik olmuştu. Yetmemiş, Brezilya devleti ile iyi ilişkileri sayesinde Cristalia’nın durumu diplomatik alana da taşınmıştı. Öyle ki Brezilya’yı ziyaret edecek Cumhurbaşkanı Erdoğan için yaşananları anlatan bir dosya bile hazırlanmıştı. Meselenin Türkiye’yi ilgilendiren bir tarafı daha vardı. O da Kıbrıs’ın hukuki durumu nedeniyle Mondial Bank’ın VakıfBank’ta açtığı hesap üzerinden para transferi yapmasıydı. Yazıdan sonra Nakşibendi Şeyhi Nazım Kıbrısi’nin oğlu Behaeddin Adil tarafından yönetilen Mondial Bank adına yöneticilerinden bir dizi açıklama geldi. Söz konusu davanın devam ettiği kabul edilirken bazı itirazları da vardı. Bunlardan en önemlisi “bankacılık işleminden dolayı diplomatik kriz çıkmamıştır” ifadesiydi. ‘VakıfBank izin verdi’ Gerçekten “çıkmadı mı” diye anlamanın bir yolu var. O da diplomasiye sormak. Brezilya’nın Türkiye Büyükelçisi Eduardo Gradilone’ye ulaştım. Ve Mondial Bank krizinin kendilerine yansımasını sordum. Gradilone, Cristalia’nın kendileri için önemini şöyle anlattı: “Cristália/Edgeworth, Brezilya’da araştırma ve geliştirme çalışmalarına adanmış en büyük ilaç ve biyoteknolojik sanayi kompleksine sahip. Brezilya hükümeti için stratejik bir önceliğe sahip olan, Sağlık Bakanlığı aracılığıyla Halk Sağlığı Sistemine ilaç tedariki sağlanması alanında Brezilya Federal Hükümeti ile önemli bir ortaklık içerisinde.” Merak ettiğim şeylerden biri, Brezilyalı şirketin parasının Kıbrıs’ta ne olduğuydu. Büyükelçi şöyle açıkladı: “Bahsi geçen bu fonlar, ilaç şirketinin Brezilya’daki araştırma ve üretim faaliyetlerini genişletme ve modernize etme planı dahilinde yeni bir ilaç fabrikasının (Biochimico) satın alınmasına yönelikti. Türkiye hükümeti gibi, Brezilya’nın amacı da vatandaşları için ilaç ithalatına bağımlılığı azaltmaktır. Cristália/ Edgeworth’un bu planı, Brezilya Sağlık Bakanlığı’nın güvenli, bilimsel ve teknolojik olarak gelişmiş ilaç tedarik etme ihtiyaçlarını karşılayacaktı.” Brezilya Elçisi Gradilone, meselenin neden Türkiye’ye taşındığını, durumun bizi neden ilgilendirdiğini de tarif etti: “Türkiye devlet bankası olan VakıfBank’ın bu finansal faaliyete dahil olması nedeniyle Brezilya hükümeti, bu fonların yasal sahipleri olan Cristalia/Edgeworth lehine derhal serbest bırakılmasını Türk makamlarından en üst düzeyde talep etti. Ancak, bilgilendirildiğim kadarıyla, VakıfBank, yetkilendirilmeksizin ve hatta yasal sahipleri Cristália / Edgeworth’un onayı olmaksızın bu fonların başka fonlara aktarılmasına şaşırtıcı şekilde izin verdi.” ABD’nin Halkbank’ı suçlamasını tartışırken bu kez Brezilya devleti, en yetkili ağızdan VakıfBank’ı eleştiriyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan için hazırlanan not Peki söylediğim gibi olay diplomatik krize neden oldu mu? Gradilone açıkladı: “Brezilya hükümeti, Ankara’daki Büyükelçiliği, Türkiye Dışişleri Bakanlığı ve Türkiye Merkez Bankası vasıtasıyla ve Cristalia/Edgeworth temsilcileriyle birlikte, Kasım 2017’den bu yana meseleyi çözüme kavuşturmak adına çeşitli görüşmelerde bulundu. Öte yandan, Brezilya Dışişleri Bakanlığı, duyduğu endişeyi Brezilya’daki Türkiye Büyükelçisi’ne dile getirdi. Basın tarafından da belirtildiği üzere, bu konu Brezilya’nın sosyal ve sağlık politikaları ile o kadar ilgilidir ki, bu konu Başkanımızın, Başkan Erdoğan’la geçen yıl yapacağı ancak maalesef ertelenmek zorunda kalan ikili ziyaretteki görüşme başlıklarına dahil edilmişti.” Mesele aktardığım gibiydi. Gradilone krizin sürdüğünü, halen Cristalia’nın parasının bloke edildiğini de ekledi. Büyükelçi ile görüştükten sonra Edgeworth’un hukuk temsilciliğine merak ettiklerimi sordum. Anlattıklarımı teyid etmekle beraber, 1 Ağustos 2017 tarihinde Cenevre Richmond Otel’de yapılan toplantıdan da bahseden bir yanıt aldım. Anlattıklarına göre Bahaeddin Adil, Bensen Safa ve João Cunha Mondial Bank adına toplantıya katılmıştı. Bloke edilen paranın da verileceği söylenmişti. Ancak ertesi gün verilen sözler yine tutulmamıştı. Açıklamada dikkat çeken bir ayrıntı daha var: “Bu görüşmede Bahaeddin Bey (Şeyh Nazım Kıbrısi’nin oğlu) konunun kamuoyuna duyurulmaması konusunda- ki isteğini dile getirmiştir.” Belli ki Mondial Bank, konunun basına düşmesini istemiyordu. İstihbarat raporlarında Şeyh Nazım Bir detay daha var... Şeyh Nazım’ın oğlunun, yazımda geçen “MİT ve Genelkurmay Başkanlığı kayıtlarında ‘İngiliz ajanı’ olarak yer alan Şeyh Nazım” ifadesine de itirazı vardı. Bunun için 2000-2003 yılları arasında Londra Silahlı Kuvvetler ve Deniz Askeri Ataşeliği görevini yapan emekli Amiral Türker Ertürk’ü aradım. Ertürk, Şeyh Nazım için “MİT’in hazırladığı istihbarat raporlarında casus olduğu ve İngilizlere çalıştığı yönünde istihbarat vardı. Benim önümden geçti, gözümle gördüm” dedi. Ertürk, Şeyh Nazım’ın “Prens Charles aslında Müslüman” iddiasının da masum olmadığını düşünüyordu. Ona göre Şeyh Nazım, İslam dünyasında İngiliz devleti lehine sempati üretmek için bu yalanı söylemişti. Görevdeyken Şeyh Nazım’ın sohbetine katılanlarla görüştüğünü söyleyen Ertürk, “Bu konuda benim yazdığım bazı raporlar da var” dedi. Mondial Bank, krizi saklamaya çalışsa da, Türk bankacılık sistemini tehdit eden bir problemle karşı karşıyayız. Nakşibendiliğe yaslanarak büyüyen banka, VakıfBank gibi Türk bankalarını aracı olarak kullanarak faaliyet yürütüyor. Bu da Türk bankacılık sistemini Zarrab olayındaki gibi tartışılır hale getiriyor. Umarım tarikatların zenginleşmesinin bedelini yine ülkemiz ödemez.",https://www.cumhuriyet.com.tr/yazarlar/baris-terkoglu/brezilyalilarin-naksibendilerle-imtihani-1373046
Barış Terkoğlu,Sabri Uzun gözaltısının altındaki bit yeniği,25 Nisan 2019 Perşembe,"“Aşk örgütlenmektir bir düşünün abiler” diyor Ece Ayhan. Ataol Ağabey ise “ölümdür yaşanan tek başına/aşk, iki kişiliktir” diye tamamlıyor. Öyleyse aşkın iki kişilik bir örgütlenme olduğunu söyleyebiliriz. Suç örgütü için en az üç kişi lazımdır. Yetmez; suç aletleri de hiyerarşi de gerekir. Örgüte yardım içinse silah ya da lojistik sağlama olmazsa olmazdır. Hukukun da bir aritmetiği var. İçtihat yapmak, iki kere ikinin beş edeceği anlamına gelmez. Sanki adalet düzenini terk ettikten sonra bütün ayarlarımızı da kaybettik. Türkiye’de Emniyet’in en tepesine çıkmış Sabri Uzun’un önceki gün gözaltına alınmasından söz ediyorum. “Cumhurbaşkanına hakaret” artık sıradan vaka haline geldi. Ancak Uzun’u “terör örgütü propagandası ve örgüte yardım” ile suçlamaları sizi de şaşırttı mı? Örgütün FETÖ olduğu da söylendi ya... Peki Uzun, “örgüt işleri”ne nasıl girmiş? Çok zor değil... Eline telefonunu almış, Twitter uygulamasını açmış ve mesaj atmıştı. Parmak ucuyla yazdıkları, bir dönem yönettiği Emniyet’in nezarethanesine götürülmesine gerekçe oldu. “Birileri” neredeyse bir yıldır takip ediyordu. Son mesajından sonra “alalım” denildi. Sahi Sabri Uzun gibi göz önünde, devletin iyi tanıdığı bir isim ifadeye çağrılmak yerine neden gözaltına alınarak günlerce nezarethanede tutulur? Mesele gözdağı mı? Gizli sanık Sabri Uzun Sabri Uzun denilince aklıma benim de yargılandığım OdaTV davası geliyor. Zira Uzun, OdaTV davasının “gizli sanığı”ydı. FETÖ operasyonlarını sürdürebilseydi, Uzun da tutuklanacaktı. Aslında görünen köyü tariften başka bir şey değil. Malum, 2010 yılının ağustos ayında eski Emniyet Müdürü Hanefi Avcı, “Haliç’te Yaşayan Simonlar” kitabını yayımladı. Kitap, FETÖ’nün poliste örgütlenmesini apaçık şekilde anlatıyordu. Avcı, kısa süre içerisinde alakasız şekilde Devrimci Karargâh örgütü operasyonlarına dahil edilerek tutuklandı. Yetmedi, PKK ve TİKKO propagandasından hakkında soruşturma açıldı. Yetmedi, OdaTV davasında 2011 yılının mart ayında bir kez daha tutuklandı. Hedef, Avcı’nın şahsından çok kitabıydı. FETÖ’cü savcılar kitabı Avcı’nın değil OdaTV davasında yargılanan gazetecilerin hazırladığını iddia ediyordu. Aynı günlerde gazeteci Saygı Öztürk’ün FETÖ’yü anlattığı “Okyanus Ötesi’ndeki Vaiz” kitabı çıktı. Kitabın içerisinde çok kritik bir ayrıntı vardı: “2001 yılında ‘Emniyet’te Fethullahçı yapılanma yok’ diyen İstihbarat Dairesi Başkanı Sabri Uzun da ‘nasıl yanıldıklarını’ anlatabilmek için, Avcı gibi kitap yazıyor.” Yeni hedef Sabri Uzun’un kitabı oldu. OdaTV davasındaki kumpas belgelerinin arasında “Sabri Uzun” isimli bir dosya yer alıyordu. Belgede şunlar yazıyordu: “Sabri’nin kitap konusunda çekincesi var ikna etmeye çalışalım, kitabı seçimden önce yetişmeli. Nedim, Ahmet Şık’la bu konuda görüşsün, Kitaba çalışırken cesur olun.” Samanyolu TV dizilerini aratmayan ifadeler, Sabri Uzun’un hazırladığı kitabına gölge düşürmeyi amaçlıyordu. Güya Soner Yalçın talimat vermiş, Ahmet Şık ve Nedim Şener de oturup Sabri Uzun’un adıyla kitap yazıyordu. Bu yalan dünyası nedeniyle gazeteciler hapis yattı. Sabri Uzun ise direkten döndü. O gün değil ama FETÖ operasyonları başlayınca, yani Cumhurbaşkanı “İnlerine gireceğiz” dedikten sonra, “İn” adıyla yazdıklarını yayımladı. Sayesinde, Emniyet’i bir dönem yöneten Uzun’un gözünden FETÖ’yü okuduk. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet FETÖ ile karşı karşıya Sabri Uzun’un FETÖ kumpaslarıyla yüzleşmesinde bu olay ilk değildi. Örnek mi? Polis müdürü Recep Güven, 14 Haziran 2001’de Uzun’un masasına ilk kez Ergenekon kumpası şemasını koydu. Sabri Uzun, daha o yıllarda bunu reddetti. Aynı şema 2006 yılında yine Recep Güven tarafından Uzun’a sunuldu. Sabri Uzun bir kez daha kumpasın parçası olmayı kabul etmedi. Bir ay sonra adı “Şemdinli Olayları Hakkında Bilgi Notu”na haksız bir şekilde karıştırılarak tasfiye edildi. FETÖ’nün Büyükanıt’ı hedef aldığı not, Uzun’a maledilmişti. Sabri Uzun, uzun süre görevden alınmasının askerlerin işi olduğunu sandı. Üç yıl sonra gazeteci Cüneyt Özdemir’e artık böyle düşünmediğini şöyle anlatıyordu: “Sabri Uzun o yıllarda kendisini görevden alan önemli bir ‘güç’ olduğunu söylüyor, ama artık bunun askerler olduğunu düşünmüyordu! Hatta görevden alınmasında dönemin Genelkurmay Başkanı Yaşar Büyükanıt’ın göreve gelmesi sürecinde yaşanan bir komployu ortaya çıkarmasının etkili olduğuna inanıyordu.” Peki neydi o komplo? Sabri Uzun’un İçişleri Bakanlığı müfettişlerine 20 Eylül 2010 tarihinde verdiği ifadeden aktaralım: “Ben bu cemaatin (FETÖ kastediliyor) bir komutanla ilgili yaptığı yasadışı işi bizzat tespit edip ilgili bir makama kişiye özel yazıyla bildirdim.” Yaşar Büyükanıt’ın özel hayatına ilişkin FETÖ merkezli sızıntıları hatırlarsanız Sabri Uzun’un kastettikleri daha iyi anlaşılır. Sanırım görülüyor... Sabri Uzun hakkında yapılacak en son suçlama FETÖ olabilir. AKP’nin “ne istedilerse verdik” dediği dönemde, resmi olarak ise 2001’den itibaren Sabri Uzun ile FETÖ karşı karşıya geldi. Kumpaslara karşı çıktı. Hatta bir kısmını devlete raporladı. Tasfiye edildi. Hapishanenin ucundan döndü. Nihayetinde halihazırda süren FETÖ davalarında tanık oldu. Başka hesaplar mı var İlginçtir, 2011 yılında “Sabri Uzun’un kitabını yazacaktı” diye tutuklanan Ahmet Şık, 2016 yılında Erdoğan karşıtı tweetleri bahane edilerek Cumhuriyet davasında tutuklandı. Tıpkı Sabri Uzun’un önceki gün Erdoğan aleyhindeki mesajı bahane edilerek gözaltına alınması gibi. Cumhurbaşkanına hakaret mesajlarının da, FETÖ iddialarının da, başka hesaplaşmalara perde yapıldığı günlerden geçiyoruz. Öyle ya, boşanma davalarında bile eşler birbirini bu yolla suçlayarak kolay yoldan ayrılabiliyor. Anlaşılıyor ki son dönemde FETÖ ile mücadelede yapılan hataları da, iktidarın politikalarını da eleştiren Sabri Uzun’un başına gelen pek de farklı görünmüyor. Sakın Sabri Uzun’un bugün ödediği, görünenin çok dışında bir hesap olmasın! Umarım söylendiği gibi bazı hasımlarının “fırsat bu fırsat” dediği durumla karşı karşıya değilizdir! Umarım gözaltının seçim sonrasına gelmesi sadece bir tesadüftür! Umarım yargı mensupları dışında kimse işin içinde değildir! Bu kez “hata yaptık” demek için yıllarca beklemesinler de!",https://www.cumhuriyet.com.tr/yazarlar/baris-terkoglu/sabri-uzun-gozaltisinin-altindaki-bit-yenigi-1361730
Barış Terkoğlu,Bandırma Vapuru’nda kaç kişi vardı?,20 Mayıs 2019 Pazartesi,"Nuhun Gemisi’nde kaç kişi vardı? İki zürafa, iki fil, iki kedi... Bandırma Vapuru’nda kaç kişi vardı? Çocukluğumda hep “bir kişi” sanıyordum. Atatürk sanki güvertede yalnız başına sigara içiyordu. Doğru yanıtın “76 kişi” olduğunu çok geç öğrendim. Kemal Paşa dahil 22’si subaydı. (Mustafa Kemal Mucizesi, Kerem Çalışkan, Remzi Kitabevi) “Büyük kurtarıcılar”a yaptığımız iki büyük haksızlık var. Biri, şimdi Cumhuriyet düşmanlarının türünden. “Olmasaydın olurduk” diyorlar. Öte yandan bir de “dost hançeri” var. Atatürk’e mesiyanik özellikler atfediyor. 19 Mayıs’ı sanki boşluğa atılmış hayali bir adım sayıyor. Haliyle 20 Mayıs’ı hiç anlamıyor. Oysa Mustafa Kemal, Türk devrimcilerinin belki de en gerçekçisidir. Samsun’a çıkalı 3 ay olmuş. Mustafa Kemal Paşa’nın üniforması çıkarılmış. İşgalcilerin tetikçi medyası aleyhinde yazıyor. Atatürk, İstanbul’daki annesine “endişe etmemesi” için bir mektup gönderiyor. ‘Sonunu görmeseydim başlamazdım’ Padişah’ın “geri dön” dediğini anlatan Atatürk neden dönmediğini şöyle anlatıyor: “Bir tarafında bütün Anadolu halkı, bütün millet hakkımda büyük bir sevgi ve güven gösterdi. ‘Seni bırakmayız’ dediler. Gerçekten de vatan ve milletimizi kurtarabilmek için tek çare, askerliği bırakıp serbest olarak milletin başına geçmek ve milleti tek bir varlık durumuna getirerek elde edilecek milli güç ve hareketi güzel kullanmaktan başka çare düşünülemezdi. Dolayısıyla ben de öyle yaptım. Elhamdülillah başarılı da oluyorum.” (Atatürk’ün Yaveri Salih Bozok Anlatıyor, Alaca Yayınları) Mustafa Kemal’in mektubu Spinoza’dan miras “zorunluluğun bilincindeki özgürlüğün” izlerini taşıyor. Zübeyde Hanım’a “pek yakında maddi sonucu bütün dünya görecektir” diyen Kemal Paşa’nın mektubunu, “Pekiyi bilirsiniz ki ben yaptığımı bilirim. Sonunu görmeseydim başlamazdım” sözleriyle bitirmesi şaşırtıcıdır. 19 Mayıs günü 29 Ekim’i bildiğini kabul ediyoruz. Atatürk’ü devrimci kılan şartlar Atatürk’ün “gerçekçi olup imkânsızı istemesi”ni anlamak zorundayız. Samsun’a çıkan Kemal Paşa’nın elinde 3 temel araç vardı: Politik hedef, strateji ve örgüt. 13 yıl önce, daha 1906’da, “Dava, yıkılmak üzere bulunan bir imparatorluktan bir Türk devleti çıkarmaktır” dediğini biliyoruz. Mustafa Kemal artık eski düzenin araçlarıyla yürünemeyeceğini görüyordu. Nitekim Samsun’a çıktıktan sadece bir ay sonra, 22 Haziran 1919’da Amasya’da ne istediğini belli etti. Mustafa Kemal, Osmanlıcılık mı İslamcılık mı, Almanlar mı İngilizler mi diye tartışan bir kuşağın içinden sıyrılıp gelmişti. Onun çözümü ise kendi yurdunda varlığı inkâr edilen Türk ulusu fikriydi. 1919’da ulusa dayanan bir devleti gerçekleştirme şartları olgunlaşmıştı. Çok değil, 1918 sonbaharında Suriye’de, Osmanlı’nın son savaşında, 7. Ordu’nun başındaydı. Samsun’a giderken ise üzerinde 9. Ordu Müfettişliği üniforması vardı. Ateşin içinden sıyrılıp gelen bir asker olmanın imkânlarını son ana kadar kullandı. Mustafa Kemal bir kurmaydı. Kuşkusuz askerlik, ona her ne pahasına olursa olsun ülkesini savunma azmi veriyordu. Öte yandan kurmaylık, bir savaşın kazanılabilirliğini ölçmesini sağlıyordu. Hatırlayın, geçen yıl Avrupa, Birinci Dünya Savaşı’nın bitişinin yüzüncü yılını andı. Biz ise dün Milli Mücadele’nin ilk adımının 100. yılını kutladık. Yani onlar bitirirken biz başlıyorduk. Atatürk, savaşla yıkılmış Avrupa’nın savaşma isteksizliğini, şımarık Yunan milliyetçiliğinin hevesleri için yapabileceklerinin sınırını görebiliyordu. Haliyle işgalin sonlandırılmasının doğru bir stratejiyle imkânlı olduğunun farkındaydı. İstanbul “işgal”e, Anadolu ise “direniş”e mahkûmdu. Ali Fuat, Rauf, Refet, İsmet Paşalar gibi yeni ordu komutanları Mustafa Kemal’in liderliğini kabul etmişti. Anadolu’daki en büyük silahlı gücü yöneten Kazım Paşa, Mustafa Kemal üniformasını çıkardığı gün, “Ben ve kolordum emrinizdeyiz” diyordu. 1919 öncesinde sürülen, engellenen, uzaklaştırılan Mustafa Kemal için liderlik şartları olgunlaşmıştı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Mustafa Kemal’in stratejisi Mustafa Kemal’in bir stratejisi vardı. 19 Mayıs’tan kurtuluşa kadar son derece tutarlı izleri görülebilir. Erzurum ve Sivas’tan Ankara’da bir Meclis, yani yeni bir iktidar odağı çıkarmak politik yanıydı. İşgalin fiili askeri olan Yunan ordusuna Anadolu’da hiçbir şans tanımamak askeri bir tavırdı. Sovyetler ile hızlı uzlaşmadan Lozan’a giden yol, yeni düzeni dünyada meşrulaştırılacak diplomatik çizgiydi. Orduyla herkes savaş kazanır. Mustafa Kemal’in emperyalist merkezler arasındaki ayrışmaları gözlemleyen stratejisi, bazı işgal güçlerine karşı kurşun atmadan zafer kazandırdı. Anadolu’nun her yerinde işgale karşı kuvvetleri tek bir amaç için birleştiren aklını biliyorsunuz. Mustafa Kemal’in 19 Mayıs’ta Samsun’a gidişinin nedeni bile 15 Mayıs’ta İzmir’e çıkan Yunan ordularına karşı Anadolu’da açığa çıkan tepkiydi. Mustafa Kemal’in örgütü, yeniden kurduğu ve düzenli hale getirdiği ordusuydu. Resmi törenlerdeki cenaze merasimi Bütün bunları neden yeniden anlatıyorum? Dün resmi törenlere, münafık konuşmalara, kravatlara ya da çelenklere sıkıştırılmış 19 Mayıs’ın hiçbir yerinde Mustafa Kemal devrimciliğini göremedik. Atatürk’e Cumhuriyet düzenini kurduran yolu dinleyemedik. Önüne çıkan ihanetleri duyamadık. Yeniden doğuş programı mıydı, yoksa cenaze merasimi mi, anlayamadık. Yıllardır ona hakaret edenlerden daha fazlasını beklemiyorduk. İnanırsanız, 19 Mayıs “bir yağmur duası”ydı. Sanki kabul oldu da kurtulduk! Elmalar, armutlar sayılır. Toprağa düşen tohumdan doğacaklar sayılmaz. Sokaktaki lambalar sayılır, karanlığı dönüştüren ışık sayılmaz. Devrim bir nitelik işidir, nicelik tartışılmaz. İşgale karşı direnmeyi de Cumhuriyet fikrini de Mustafa Kemal bulmadı. Binlerce yıllık insanlık mirasıydı. Ama bunları Türkiye için kalıcı ve gerçekçi bir programa, kapsamlı bir devrime dönüştüren Mustafa Kemal’di. Cumhuriyet bugün emperyal projelerin tehdidi altındaysa, yuvasını tarikatler ve cemaatler kemiriyorsa, soğana bile muhtaçsa, onu ona inanmayanlar yönetiyorsa, Bandırma Vapuru programı halen günceldir. Güvertesinde doğacak güneşi erkenden gören yolcularına selam olsun...",https://www.cumhuriyet.com.tr/yazarlar/baris-terkoglu/bandirma-vapurunda-kac-kisi-vardi-1400997
Barış Terkoğlu,‘Erdoğan’ın mazbatasını geri alın’,13 Mayıs 2019 Pazartesi,"Telefonum çaldığında o soruyla karşılaşacağımı tahmin etmemiştim. Arayan arkadaşım Metastaz’ı okumuştu. Merak ediyordu. Sordu: Peki Cumhurbaşkanı hangi tarikatten? Belki de bu soruya yanıt vermek, Ekrem İmamoğlu’nun mazbatasının geri alındığı günlerde daha ilginç hale geldi. Erdoğan’ın 63. doğum günü hediyesini hatırladınız mı? Bütün sevdiği insanlar, eski dostları, öğretmenleri bir araya gelmiş bir video hazırlamışlardı. Videonun sonunda ise aksakallı bir hoca beliriyordu. “Kemal Efendi Hazretleri” diye tanıtılan zat, “Rabbim hayırlı, uzun ömürler versin evladım” diye Erdoğan’a dua ediyordu. Nüfustaki adı “Kemal Hut”. 1934 yılında Rize’nin Sütlüce köyünde doğdu. Yıllarca Kasımpaşa Cami’inde müezzinlik yaptı. Erdoğan ile burada tanıştı. Ona Kuran okumayı öğretti. İslami konularda derinleşmesini sağladı. Ancak şöyle bir ayrıntı var ki Kemal Hoca İsmailağa Cemaati’ndendi. Peki, Erdoğan öyle mi? “Evet” diyemiyoruz. Erdoğan, Kemal Hocası’na hiçbir zaman saygıda kusur etmedi. Ancak siyaset onu Turgut Özal ve Necmettin Erbakan’ın da bağlandığı İskenderpaşa ile yakın düşürdü. Nasıl unutulur? İskenderpaşa şeyhi Mahmud Esad Coşan’ın 2001’deki cenaze töreninde, Korkut Özal ile Erdoğan en önde yan yana oturmuştu. Kemal Hoca’nın televizyonlara çıkıp “Tayyip Bey’in arkasında olmak bizim dini görevimizdir” dediğini biliyoruz. Ancak geçmişte durumun hiç de böyle olmadığını da hatırlıyoruz. ABD Ankara Büyükelçisi Eric Edelman’ın 20 Ocak 2004 tarihinde Washington’a gönderdiği kriptoyu aktaralım: “Karizmatik, sokaktaki sıradan insanın izlerini taşıyan, ülke genelinde yüzlerce üyenin simaları ve meslekleri hakkında inanılmaz bir hafızaya sahip olan Erdoğan’ın pragmatik yanı oldukça güçlü. Bu pragmatizm kendisinin geçmişteki radikal İslamcı çevresinden uzaklaşmasına neden oldu, ki bu bize kendisinin bir zamanlar dini lideri olan Kemal Hoca tarafından üzüntüyle anlatılmıştır.” Belli ki hocasıyla öğrencisi bir dönem uzaklaşmış, sonra yeniden kavuşmuştu. Kemal Hoca’nın fanatik şekilde Erdoğan’la buluşması İsmailağa’da da rahatsızlık yaratmış olacak ki cemaatin yayınında şu satırlar yer bulmuştu: “Kendisinde hiç görmeye alışık olmadığımız siyasi üslup ve konuşmalar cemaatimiz tarafından yadırganmıştır. Her kesimden insanın etrafına toplandığı, verdiği icazet törenlerine, zikir halâkalarına katıldığı Kuran âşığı bir zatın siyasi polemiklere girmesini ve oy istemeye kadar düşmesini doğrusu hiç kimse tasvip etmemektedir. Hatta bazen oy vermeyenlerin cehenneme gideceğini dahi söylemesi kargaşaya sebep olmuş, etrafındaki kesimin bir kısmının dağılmasına sebep olmuştur.” Gerçekten de Kemal Hoca, Erdoğan’a oy vermeyenlerin cehenneme gideceğini dahi söylemişti. Haliyle Erdoğan’ın durumu Kemal Hoca ile açıklanamayacak haldeydi. ‘Erdoğan’ın mazbatasını geri alın’ Bazı AKP’liler sanki aynı şeymiş gibi “Erdoğan’ın da mazbatası alınmıştı” dediler. Oysa kazın ayağı çok farklıydı. Erdoğan, Refah Partisi’nin (RP) 1991 yılında İstanbul milletvekili adayıydı. İlk sonuçlarla il seçim kurulu Erdoğan’ı milletvekili ilan etti. Erdoğan mazbatasını alıp, makam arabasına bindi. Ama bu saadet sadece 11 gün sürdü. “Kesin bir şey oldu” sahiden. O yıl ilk kez uygulanan “tercihli oy sistemi” nedeniyle Erdoğan sandalyesini, RP’nin bir alt sıradaki adayı, Mustafa Baş’a vermek zorunda kaldı. Sistem ile yalnız parti değil, aday da seçilebiliyordu. RP seçmeni partiye oy verirken, kişi olarak da Eyüp İlçe Başkanı olan Mustafa Baş’ı tercih etmişti. Baş’a Erdoğan’dan 4 bin fazla oy çıkmıştı. İtirazı da “Erdoğan’ın mazbatasını geri alın” diyerek bizzat RP’li aday Mustafa Baş yaptı. Erdoğan’ın mazbatası alınarak Baş’a verildi. Erdoğan kaybettiği seçimde yine isyanlardaydı. Tercihli oy sistemine “zulüm sistemi” diyerek verdi veriştirdi. Peki, RP’liler neden Baş’ı seçti? Bazıları tabanın Baş’ı daha çok sevdiğini söylüyor. Bazıları ise genel merkezin Baş’ı desteklediğini anlatıyor. Zira Erdoğan o günlerde RP-MÇP ittifakına açıkça karşı çıkmış, parti yönetimiyle ters düşmüştü. Sürpriz değil, Kürt seçmene sıcak mesajlar veren Erdoğan’ın hazırladığı Güneydoğu raporunda “devlet terörü” ifadelerini “yeni parlamentoların oluşması” talebi takip ediyordu. Ancak en çok kabul gören tez “Cemaatler savaşı”ydı. Refah Partisi’nde Erdoğan’ı İskender Paşa Dergâhı desteklerken, Baş’a İsmailağa sahip çıkıyordu. Emine Hanım’ın İskender Paşacılar gibi pardösü, Baş’ın eşinin İsmailağacılar gibi çarşaf giymesi de bu tezi destekliyordu. Erdoğan’a karşı olan parti içindeki “muhafazakâr muhalefet” onu mazbatasından etmişti. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yeniden ‘muhafazakâr muhalefet’ Mehmet Metiner sonrasında olanları şöyle anlatıyor: “Tayyip Erdoğan tercih oylarıyla Mustafa Baş’ın seçildiğini öğrendiğinde -yanında olduğum için biliyorum- sinirinden düşüp bayılmıştı.” Metiner, devamında “genel merkez bu olayda Erdoğan’ın yerine Baş’a arka çıktı” diyerek dedikoduları doğruluyordu. Tarikat ilişkilerinden Erdoğan’ı bayıltan mazbata kararına kadar 28 yıl sonra tuhaf bir kesişme anındayız. İmamoğlu’nun mazbatasını alan Erdoğan’dı ama “Erdoğan’ın mazbatasını geri alın” diyenler o gün Erdoğan’a karşı olan “muhafazakâr muhalefet”ti. İşin ilginci, Erdoğan’a o günlerde yenilgi yaşatan “muhafazakâr muhalefet” bugün farklı kıyafetle yeniden ete kemiğe bürünüyor. Abdullah Gül’den Ahmet Davutoğlu’na, Süleymancılardan Yeni Asyacılara, İsmailağa’daki bazı gruplardan Akabe ya da Furkan Vakfı’na, İHH’deki kimi İslamcılardan Milli Görüş’ün ağabeylerine, Erenköy Cemaati’nde kriz yaşayan Ahmet Taşgetiren’den Karar gazetesinin diğer yazarlarına kadar hepsi birbirinden farklı arayıştaki “yeni muhafazakâr muhalefet” kendisine yol arıyor. Buldukları “yol” 28 yıl önceki gibi Erdoğan’ın iktidarının sonu mu olacak? Yanıtını zamandan başka verecek var mı?",https://www.cumhuriyet.com.tr/yazarlar/baris-terkoglu/erdoganin-mazbatasini-geri-alin-1389814
Barış Terkoğlu,Cemil Çiçek’in suçu ne?,29 Nisan 2019 Pazartesi,"Kırmızı Başlıklı Kız, ormanı aşıp büyükannesinin Bank Asya kredisiyle aldığı kulübeye girdi. Seslendi: “Senin tırnakların neden böyle uzun?” Yanıt geldi: “Ekrem İmamoğlu stadyuma gitmesin diye.” Tekrar sordu: “Senin kolların neden bu kadar uzun?” Biraz kalınlaşan ses: “Ekrem İmamoğlu Maltepe’de miting yapmasın diye.” Hâlâ durumu anlamayan kızcağız son soruyu sordu: “Dişlerin neden sivri peki?” Bu saflığa dayanamayan İçişleri Bakanı yataktan fırladığı gibi Kırmızı Başlıklı Kız’ı yutuverdi. “Masal böyle değil” mi diyorsunuz? Aslında böyle. Habertürk’ün FETÖ’nün ucuz kredisi ile ev alan yazarı günlerce Ekrem İmamoğlu’na “yapılmayacaklar listesi” hazırladı. O maça gitme, şu mitingi yapma, böyle konuşma. İçişleri Bakanı Süleyman Soylu, cuma gecesi televizyona çıktı. Fenerbahçe Başkanı Ali Koç’a “İmamoğlu derbiye gelmesin” dediğini kabul etti. Böylece resim tamamlandı. Biz gazeteci konuşuyor sanıyorduk, meğer ses Soylu’dan çıkıyormuş. Kalemin mürekkebini Soylu akıtıyormuş. Üstelik bununla sınırlı değil. Şu ara “bazı yandaşlar” aynı şeyi yazıyor, söylüyor: “Aman Cumhurbaşkanım Süleyman Soylu’dan vazgeçmeyin.” Belli ki kabine değişikliği ihtimali onları korkutuyor. 31 Mart yenilgisinin Soylu ile bağlantılı olmadığını anlatıyorlar. Tabii ki Soylu’nun Pelikancılar gibi A Haber’i ya da Sabah gazetesi yok. Haliyle Gökçek’in kanalında kimi programcılara ya da TGRT’deki partnerlerine iş düşüyor. Gözünüzü kapatın sanki Soylu’ya playback yapıyorlar. Cemil Çiçek nasıl gönderildi? Onlar gitsin ya da gitmesin... Peki çoktan gitmiş olanlara ne oldu? 28 Mart’ta bu köşede Süleyman Soylu’nun 2010 referandumundan sonra Samanyolu TV’de yaptığı programı okumuştunuz. FETÖ’nün kritik ismi Önder Aytaç ve Gültekin Avcı ile birlikte örgütün kanalında anlattıklarına yer vermiştim. Yazının çıktığı gün eski TBMM Başkanı Cemil Çiçek’le konuşma fırsatım oldu, okumuştu. Süleyman Soylu, Samanyolu TV’den bakanlığa giden tramvaya binerken, Çiçek’in siyasetin dışında kaldığını biliyorduk. Peki neden? Bana Barış Pehlivan’la birlikte yazdığımız Sızıntı kitabında kendisi hakkındaki kısımları hatırlattı. Siyasetin dışına düşmesinin şifreleri belki de oradaydı. Kitapta, ABD gizli belgelerinde aksi yönde bilgiler olmasına rağmen Cemil Çiçek ile FETÖ arasında kavga olduğunu söylemiştik. Çiçek, 2003 yılında Adalet Bakanlığı görevindeyken terör örgütlerini “silahlı” ve “silahsız” diye ikiye ayırmak istemişti. Silahsız da terör örgütü olabileceğini kabul eden düzenlemenin kendisi aleyhine olacağını düşünen FETÖ, Çiçek’e cephe almıştı. AKP içinde Çiçek’e karşı yürüttüğü lobi çalışması sayesinde söz konusu değişiklik tasarısının önüne geçti. Kavga orada bitmedi. Hürriyet yazarı Ahmet Hakan, 2 Nisan 2007’de ismini vermediği bir bakanın FETÖ’ye dair görüşlerini yayımladı. O AKP’li bakan, “Cemaatçi polisler ve savcılardan”, “Fethullah Gülen’in istihbarat merakından”, “soruşturmalarda Cemaat’in parmağından” bahsetmişti. Hakan’ın adını vermediği o bakan Cemil Çiçek’ti. 3 gün sonra, yani 5 Nisan 2007 tarihinde ise Ahmet Hakan’ın köşesinin başlığı, “Cemaat Diyor ki: O Bakan Bize Düşman” şeklindeydi. FETÖ, Ahmet Hakan’ın ismini vermediği bakanın kim olduğunu gayet iyi biliyordu. Ahmet Hakan’a FETÖ adına açıklama yapan meçhul kişi bu durumu şöyle açıklıyordu: “Bakanın yaptığı bir yasa çalışmasına karşı çıktık. Hem hükümet hem AKP bizim haklı olduğumuza kanaat getirdi. Yasa tasarısı değişti. Bakan gururunun kırıldığını düşündü ve bu olayı kişisel husumete dönüştürdü. Uzun bir süredir hakkımızda tezvirat yapıyor.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ‘Derin devletin adamı’ dediler Çiçek bugün halen olduğu yerdeydi... O günkü kavgayı şimdi şöyle anlatıyordu: “Bizde terör denildiği zaman akla cebir ve şiddet gelir. Ben o tarih itibariyle de bugün itibariyle de silahsız terör örgütü olabileceğine inananlardanım. Nihayetinde bunların o gün itibariyle evlerinde silah, tabanca ya da patlayıcı yoktu. Ama devletin imkânlarını kullanarak yasadışı işler yapıyorlardı.” Söylediğine göre parti içerisinde de sistematik olarak hedef alınmıştı: “Bunlar benim için ‘derin devletin adamı’ dediler. ‘AK Parti daha özgürlükçü olacak ama derin Cemil Çiçek ortalığı karıştırıyor’ dediler. Adımı ‘301 Cemil’e çıkardılar.” Anlatmasa bilmiyordum, Cemil Çiçek’in adı, 2011 yılındaki bir fişleme belgesine de girmiş. O belge Pensilvanya’daki toplantılardan çıkmıştı: “Isparta’da savcılık FETÖ ile ilgili bir soruşturma yapıyor. O soruşturmada sık sık Pensilvanya’ya giden şüphelinin notları ele geçiriliyor. 2011 yılının temmuz ayında Fethullah Gülen’in huzurunda Türkiye’de olan bitenin değerlendirilmesi yapılmış. Mesela Aydın Doğan’ın kızlarının arasındaki çekişmeyi yazıyor ya da Doğan Grubu’nun neden kendilerine karşı olduğunun izahları var. Ben de o dönem Meclis Başkanı olmuşum. Benim hakkımda el yazısıyla ‘O derin devletin adamıdır. Bundan sonra bizim Meclis’teki kanunlarımız zor geçer’ notu alınmış.” Kırgın mıydı? Bana sorarsanız öyle: “Bugün herkes (FETÖ’ye karşı) dümdüz gidiyor. O gün böyle işler olduğunda suçlanan benim. Şimdi yazanlar o zaman beni suçluyorlardı.” Gerçekten de o gün öngördüğü şekilde, silahsız görünen yapı terör örgütüne dönüşmüştü: “Cebir şiddet kullanmadan da terör örgütüne dönüşebiliyor bir örgüt. İşte buyurun dönüştü. 2003’te benim gördüğümü 2016’da anladık biz. Kim nerede durmuş, kim saf değiştirmiş bunların değerlendirilmesi lazım.” Çiçek, kendisine haksızlık yapıldığını, üstelik bunun da açıkça söylenmediğini anlatıyordu: “Tavır değiştirenler içinde ‘biz bu adama haksızlık yaptık’ diyen bir faziletli adama da rastlamadım. İnsanlar fikirlerinde yanılabilir. Ben de 30 sene evvelki ya da 15 sene evvelki Cemil Çiçek değilim. Hatam varsa kabul ederim. Bu kadar suçlandık, bu kadar töhmet altında kaldık. ‘Haksızlık yaptık bu adama’ diyen bir ifadeye de rastlamadım.” Şimdilerde başka gırtlaklardan kabine yolcularını tartışıyoruz da... Sizce de gidişlerinden önce Kırmızı Başlıklı Kız’ı yiyen kurdun o sahipsiz kalan kulübeye nasıl girdiğini konuşmak gerekmiyor mu? Belki de asıl sır gidişte değil geliştedir.",https://www.cumhuriyet.com.tr/yazarlar/baris-terkoglu/cemil-cicekin-sucu-ne-1367774
Barış Terkoğlu,Söyle damat Allah aşkına söyle,23 Mayıs 2019 Perşembe,"“Nasıl unutmuyorsun” dedi kız. Çocuk, ilk karşılaştıkları andaki gülümsemesini hatırlamıştı. “Unutmak da bir eylemdir” dedi. “Maddenin korunumu yasası, yok etmek için bir şey yapmıyorum” diye devam etti. Unutuyor muyuz yoksa unutmak için bir şeyler mi yapıyoruz? Peki, İstanbul’un tekrarlanan seçiminde sizin aklınızdan çıkmayan an hangisi? Çok var biliyorum. Ama biri hep gözümün önüne geliyor. Yok, o değil! TÜSİAD Yüksek İstişare Konseyi Başkanı Tuncay Özilhan’ın “yıllardır tüm enerjimizi yiyip yutan seçim maratonlarından hepimiz yorgun düştük” dediği konuşmasını kastetmiyorum. Seçim ekonomisinden, yaratılan gerilimden şikâyet etmişti. Kastettiğim, Cumhurbaşkanı Erdoğan’ın ertesi gün çıkıp Özilhan’ı fırçalaması da değil. Öyle ya, Özilhan’ın memnuniyetsizliğine Erdoğan çok sert tepki vermişti. “Ben sizin 12 yıl önce durumunuzu da, bugünkü durumunuzu da biliyorum. Yeri gelirse bunu teşhir ederim” diye tehdit bile etmişti. Yetmemiş “bir hafta önce ziyaretime geldin, sizlerle neleri konuştuk? Bu dolarlar, bu Avro’lar sizleri kurtarmaz” diye devam etmişti. Erdoğan, Özilhan’ı mesela işçilerine düşük maaş verdiği için eleştirmedi. Derdi, Özilhan’ın fabrikalarındaki çalışma koşulları da değil. Erdoğan’ın Türk sermaye sınıfının temsilcisi ile sorunu İstanbul seçimleri. Özetle “size ne” diyor. İşte benim aklımdan çıkmayan olay tam da burada başlıyor. Berat Albayrak’ın Amerikan sermaye turu Hazine ve Maliye Bakanı Berat Albayrak’ın ABD Başkanı’nın karşısında, iskemledeki fotoğrafı nasıl akıldan silinir? Aslında fotoğraf “hem ziyaret hem ticaret” gezisinde çekilmişti. Albayrak, ekonomik kriz ateşinin ortasında Washington’a gitmişti. Üstelik yolculuk 31 Mart seçimlerinin sonrasına, YSK’nin İstanbul seçimini iptal kararının arifesine geldi. G-20, Dünya Bankası ve IMF toplantılarına katıldı. JP Morgan’da sermaye sahipleriyle görüştü. Yetmedi, uluslararası fonların patronlarıyla özel toplantılar yaptı. Beyaz Saray’da mali görüşmelerin ardından da Trump’ın karşısına oturdu. Nihayetinde Albayrak, küresel sermayeye “Türkiye’ye gelin” demeye gitti. Şaka değil, JP Morgan’ın düzenlediği toplantıda 400’den fazla yatırımcı ve banka temsilcisi vardı. Aslında son derece avantajlı bir dönemdi. ABD ve Avrupa Merkez Bankası’nın gevşek para politikaları yabancı sermayeyi başka ülkelerde kâr arayışına itiyordu. Kuşkusuz, hem Albayrak hem de yanında götürdüğü Merkez Bankası Başkanı Murat Çetinkaya durumun farkındaydı. Ama katıldıkları toplantılarda Çetinkaya sessiz, Albayrak ise danışmanlarının hazırladığı sunumlara bakarak oldukça konuşkandı. Berat Albayrak, terlediği toplantıların fotoğraflarıyla “her şey güzel olacak” dese de dinleyenler pek öyle düşünmüyordu. “Kimseyi ikna edebildiğini sanmıyorum”, “fikrimiz değişmedi”, “düne göre daha umutlu değil” toplantıdan çıkanlardan duyduklarımızdı. Albayrak sürekli “güvenin” derken, karşısındakiler “güvenemiyoruz” diyordu. İşte tam da burada önemli bir ayrıntı var. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Yabancı sermaye satın almış Albayrak’ın küresel sermaye ile, hadi daha açık yazalım, “sıcak paranın sahipleri”yle toplantıları nisan ayının ortasına gelmişti. Herkes YSK’nin kararını bekliyordu. Belli ki Albayrak’ın konuştuklarının da merak ettiği buydu. Peki, Albayrak onlara ne yanıt verdi? Tabii seçimin yenilenmesinden bahsetti. Aslında bunu kendisi de sözleriyle itiraf etti: “İstanbul seçimleri ne olursa olsun piyasa tarafından satın alındı”. Yetmedi, “seçim tekrarlanırsa yatırımların artması veya kesilmesi açısından bir fark yaratmaz” diye devam etti. Not edelim, Albayrak’ın bu konuşmayı yaptığı tarih 16 Nisan’dı. 6 Mayıs’ta YSK, seçimi yenileme kararı verdi. Albayrak konuştuğu gün dolar 5 lira 80 kuruştu. İptal kararından sonra 6 lira 20 kuruşa kadar yükseldi. Türk Lirası, bugün itibarıyla, bir ayda yüzde 5’ten fazla değer kaybetti. Yani yalnız İstanbul’da oturanların değil bütün Türkiye’nin ekmeği ufaldı. Tüketici Güven Endeksi, yayımlandığı günden bu yana tarihin en düşük seviyesine seçim yenileme kararından sonra düştü. 2008 krizinde bile görmediği değere, 55.3’e indi. OECD; seçimlerin olduğu ay, yani martta, Türk ekonomisinin yüzde 1.8 küçüleceğini öngörüyordu. Daha da fenası varmış. Mayıs ayında tahminlerini değiştirdi. Daralmanın yüzde 2.6 olacağını söyledi. Rakamlar uzuyor… Özetle, yeniden seçim kararı yerle bir olan ekonomiyi beter hale getirdi. Bir ay önce bir ay sonra Sahi Erdoğan bu işe ne dedi? Bir ay önce “yerli” Damat Albayrak, Washington’da “gelin gelin, hiçbir şey olmaz” demişti. Bir ay sonra Cumhurbaşkanı Erdoğan yabancıları işaret ederek ekonomiye yapılan sabotajdan, iktisadi operasyonlardan bahsetti. “Milli” Damat Albayrak, bir ay önce, Türkiye plajlarında denize bile girmemiş zenginler sorduğunda İstanbul seçiminin yenilenmesini tatlı tatlı anlatıyordu. Bir ay sonra Erdoğan, yılların Türk burjuvazisini özetle “seçimlerden size ne” diyerek fırçaladı. 19 Mayıs’ta solcusuyla sağcısıyla Samsun İskelesi’nde birlikte fotoğraf çektirenlerin ağzının tadı kaçmasın. Ama iktidarın “yerlilik ve millilik” sarkacındaki salınımı size de tuhaf gelmiyor mu? Oynadıkları oyunda aklın zerresini görebiliyor musunuz? Söyledikleri hedeflerin arasında tutan bir tane bulabiliyor musunuz? Cumhurbaşkanı Erdoğan yine de hepimize bir iyilik yapabilir. Hepimizin merakını kolayca giderebilir. İlk Bakanlar Kurulu toplantısından sonra “hepiniz çıkın, Berat kalsın” der. Beyaz gömleğinin manşetlerini kıvırdıktan sonra terleyen damadının kulağına eğilerek fısıltıyla sorar: “Söyle Damat, Allah aşkına söyle, bu seçimleri kim satın aldı?”",https://www.cumhuriyet.com.tr/yazarlar/baris-terkoglu/soyle-damat-allah-askina-soyle-1406147
Barış Terkoğlu,Benim aklım artık bunları almıyor,16 Mayıs 2019 Perşembe,"“Siz buraya FETÖ terör örgütünün başını nasıl çağırırsınız? Ya Türkiye’yi ya da terör örgütünü seçersiniz. Benim için müftülük bitmiştir. Türkiye Cumhuriyeti ile teröristi aynı yere koyuyorsunuz.” Türk Büyükelçi, Kırgızistan’da müftülüğün iftar programını bu sözlerle terk etti. FETÖ imamı Orhan İnandı’yı davetliler arasında görünce isyan eden Diplomat Cengiz Kamil Fırat, herkesin haklı olarak takdirini kazandı. Peki devirdiği masa Kırgızlı imamların masası mıydı? Yoksa bizim ikiyüzlülüğümüzün aynası mıydı? Neden mi? Toplantıyı terk eden Büyükelçi Fırat’ın 1 Ocak 2018’de göreve başladığını hatırlatıp, öncesinde olanları anlatayım. Bakalım hak verecek misiniz? Yukarıdaki haberi Yeni Şafak’ta pazartesi günü okumuştum. Aklıma 15 Temmuz darbesinden tam bir ay sonra aynı gazetenin bir başka haberi geldi. “FETÖ Kırgızistan’dan İmparatorluk Kurmuş” başlığını taşıyordu. Ve “nasıl olur” dedirten şu cümleyi oradan aktarayım: “FETÖ’nün Orta Asya imamı olan Orhan İnandı aynı zamanda Uluslararası Sebat Eğitim Kurumları sorumlusu. İnandı’nın, 15 Temmuz darbe kalkışmasından sonra Kırgızistan’da Türkiye devletinin büyükelçilik plakalı araçlarına bindiği edinilen bilgiler arasında.” “Yok artık! Yeni Şafak uyduruyor” diyebilirsiniz. “Önyargılı olmayın” derim. Büyükelçi ile İnandı kurdele kesiyor Türkiye Gazeteciler Federasyonu’nun Kırgızistan’a 2017 yılının ekim ayında düzenlediği gezinin notlarını okurken fark ettim. Gazeteciler Kazakistan’da “Türk Dünyası 3. Gazeteciler Şurası” toplantısına katılmış, ardından gittikleri Kırgızistan’da bir Türk restoranına oturmuştu. Restoranda başlayan hesap tartışması gazetecilerin silahla tehdit edilmesine dönüşmüştü. “Taksim” isimli restoran, Büyükelçiliğe şikâyet edilmişti. Fakat asıl ayrıntı başkaydı. Gezideki Kayserili yerel gazeteci Veli Altınkaya’nın yazısından aktarayım: “Bu işyerinin ikinci şubesi 15 Temmuz sonrasında açılmıştı. Açılışa son kararname ile merkeze alınan Bişkek büyükelçimizle birlikte FETÖ’nün Kırgızistan imamı da katılmıştı. Tabii büyükelçinin FETÖ’nün Kırgızistan imamı ile böyle bir açılışa katılması doğrusu manidardı.” Gerçekten Kırgızistan yerel basınına bakınca dedikodunun doğru olduğunu gördüm. Dönemin Türk Büyükelçisi Metin Kılıç, FETÖ’nün Kırgızistan imamı Orhan İnandı ile birlikte restoran açılışına katılmış, birlikte yan yana kurdele kesmiş, yetmemiş İnandı’nın kürsüden konuşmasını dinlemişti. Üstelik bütün bunlar FETÖ’nün Türkiye’deki darbe girişimine rağmen oluyordu. Tablo iyice tuhaflaşıyor değil mi? Daha beteri var. Resmi belgede hâlâ adı var Diyelim, Kırgızistan’ın Başkenti Bişkek’e gittiniz. Tesadüf bu ya, kahve içerken Orhan İnandı ile karşılaştınız. “Bu kim acaba” deyip adını arama motoruna yazdınız. Karşınıza Dışişleri Bakanlığı’na ait devletin resmi sayfalarından biri çıkıyor. Devletin resmi sitesinde, “Yurtdışı Vatandaşlar Danışma Kurulu” sayfasında “Onur Üyeleri” arasında Merve Kavakçı ve Muhtar Kent gibi isimlerle birlikte halen kim var dersiniz? Doğru tahmin ettiniz, FETÖ imamı Orhan İnandı. Sizi çok yormadan nereye varmak istediğimi özetleyen son hikâyeyi anlatayım. FETÖ ile kavga eden elçi geri çağrılıyor Barış Pehlivan’la yazdığımız Mahrem kitabı için WikiLeaks’ten sızan ABD kriptolarını inceliyorduk. 10 Eylül 2008’de Kırgızistan’ın başkenti Bişkek Büyükelçiliği’nden Washington’a gönderilen belge dikkatimizi çekmişti. ABD’nin Bişkek Büyükelçisi Tatiana C. Gfoeller’in 8 Eylül tarihinde Türk mevkidaşı Serpil Alpman’la tanışma toplantısının notları vardı. ABD’li diplomat Gfoeller şöyle anlatıyordu: “Alpman, Kırgızistan’daki Fethullah Gülen destekli liselerin artan bilinirliğinden duyduğu endişeyi belirtti (Büyükelçi, Gülen’in geçmişte yoğun dini görüşleri nedeniyle Türk Hükümeti’yle ters düşmüş, mütedeyyin bir Türk olduğunu sözlerine ekledi). Alpman bu özel liselerin popülaritesinin giderek arttığını, zira eğitim dilinin İngilizce olduğunu, ancak söz konusu okullarda verilen aşırı muhafazakâr mesajların Kırgız gençliği üzerinde olumsuz bir etkisi olabileceğini söyledi.” ABD’ye FETÖ’yü şikâyet eden Büyükelçi Serpil Alpman’a ne oldu dersiniz? Türkiye’nin Orta Asya’ya göndermiş olduğu ilk kadın Büyükelçi Alpman, bu kriptodan bir yıl sonra görevden alındı ve merkeze çekildi. Yerine Nejat Akçal, Bişkek Büyükelçisi olarak atandı. Göreve başladığı gibi FETÖ’nün yayın organı Cihan Haber Ajansı’na konuştu ve FETÖ okullarına şöyle övgüler dizdi: “Büyükelçi, Sebat Eğitim Kurumları şemsiyesi altında tüm Kırgız elinin en ücra köşelerine kadar eğitim imkânlarını yaymış bulunan gönüllü Türk vakıf okullarının da son derece önemli bir işlevi ifa ettiğini belirtti.” Yukarıdaki FETÖ övgüleri Türkiye’nin Bişkek Büyükelçiliği’nin resmi sayfasında halen duruyor. Peki, adı geçen Sebat Okulları’nın başında kim var dersiniz? Yine doğru tahmin ettiniz, FETÖ imamı Orhan İnandı. Bu okullar sayesinde ülkedeki FETÖ’cüler ceplerinde Sebat kartıyla dolaşıyor, hatta onlara “Sebat Türkleri” deniyor. O cami FETÖ projesi mi? Evet; Kırgızistan FETÖ’nün Orta Asya’daki en güçlü olduğu ülke. Evet; otelleriyle, restoranlarıyla ya da okullarıyla örgüt milyar dolarlık sermayeyi kontrol ediyor. Evet; FETÖ Kırgız elitlerinin çocuklarını da yetiştiriyor, kendi imamlarına bu ülkeden vatandaşlık da bağlıyor. Bunların hepsi doğru. Üstelik Kırgızistan ile benzer bir olayı birkaç yıl önce de yaşamıştık. Dışişleri Bakanı Mevlüt Çavuşoğlu, Kırgızistan’da FETÖ’nün darbe yapabileceğini söyleyince Kırgızistan Cumhurbaşkanı Almazbek Atambayev, “Bu, absürd bir iddia. Eğer kendileri bu kadar akıllıysa, o zaman neden kendi ülkelerindeki darbeyi zamanında fark edemediler” diye dalga geçmişti. Ardından Erdoğan’ın Atambayev’in telefonlarına bile çıkmadığını duymuştuk. Kırgız Cumhurbaşkanı’na ya da imamlarına kızıyoruz. FETÖ’ye göz yummaları nedeniyle elbette ki eleştirmekte haklıyız. Ama “bizi neden anlamıyorlar” diye oturup kendimizi de sorgulamamız gerekmiyor mu? Bu arada... Büyükelçi salonu terk ederken “biz burada 35 milyon dolara cami yaptıralım, siz bizi teröristlerle aynı masaya oturtacaksınız” dedi ya. Kastettiği, Cumhurbaşkanı’nın geçen yıl eylül ayında açtığı “Bişkek Cumhuriyet Merkez İmam Serahsi Cami.” 7 bin metrekarelik bir alanda, 37 metre kubbe yüksekliği, 4 minaresi, iç ve dış avlusuyla toplam 20 bin kişilik ibadet alanıyla Çamlıca Camii ile yarışıyor. Türk Diyaneti 2012 yılında, yani FETÖ’nün en güçlü olduğu dönemde caminin inşasına başlamış. FETÖ’nün Orta Asya’daki karargâhına bizim paramızla dev cami yapma fikrine umarım FETÖ karışmamıştır! Umarım, camiye Fethullah Gülen’in sürekli kendisini benzettiği İmam Serahsi’nin adının verilmesi de sadece bir tesadüftür! Öyle ya; İmam Serahsi, Karahanlı Türk Devleti’ne isyan etmiş ve “diktatör” saydığı hükümdar tarafından yıllarca hapsedilmişti. Gülen’in ve takipçilerinin sohbetlerini inceleyin, kendilerinin devamlı nasıl bir benzerlik kurduğunu görürsünüz. Yoksa biz hâlâ kandırılıyor muyuz? Kandırılmaya doyamıyor muyuz? Bugün masaları terk ederken ertesi gün masalların içine mi düşüyoruz?__",https://www.cumhuriyet.com.tr/yazarlar/baris-terkoglu/benim-aklim-artik-bunlari-almiyor-1394868
Barış Terkoğlu,Bu dincilerin ahlakı mahlakı yok,22 Nisan 2019 Pazartesi,"Siz de aynı ikilemi yaşıyor musunuz? Yolda avuç açmış bir yoksul görüyorsunuz. Elinizi cebinize atmak mı doğru, yoksa kayıtsız kalmak mı? Öyle ya Cumhurbaşkanı “sadaka bizim kültürümüzde var” dediği halde zabıtalar her gün onları topluyor. Devlet görevlileri de “para vermeyin” diye uyarıyor. Eğer vicdanınızın sesini dinleyip cebinizdeki paranın yarısını uzatıyorsanız işte bu ahlaktır. Yok, tam geçerken “Allah rızası için” sözünü duyup elinizi cebinize atıyorsanız bu da inançtır. Tüm dinler “güzel ahlak” vaaz ederler. İnancını çıkarlardan arındırmayı başarmış insanlar hem ahlaklı hem de dindar olmayı becerebilirler. Ama konu din üzerinden örgütlenen, inançları siyasete meze yapan “dinciler” olunca, din ahlaksızlığın aracı haline mi geliyor dersiniz? Öyle ya, son dönemde adı tarikat ya da parti olsun, din örgütlenmelerinden konu açılınca neyi tartışıyoruz? Menzil şeyhinin kaçak Mercedes’ini, Cübbeli’nin duayla açtığı dolandırıcılık devremülkünü, belediyelerdeki rant işlerini... Farkında mısınız, ahlak ile dinci yapılar ne kadar ayrı yerde duruyor. Nakşibendi hocaların banka oyunu Geçen yıl şubat ayında Cumhurbaşkanı Erdoğan Brezilya’ya gidecekti. Ancak ziyaret son anda iptal oldu. Eğer gitseydi önüne 35 milyon dolarlık bir dosya da konacaktı. Zira tarikatın ve dolandırıcılık suçlamasının aynı anda konuşulduğu bu hikâye, Türkiye’yi yakından ilgilendiriyor. Kuzey Kıbrıs Türk Cumhuriyeti’nde Faisal İslam Bank isimli Nakşibendi Cemaati’nin para akışını sağlayan bir banka var. Yönetim Kurulu Başkanlığı’nı Bensen Safa yapıyor. İslami kurallara ve Kıbrıs yasalarına göre kurulan bankanın Lefkoşa’daki şubesinin 3. katında ise bir başka banka var. Onun adı da Mondial Bank. Diyeceksiniz ki banka içinde banka nasıl oluyor. Mondial Bank aslında Faisal İslam Bankası’nın kurduğu bir yan işletme. Offshore denilen sistemle müşterilerine vergiden bürokrasiye bir dizi kolaylık sağlıyor. Kıbrıs’tan Malezya’ya uzanan Nakşibendilik ağının ortasında bulunuyor. Bankanın binasına girdiğinizde ise sizi Şeyh Nazım Kıbrısi’nin büyük bir fotoğrafı karşılıyor. “Ben bu Şeyh Nazım’ı nereden hatırlıyorum?” diyorsunuz. 2014 yılında ölen bu “çok renkli” şeyh, “Prens Charles Müslüman oldu” açıklamasıyla konuşulmuş, Kıbrıs’ta Papa ile “dinlerarası diyalog” buluşmasını gerçekleştirmişti. MİT ve Genelkurmay Başkanlığı kayıtlarında “İngiliz ajanı” olarak yer alan Şeyh Nazım’ı bir yerlerden daha hatırlıyorsunuz. Ne tesadüf, tam da Malezya’ya büyükelçi yapılan ABD vatandaşı Merve Kavakçı’nın bir otel odasında dizinin dibinde oturduğu kişi, Şeyh Nazım’dan başkası değil. Diplomatik kriz çıkaran dolarlar Tarikatı anlattık, gelelim diplomatik krize neden olan dolandırıcılık dosyasına... Brezilya’da Cristalia isimli kimya ve ilaç sektöründe yer tutan kritik bir şirket var. Bu holdingin Hollanda merkezli Edgeworth isimli bir iştiraki var. Her şey bu şirketin Kıbrıs’ta Nakşibendilerin Mondial Bank’taki hesabına 40 milyon dolar aktarmasıyla başladı. Buraya kadar her şey normal görünürken, şirket parasını başka bir adrese yollamak istediğinde kriz çıktı. Çeşitli bahanelerle para bir türlü geri verilmezken, bu sırada şirkete ihtiyaçları için 5 milyon dolar kredi kullandırıldı. Kalan 35 milyon dolar bir türlü alınamayınca iş mahkemeye düştü. Sizi Türkiye’den Kıbrıs’a uzanan uzun mahkeme süreçlerine boğmayayım... Ancak burada bizi ilgilendiren birkaç nokta var. İlki KKTC’nin tanınmama sorunu nedeniyle Mondial Bank’ın Vakıfbank’ı aracı olarak kullanması. Türkiye’de herhangi bir vatandaş gibi Vakıfbank’ta hesap açan banka, uluslararası para transferlerini Vakıfbank üzerinden gerçekleştiriyor. Adliye süreçlerinde Vakıfbank’ın bu olaylardaki rolü ve bankadaki hesap hareketleri tartışma konusu oluyor. Zira hesap hareketleri incelendiğinde Mondial Bank’ın Vakıfbank üzerinden her yıl milyonlarca dolar hareketi göze çarpıyor. Öte yandan olayın bir de siyasi boyutu var... Zira Cristalia Brezilya’da devletle yakın ilişkileriyle bilinen bir ilaç tekeli. Dünyanın değişik yerlerinde kurduğu iştiraklerle ülkesine taşıdığı ilaç sanayii devlet tarafından destekleniyor. Nakşibendiler ile şirket arasındaki ihtilaf bu nedenle diplomatik mesele haline geldi. 2018 Şubatı’nda ülkeye gelecek Erdoğan’a Mondial Bank’ı şikâyet eden bir dosya hazırlandı. Cumhurbaşkanı’nın ziyaretinin başka nedenlerle iptal olması sonrası olay Dışişleri’ne kaydı. Dışişleri’nin talimatıyla Brezilya’nın Türkiye’deki büyükelçisi, Vakıfbank yöneticileri ve şirketin avukatı, Vakıfbank’ın İstanbul’daki Genel Müdürlük binasında krize çözüm aradı, bulunamadı. 26 Mart 2018’de Brezilya Büyükelçisi önce Dışişleri Bakanlığı’nda bürokratlarla, ardından Merkez Bankası yöneticileriyle bir toplantı daha gerçekleştirdi. Sonrasında KKTC’nin Merkez Bankası ve bürokratları ile kriz çözülmeye çalışıldı. Hatta baskıların sonunda 1 Ağustos 2018’de Mondial Bank yönetimi ile Cristalia avukatı arasında Cenevre’de bir toplantı yapıldı. Banka, parayı vereceği taahhüdünde bulundu. Ancak beklenen paranın gelmemesiyle ipler yine koptu. Mondial Bank’tan çıkan para hareketlerinin Kıbrıs’tan Malezya ve Cebelitarık’a doğru uzanmasıyla “kara para aklama” suçlamaları dile getirilmeye başlandı. Holdingler, dinciler ve yoksullar Daha az bürokrasi ve vergi için Offshore seçen holdingler, Nakşibendi tarikatına dayanarak banka kuran dinciler, akıllara durgunluk veren dolandırıcılık suçlamaları. Dincilerin çevirdiği işler bu kez Türk bankacılık sistemine, Türk ekonomisine ve diplomasisine zarar veriyor. Sömürülen yoksul dindar insanlar ne yapıyor? Tarikat bankası neden ölen şeyhin oğlunun oluyor? Biz öbür dünyada cenneti düşlerken o neden bu dünyada yaşıyor? Bu soruları bir gün soracaklar ve o gün bu düzen böyle devam etmeyecek!",https://www.cumhuriyet.com.tr/yazarlar/baris-terkoglu/bu-dincilerin-ahlaki-mahlaki-yok-1356768
Barış Terkoğlu,"Sözcü burada, TRT nerede?",10 Haziran 2019 Pazartesi,"Türkiye için “hayırlı cumalar” mesajlarıyla geçen sıradan bir yaz günü olacak. İstanbul 37. Ağır Ceza Mahkemesi’nde yargılananlar hariç. Önceki duruşmada sanıklar için hapis cezası istenmişti. Sözcü gazetesinin kaderi belki de o gün çizilecek. Bir kesim “Sözcü nasıl FETÖ’cü olur” diye isyan edecek. Yandaşlar aksini savunacak. Fethullahçılar ise “Sözcü’yü bile yargılıyorlar” diye gülümseyerek propaganda yapacak. Benim aklımda başka bir soru var: Sözcü iddianamesi var da TRT iddianamesi neden yok? Evet, TRT’deki F tiplerinin bir kısmı ihraç oldu, bir kısmı yargılanıyor. Ama hâlâ TRT’nin bir dönem “FETÖ yayın organı” olduğunu ortaya koymadık. “Çok iddialı” demeyin. Önümde eski bir TRT çalışanının anıları duruyor. 1998’de kurumda çalışmaya başlayan Mustafa Aşçı, usulsüzlükleri tespit edip raporladıktan sonra 2012’de TRT’den atıldı. O günden bugüne TRT’de yaşananları Türkiye’ye duyurmaya çalışıyor. “Makam Hırsı-zı” isimli son kitabında ise tanık olduğu FETÖ yapılanmasını anlatıyor. Aslında her şey gözümüzün önünde oldu. 10. Cumhurbaşkanı Ahmet Necdet Sezer öngörmüş, İbrahim Şahin’in TRT Genel Müdürlüğü’ne atanmasını iki kez veto etmişti. İki yılı aşkın inadına boş duran koltuk, Abdullah Gül’ün imzasıyla dolmuştu. İlk röportaj Zaman’a Şahin, ilk ne yaptı? 22 Kasım 2007 tarihli gazeteden aktarayım: “TRT’nin çiçeği burnunda Genel Müdürü İbrahim Şahin, yeni koltuğuna oturmadan ilk açıklamayı Zaman’a yaptı.” Zaman Yayın Yönetmeni Ekrem Dumanlı’nın Şahin’e 26 Mart 2010’da yazdığı mektup da önümde. Sözcü gibi gazeteler Dumanlı’nın TRT’den “Çıkış Yolu” programı için aldığı paraları eleştirince; Dumanlı, Şahin’e mektup yazmıştı. “Televizyonculuk tarihinde açtığınız yeni ufuk ve atılımlarınızdan dolayı, sizi ve çalışma arkadaşlarınızı beğeniyle izlediğimi bilmenizi isterim” diye bitirmesi tesadüf mü? Şahin, “şişkin olan personel yapısını zayıflatmak” gerekçesiyle TRT yasasında değişiklik istedi. Bini aşkın personel bir yıl içerisinde TRT’den uzaklaştırıldı. TRT’de çalışan sayısı azaldı mı? 2011 yılı Sayıştay raporunda yanıtı var: “Yıl içerisinde 1036 adet kadro iptal edilirken, aynı sayıda kadronun da ihdas edildiği görülmüştür.” Peki kimdi gelenler? İstanbul Mali Şube’nin F tipi komiserlerinden İsmail Arpacı’yı hatırladınız mı? Eşi, çalınan 2010 KPSS sorularının tamamına yakınını yanıtlayarak derece yapmıştı. Nereye girdi? TRT’ye. Savcılığın verdiği bilgiye göre o KPSS’nin “hile ile kazananları”nın en çok seçtiği kurum TRT’ydi. İşletmeler 4,6/5 memnuniyet ile Paraşüt'ü öneriyor! e-Fatura programı Paraşüt,  4,6/5 memnuniyet skoruna ulaştı! Paraşüt'e gelin, Mutlu Patronlar'ımız arasına katılın. Paraşüt Ön Muhasebe Kayıt Ol Bütün vitrine FETÖ’cüler Asıl mesele ise kanala transferlerdeydi. Samanyolu Haber TV Genel Yayın Yönetmeni Ahmet Böken, TRT Haber ve Spor Dairesi Başkan Yardımcısı oldu. STV Haber Müdürü Ahmet Torun, STV Haber Editörü Cavit Atasever, STV Haber Programları Editörü Mehmet Çığın, STV’de Program Yönetmeni Meryem Özkurt, STV Haber Editörü Cumali Çaygeç... Sayısı yüzlerle ifade edilen kadro F tipi yayınlardan TRT’ye transfer oldu. Zaman gazetesi karikatüristi Osman Turhan’a, Aksiyon dergisi köşe yazarı Savaş Genç’e bile kanalda yer açtılar. İbrahim Şahin TRT’yi sanki FRT yapmıştı. Kadro değişimleri yetmedi... TRT’de birden ekran yüzleri de yenilendi. Ekrem Dumanlı siyaset yorumcusu oldu. Hakan Şükür spor programcısı. Önder Aytaç’a evlendiği Yasemin Tecimer ile program bile yaptırdılar. TRT 2’yi kapatıp TRT Haber’e çevirdiler. Silivri kumpaslarının propagandasını yapan yayınlarla doldurdular. Herkes TRT’deki kadrolaşmanın İbrahim Şahin ve ona sahip çıkan Bülent Arınç eliyle olduğunu biliyordu. Onların yerine yargılanan eski TRT Genel Müdür Yardımcısı Ahmet Koyuncu’nun yargılandığı davaya gidelim: “Mahkeme Başkanı Oğuz Dik: TRT’ye aldığınız personellerden 300’ü ByLock kullanıcısı çıktı. 40 müfettişin 32’si FETÖ’cü. Bu konuda ne diyeceksin? Ahmet Koyuncu: Efendim bu kişileri TRT’ye ben almadım. Oğuz Dik: Sen almadıysan kim aldı? Ahmet Koyuncu: Benim tek hatam İbrahim Şahin’in teklifini kabul edip Genel Müdür Yardımcısı olmak. Şahin, PTT Genel Müdürü iken de benimle çalışmak istemişti. Ben kabul etmemiştim. Bu kez çok ısrar etti. Kabul etmek zorunda kaldım. Bu sorunun muhatabı İbrahim Şahin’dir efendim.” İbrahim Şahin’in ‘zararsız’ ByLock’u Metastaz kitabımızda anlattık. TRT’den FETÖ gerekçesiyle ihraç edilen 435 personelin 368’i, yani yüzde 84’ü İbrahim Şahin döneminde kuruma alındı. Şahin, Fethullahçıların yönetim organizasyonları için kurduğu YÖNETDER’in kurucusuydu. Yetmedi, İbrahim Şahin adına kayıtlı 0532 788 63 XX numaralı hatta 5 Ocak 2016 tarihinde ByLock yüklendiği ortaya çıktı. İbrahim Şahin ile “yakın ilişkileri ile bilinen” savcılık ise “telefon hattı İbrahim Şahin adına kayıtlı ama bir bayan tarafından kullanılıyor” diyerek dosyayı kapattı. Kimdi acaba Şahin’in telefonunu kullanan bayan? Dönemin AKP Milletvekili Şamil Tayyar’ın “İbrahim Şahin’in hem kendisinde, hem de eşinde ByLock var ve bu konuda yüzde yüz doğru bilgi sahibiyim” sözleri ipucu olur mu? Sözcü’ye var TRT’ye yok Yıl oldu 2019. Kendisine FETÖ’cüler sorulunca parmağıyla hep yukarıyı gösteren İbrahim Şahin devletin merkez valisi. Bağlı olduğu ve ona arka çıkan Bülent Arınç ise geçen hafta Cumhurbaşkanlığı Yüksek İstişare Kurulu üyesi oldu. TRT ise bastırdığı 2016 takviminde tatil günü olmamasına rağmen 15 Temmuz’u kırmızı renkle göstermesiyle ya da Fethullah Gülen şiirlerinden şarkılar yayımlamasıyla gündeme geliyor. Yaptığı açıklamalar ise pek tatmin etmiyor. 15 Temmuz’da CNN Türk basıldığında Erdoğan Aktaş’ın Nedim Şener’in direnişini izledik. TRT’nin içindeki direnişi neden göremedik? Erdoğan CNN Türk’ten millete mesaj verdi de darbe bildirisinin canlı okunduğu TRT’nin yayınları Türksat tarafından kesilmek zorunda kaldı. Kapının önüne gelip direnen ve şehit olan vatandaşlar olmasa TRT sanki kendisini işgale gelenlerle geçinip gidecekti. Hepimiz biliyoruz. Sözcü, Erdoğan’ı ve AKP’yi eleştirmenin bedelini ödüyor. Ödetilen bedelden hem iktidardakiler hem eski ortakları Fethullahçılar çok mutlu. Sözcü’nün Marmaris haberini ya da bulmacalarını tartışırken kimse de sormuyor: TRT’nin yayınlarının, kadrolaşmasının, yönetiminin yazıldığı adamakıllı bir iddianame neden ortada yok? Olsa sanık sandalyesinde kimler oturur bir düşünün. “FETÖ ile mücadele ediyoruz” dediklerinde kaşlarımı kaldırıyorum, ama “FETÖ devlete sızmış” dediklerinde beni tutamadığım bir gülme alıyor.",https://www.cumhuriyet.com.tr/yazarlar/baris-terkoglu/sozcu-burada-trt-nerede-1431465
Barış Terkoğlu,Prekazi neden Fethullahçı olmadı?,06 Haziran 2019 Perşembe,"O benim çocukluk kahrama­nımdı. Çoraplar şimdiki gibi kısa değildi. Tepeden aşağı indirir, onun gibi bileklerimizde toplardık. Bir kısmımız saçlarının ar­kasında ona benzemek için kuyruk bırakırdı. Tanıdığımız ilk tayt giyen erkekti. Sonrasında örneği az çıktı. Kenar mahallelerde futbol topu pek azdı. Ezilmiş kola kutusu, gazoz ka­pağı hatta bir taş parçası... Serbest vuruştan önce uzaklaşır, top namı­na ne varsa ona odaklanırdık. Derin nefes aldıktan sonra bir kez kaleye bakar, koşarak bütün gücümüzle vururduk. Gol olunca iki kolumuzu kanat gibi açar, saha boyunca kuş gibi uçardık. Sırtımızda 8 numara yazardı. Sol ayağımızı, sol elimizi onun gibi kullanmak için çok uğraş­tık da başaramadık. İnsanın çocukluğu yaşamının arka bahçesidir. Masamın üs­tünde Cevad Prekazi’nin Onur Bayrakçeken’le birlikte hazırladı­ğı söyleşi kitabını (Prekazi Vurdu Gol Oldu, Mylos Kitap) görünce o bahçeye bir kez daha çıktım. “Nerede eski bayramlar” iç geçir­mesini bırakıp, “Prekazi neden Fethullah’a gitmedi” diye sordum. Ateist Prekazi’nin Galatasaray’la imtihanı “Ne alakası var” demeyin. Prekazi’nin arkasında oy­nayan İsmail Demiriz ya da unutulmaz goller attır­dığı Uğur Tütüneker’in Gülen’in dizinin dibindeki fotoğrafları nasıl unutulur. Galatasaray kadrosu o dönem Fethullah’ın takip­çisiydi. “Ama Prekazi yabancı” demeyin... Babasının adı Rıfat, annesinin adı Leyla. Müslüman bir Arnavut aileden geliyor. Annesi hayatını hafızlık yaparak kazanıyordu. Buna rağmen Prekazi’nin Galatasa­ray’daki havaya nasıl karışmadığını merak ettim. Birkaç tane yanıtı var. Babası onu “oğlum, iki din var, unutma: İyi ve kötü insan” nasihatiyle bü­yütmüştü. Prekazi inancını kendi seçmiş, ateist olmaya karar ver­mişti. Peki, Galatasaray’daki futbolcu arkadaşları biliyor muydu? “Biliyorlardı herhalde” diyor. Trabzon deplasmanında ka­zanmak için toplu namaz kılan arkadaşlarıyla mağlubiyet sonrası tartışmalarını şöyle anlatıyor: “‘Ee’ dedim, ‘ne oldu?’ Tabii ki herkese saygı duyuyorum, ama Allah takım mı tutuyor sanki? Sen kendine güveneceksin, çalı­şacaksın. Başka türlü kazanamaz­sın. Sadece futbolda değil, hiçbir şeyde kazanamazsın.” Ateist olmak o dönem “cemaat” olarak bilinen yapıya uzak durma­ya yetmez, diyebilirsiniz. Öyle ya, Abant Platformu’na ya da Türkçe Olimpiyatları’na menfaat karşılığı eleman yazılanları biliyoruz.  Mareşal Tito’nun askeri Okudukça daha fazlası olduğunu fark ediyoruz. Prekazi bir sosya­list. Çakmağında resmini taşıdığı Che Guevara da onun çocukluk kahramanı. Prekazi isyan ediyor: “İnsanlar ter akıtarak mı zengin olu­yor? Hayır, hırsızlıkla. Su ya, su satı­yorsun! Su nereden çıkıyor? Dünya­nın değil mi o? Herkes su alabilmeli. Okul bedava olmalı, doktor bedava, ilaç bedava olmalı.” Emekçi bir aileden geliyor. Ailesi Türkiye’deki evinde misafir olduğunda, apart­mandaki kapıcıya tonlarca kömür taşıtıldığını görün­ce iki gün boyunca gidip yardım ediyor. “Prekazi’nin ağabeyleri Yugoslavya’da kapıcı mıydı” sorusuna verilen “Bizde kapıcı diye bir şey yok” yanıtının Türkiye’de anlaşılamadığını oku­yoruz. Türkiye’de Atatürk’ü, Yugoslavya’da Tito’yu önder bili­yor. Telefonu bugün bile “Uz Mar­sala Tita” marşıyla çalıyor. Her yıl 29 Ekim’de Cumhuriyet kutlamalarına katılıyor. Takım arkadaşları ce­maatlerde dolaşırken o Atatürk’ü anıyor. Atatürk’e olduğu gibi Tito’ya yapılan saldırılar da onu sinirlendiriyor, “yok Yugoslavya böyle, Tito şöyle... Hadi be oradan!” dedikten sonra devam ediyor: “2. Dünya Savaşı sona erdiğinde Yugos­lavya ne haldeydi biliyor musun? Yıkık bir ülkeydi. Tito yıkılmış bir Yugoslavya’yı ayağa kaldırdı. Her şey onun zamanında yapıldı. (...) Hangi üniversiteye gitmek istediğini sen seçiyordun. Devrimden sonra okur-yazar oranı çok arttı. Çoğu kitap ücretsizdi. Her okulda spor salonu vardı. (...) Müzik konuşuyor­duk mesela; Avrupa’da bile birçok ülkede öyle zengin müzik yoktu. İnsanlar Belgrad’da istedikleri her plağı bulurdu. Moda? New York, Paris, Belgrad...” Prekazi, Tito devriminin kazandır­dıklarını anlatmakla bitiremiyor.  Yugoslavya’yı öldürdüler, çaldılar Peki, Prekazi hangi ülke­den? Artık olmayan bir ülkeden, Yugoslavya’dan. Geçmişte her­kesin “Yugoslavım” dediğini anlatıyor. Emperyalizmin, Soğuk Savaş’ın bitişiyle etnik meseleleri nasıl kaşıdığını, bir ülkeden nasıl 6 ülke çıkardığını da. Geriye tepele­rinden yağan bombalarla halen yı­kık duran binalar ve küresel şirket­lerin yağmaladığı madenler kalıyor. Prekazi’nin doğduğu, Avrupa’nın tek bölünmüş şehri Mitroviça’yı bu­gün bir köprü ayırıyor. Bir yanında Kosova öbür yanında Sırbistan bayrakları dalgalanıyor. Halen “ben Yugoslavım” diyen Prekazi, kimi zaman “Yugoslavya’yı öldürdü­ler” diyor, kimi zaman ise “hırsızlar Yugoslavya’yı çaldılar” tarifini yapıyor. Hangisi doğru? Belki ikisi de... “Tito’nun ölümün­den önce kimse kimseye milliyetini sormazdı ki... Hepimiz Yugoslavdık” diyor Prekazi. Etnik milliyetçiliğin Yugoslav ulusundan Sırp, Hırvat, Boşnak ya da Arnavut yaratması­nı sorguluyor. Türkiye’yi de sık sık uyarıyor. Cemaat toplantılarından çıkıp pavyonlara giden takım arka­daşlarından farkı var Prekazi’nin. Bilmiyordum, Galatasaray’a gel­meden önceki takımı Partizan’ın stadyumunda dev bir kütüphane varmış bir zamanlar. Prekazi, ta­kım kamplarında odasında kitap okuyor. Maçlara eski kasetçaların­da dinlediği müzikle geliyor. Bildi­ğimiz futbolcular gibi değil. Blues meraklısı, rock konserlerine gidiyor. Rousseau’dan, Hemingway’den, Tolstoy’dan ya da Maalouf’tan bahsediyor. İstanbul’un özgün lokantalarını geziyor, betonlaşma­sından şikâyet ediyor. Eski plak dükkânlarını dolaşıyor, Beyoğlu’nun arka sokaklarından haberdar. Zeki Müren’i ve Müzeyyen Senar’ı hayranlıkla hatırlıyor. Tarık Akan’la arkadaş. Alp Yalman’dan ya da Erman Toroğlu’dan nefret ediyor. Öğrenmek bedavaydı bize Anlatacak çok şey var... FETÖ’cü takım arkadaşlarından bahis açılınca Prekazi iç çekiyor: “Ne biliyordu ki onlar, kullandılar onları. Senin kendi aklın yok mu, neden başkalarının aklıyla hareket edi­yorsun?” “Kendi aklınla düşün” bir baba nasihati Prekazi’ye. Birikimini, “İyi ki Yugoslavya’da doğmuşum. Çok şey öğrendim. Çünkü öğrenmek bedavaydı bizde. Şimdi her şey paralı oldu” sözleriyle açıklıyor. FETÖ’ye de, yerine gelenlere de, çatışmalarımıza da, yoksullu­ğumuza da bir çözüm arıyoruz ya. Kurtuluş hâlâ umudu olan “büyük insanlık”ta değil mi? Prekazi ve Yugoslavya bize ye­terli ders olur mu?",https://www.cumhuriyet.com.tr/yazarlar/baris-terkoglu/prekazi-neden-fethullahci-olmadi-1426992
Barış Terkoğlu,Taktik maktik yok bam bam bam,30 Mayıs 2019 Perşembe,"Maçtan önce: Taktik maktik yok, bam bam bam... Maçtan sonra: Milli Takımımız baştan sona üstün götürdüğü maçta ağır bir mağlubiyet aldı. Bizim bir stratejimiz var mı? İstiyoruz belki, bir şey yapmaya niyetliyiz de. Peki, bize küçük kuvvetlerle büyük iş yaptıracak yöntemimiz var mı? Bizim kendimize ait bir “üst aklımız” hiç olmayacak mı? Gazeteci Toygun Atilla’nın yeni çıkan “İfşa” kitabını okuyunca sordum. Zira kitap önümüze bir tablo seriyor. FETÖ’nün Bank Asya’sına el konduğu günleri hatırladınız mı? BDDK, örgütün para musluklarını kesmek için bankaya murakıplar atamıştı. Ekibin tepesindeki isim ise Utku Tosun’du. Tosun, Bank Asya’nın kaderini belirleyecekti. Peki, kimdi Utku Tosun? İfşa, bizi 33 yıl öncesine götürüyor. 1986 yılında Kuleli Askeri Lisesi’nde, yani okul komutanı Yaşar Büyükanıt iken yapılan FETÖ operasyonuna. O dönem “cemaat” adı verilen yapılanmanın okula sızdığı bilgisi üzerine geniş bir soruşturma başladı. Takipler ve itirafların ardından 4180 numaralı Utku Tosun’un okuldaki öğrencileri Işık Evleri’ne götürdüğü ortaya çıktı. Tosun, FETÖ bağlantıları nedeniyle okuldan atıldı. Sonra ne mi oldu? Lise ve üniversiteden sonra ABD’de eğitim alan Tosun döndüğünde BDDK’de murakıp oldu. Kurumda, Denetim Daire Başkanlığı’na kadar yükseldi. Sonunda Tosun, Bank Asya’nın kaderini belirleyecek isim olarak göreve geldi. “İşimiz Allah’a kalmış” derler ya... Emniyet’te bir daire başkan yardımcısı Tosun’un geçmişini ortaya çıkardı da BDDK yönetimi uyarıldı. Utku Tosun görevden alındı. Ardından da firar etti. Yani devlet 1986’da FETÖ’cü olduğunu tespit edip uzaklaştırdığı adamı, FETÖ ile mücadelenin en ateşli anında en kritik göreve getiriyordu. Sonra da fark edip elinden kaçırıyordu. Siz burada bir akıl görüyor musunuz? Gülen’in kritik elemanları İfşa’da çözülen sırlar bu kadar değil... Utku Tosun’un amcası kim? Naci Tosun. Tanıdık geldi mi? FETÖ’nün Kaynak Holding’inin eski yönetim kurulu başkanı, himmet paralarının sorumlusu. 6 Şubat 2014’te Türkiye’yi terk etti. Şimdi ardı ardına isimleri sıralayalım... -Behçet Akyar: İşadamı, örgütün TSK’deki mahrem imamlarından. Zaman ve STV’de yöneticilik yaptı. Bank Asya’nın yönetim kurulu başkanıydı. Darbeden sonra yakalama kararı çıktı, Türkiye’yi terk etti. -Harun Tokak: FETÖ’nün İsrail imamı. Gazeteciler ve Yazarlar Vakfı Başkanlığı dahil birçok kritik görevi üstlenmişti. 2015 yılında hakkında takip kararı varken firar etti. -Ahmet Kara: Kaynak Holding kurucusu. 8 Ağustos 2014’te yurtdışına kaçtı. -Nevzat Ayvacı: Örgütün finans sorumlularından. 19 Kasım 2015’te ülkeden gitti. -Gürbüz Dönmez: Gülen’in “Paşa” lakabıyla andığı Dönmez, Gülen’in yakınındaki yöneticilerdendi. Darbeden sonra firar etti. -Mustafa Sarsılmaz: TSK’den binbaşı rütbesiyle emekli oldu. Örgüt yöneticisi olarak aranan Sarsılmaz, FETÖ’nün hastanesinde doktor olarak görünüyordu. Operasyonların ardından ABD’ye kaçtı. -Mustafa Başarı: Zaman gazetesi genel müdürlüğü de yapmış isimdi. Firarda. -Barbaros Kocakurt: Örgütün İstanbul imamlığını da yapmıştı. 7 Ağustos 2014’te yurtdışına kaçtı. -Hakan Serbest: 15 Temmuz darbe girişimini Akıncı Üssü’nde yöneten Hakan Çiçek’in o gün mesajlaştığı isimdi. Firar etti. -Bülent Olcay: Abdullah Gül’ün atadığı Danıştay üyesi. FETÖ’nün yargıdaki kritik isimlerindendi. Darbeden bir gün önce, yani 14 Temmuz’da, “giderken odamı boşaltmayacağım. Hırsızlara her şey caiz” notunu Danıştay’daki odasının kapısına astı. Darbeden sonra tutuklandı. Sağlık sebebiyle serbest bırakıldıktan sonra bir daha duruşmaya gelmedi. -Murat Kırımkan: Örgütün içindeki işadamlarındandı. Nerede olduğu bilinmiyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Durdurulan arabalardan çıktılar Yukarıdaki 12 kişiyi neden sıraladım? Tarih: 12 Ocak 1986. 12 Eylül’den sonra sözde “aranıyor” görünen Fethullah Gülen, kardeşi Seyfullah’ın kimliği ile Burdur’da yakalandı. Yalnız değildi. Bir dizi toplantının ardından 3 araçta toplanan mensupları da onunla birlikteydi. Polis, grubun lideri olarak aradığı Gülen’in peşindeydi. Emniyet’e götürüldüler. İfadeleri alındı. Ağızbirliği etmişçesine “görmedim, duymadım, bilmiyorum” dediler. Aynı arabadaki Gülen’i unutmuşlardı. İçlerinden araca otostopla bindiğini söyleyen bile oldu. Soruşturmanın kaderini ise Emniyet’e gelen telefonlar belirledi. Gülen için Başbakan Turgut Özal başta olmak üzere hükümet üyeleri seferber olmuştu. Sonunda hepsi serbest bırakıldı. Kendilerine doğru dürüst sorgulama dahi yapılamadı. 30 yıl sonra ise aynı ekip darbeye kalkışmakla kalmadı. 30 yıl önce Gülen’le aynı araçta yakalandıklarının kaydı olmasına rağmen en yukarılara kadar çıktılar. Yetmedi, ellerini kollarını sallaya sallaya ülkeyi terk ettiler. Toygun Atilla’nın “İfşa”sı, Gülen’i ve örgütünü mü açığa vuruyor? Yoksa bizim akıldan yana noksanlığımızı mı? “İfşa” sehvenleri mi anlatıyor? Yoksa içi boş konuşmalara sıkıştırılmış “mücadele”nin nasıl ilerlediğini hâlâ kimsenin bilmemesini mi? Sabri Uzun’un Ahmet Şık’ın ya da Atilla Taş’ın peşinden koşanlar iş nedense FETÖ’nün şahlarına, vezirlerine, kalelerine gelince kör oluyor. Satranç tahtasındaki hamlelerini izlemekle yetindikleri yetmediği gibi, gerektiğinde oyunu terk etmelerine de müsaade ediyor. Sahi, her sabah “FETÖ” diye uyanan, her akşam “FETÖ” diye yatan bizlerin artık içeceğimizdeki uyku ilacını konuşma zamanı gelmedi mi?",https://www.cumhuriyet.com.tr/yazarlar/baris-terkoglu/taktik-maktik-yok-bam-bam-bam-1417359
Barış Terkoğlu,Süleyman Soylu’nun fişinde ne yazıyor,28 Mart 2019 Perşembe,"“Adalet ve Kalkınma Partisi’nin bu millete bir borcu vardır. Yüzde 10 barajını hemen düşürmek. DEHAP’a (BDP) birtakım hülle sanatları dışında parlamentoya girecek yeteneği, ortaya koymak zorundadır Türkiye. (…) Yeni Türkiye’de MHP’nin hiçbir kodu yok. MHP’nin kendisini CHP’ye eklemlendirmesine çok sıcak bakanlardan bir tanesiyim, bu benim tezim uzun zamandır.(…) BDP’nin boykotunun çok etkili olduğunu düşünenlerdenim. Boykot referandumun en önemli sonuçlarından bir tanesidir. Kürt meselesini Türkiye’nin gündemine getirmiş oturtmuştur. (...)” Masada oturan üç adamdan genç olanı anlatıyor bunları. Sol tarafında FETÖ’nün avukatlık yapılanması kapsamında tutuklanan eski savcı Gültekin Avcı oturuyor. Karşısında ise FETÖ’nün firardaki komiserlerinden Önder Aytaç var. Tabii ki örgütün Samanyolu Televizyonu. Savcı, polis ve kafalarını sallayarak dinledikleri meşreplerine uygun siyasetçiyi buluşturan programın adı da kendisi gibi: “Derin Bakış” Politikacı neler söylemiyor ki... Kürt meselesinin silahla çözülemeyeceğini, anadilde eğitimin önündeki engellerin kaldırılmasını. Hayır yanlış tahmin ettiniz. Konuşan HDP’nin hapisteki milletvekillerinden biri değil. Şimdiki İçişleri Bakanı Süleyman Soylu. FETÖ’nün “mezarlarınızdan kalkıp oy kullanın” dediği 12 Eylül 2010 referandumunun hemen ardından zaferini Fethullahçılarla birlikte bu sözlerle kutluyordu. Terör propagandası suç olmaktan çıkmadı mı? Sonrasını biliyorsunuz... Habur’daki çadır mahkemesini, Dolmabahçe’deki deri koltukları, Oslo’daki sızıntıları, İmralı’daki tahta masayı hatırlıyorsunuz. Belki 11 Nisan 2013 tarihli Resmi Gazete’yi unuttunuz. O gün AKP eliyle Terörle Mücadele Kanunu’nda önemli değişiklikler yapıldı. Özetle, yeni düzenleme “terör örgütünün propagandasını yapmak suç oluşturmaz, örgütün şiddetini savunmak suçtur” diyordu. Başbakan Yardımcısı Bülent Arınç, “Sayın Öcalan demek suç olmaktan çıktı. PKK’nin kendine ait bayrağını elinde taşımak, Öcalan’ın posterini taşımak suç olmaktan çıktı. Hatta, ‘Türkiye’nin sistemi böyle olmalıdır. Şunlar şunlar, eyaletler, demokratik özerklikler falan...’ Bunların hiçbirisi artık suç değil” diye anlatıyordu yaptıkları icraatları. Süleyman Soylu’nun Samanyolu Televizyonu’nda anlattığı hülyası gerçek olmuştu. O da AKP’ye katıldı, büyüdü, İçişleri Bakanı oldu. Şimdi ise dün söylediklerinin çeyreğini söyleyen muhalif partilerdeki siyasetçilerin fişlemelerini yandaş gazetelere servis ediyor. Fişlemelerde neler yazmıyor? Fişlerde CHP’nin Solhan meclis adayının kardeşinin PKK’li olduğu yazıyor da, mesela 15 Temmuz’da “elden kaçan” Adil Öksüz’ün dayısının oğlunun AKP’nin Andırın Belediyesi başkan adayı olduğu yazmıyor. CHP’nin Muratpaşa meclis adayının kız kardeşinin PKK’den tutuklu olduğu yazıyor da, mesela AKP’nin Çayırova Belediyesi başkan adayının ortağının FETÖ’den firarda olduğu unutulmuş. CHP’nin Bingöl Yedisu meclis adayının 2016’da gözaltına alındığı yazıyor da, Şırnak İdil’deki AKP meclis adayının FETÖ gözaltısı nedense atlanmış. İYİ Parti’nin Siirt Pervari meclis adayının BDP Gençlik toplantısına katıldığı yazıyor da, MHP’nin Altındağ meclis adayının FETÖ yöneticiliğinden gözaltısını görmemişler. Ya AKP Fethiye Belediyesi başkan adayının FETÖ’nün kapatılan işadamları derneğine üye olması? Sahi MHP’nin Nazilli adayı hâlâ FETÖ üyeliğinden yargılanıyor mu? Nasıl bir istihbarat ise Pensilvanya yolcusu adayları görmemiş. Cumhur İttifakı’nın Ankara’daki ya da Bursa’daki adayının Okyanus Ötesi’ne mesajlarını not etmemiş. Maklube başından paylaşılan Cumhur İttifakı fotoğraflarını arşivlememiş. Sahi, muhalefet listelerine FETÖ’cüler girdi denmiyor muydu? Süleyman Soylu’nun dosyasında “PKK bağlantılılar” var da “Fethullahçı sızmalar” neden yok? Yoksa İçişleri Bakanlığı “FETÖ’cü siyasetçiler” ile mücadeleden vaz mı geçti? PKK bağlantılı seçilmişleri düşürecek de, FETÖ bağlantılıları görevde mi tutacak? Yoksa “FETÖ fişleri” aynı mantıkla yazılırsa darbecilerin kardeşini büyükelçi, bakan yapanların fişi ne olur diye mi düşünülüyor? Sahi HDP toplantısına katılanların fişini gördük de Samanyolu TV’de konuşan bakanlarınki nasıl olurdu acaba? Mesele CHP; İYİ Parti ya da HDP sanmayın. Unutmayın, bir zamanlar Fethullahçı polisleri görevden almak yerine Güneydoğu’ya sürmüşlerdi. Sonra karşımıza oradaki tezgâhlardan çıktılar. Sakın birileri seçimden sonraki “proje”lerine bugünden odun taşıyor olmasın! Unutmayın, hukuk yoksa Cumhuriyet yoktur. Devletin çeteden ilk farkı, en büyük silahının hukuk olmasıdır. Susurluk’u hatırlayın. Adaleti yurttaşlarına fazla gören mafya zihniyeti de tıpkı terör gibi beka sorunu olabilir. Böylesi hukuksuzluklar metastaz yapar ve tüm ülkeyi zehirler. İnanmayan, bugün bir anda miting meydanlarında ortaya çıkan hükümlü siyasetçilere sorsun. Devletin güvenliğini, kendi ikbaline zırh etmemek gerektiğini öğrensin.",https://www.cumhuriyet.com.tr/yazarlar/baris-terkoglu/suleyman-soylunun-fisinde-ne-yaziyor-1316877
Barış Terkoğlu,İstanbul Bilal Erdoğan’ın babasının malı değildir,11 Nisan 2019 Perşembe,"Bu yazı bir süre sonra kendisini imha edecek. Hayır, ajan filmlerindeki gibi kendini yakarak değil. Koyunda saklanan yasaklı aşk mektupları gibi küçük parçalara da ayrılmayacak. Neyse ki, Türkiye hâlâ bir hukuk devleti. Bu yüzden hukuksuz işleri hukukçulara yaptırabiliyorlar. Bir sulh ceza hâkiminin önüne bir dilekçe konacak. Hâkim, “şikâyetçi” bölümünde Cumhurbaşkanı’nın oğlunu görünce toparlanacak. Bacağını diğerinin üzerinden indirip yanına koyacak. Gözlerini ovuşturup derin nefes aldıktan sonra sağ elinin işaret parmağıyla cüppesindeki düğmeye dokunacak. Değiştirmek istediği eski arabasını, çocuğunun okul taksitini düşünecek. Sonra, “gereği düşünüldü” diye yazıya erişimi yasaklayacak. “Nereden biliyorsun” derseniz, “yaşadıklarımdan” derim. Bu köşede daha önce okuduğunuz “Cumhuriyet Bilal Erdoğan’ın babasının malı değildir” yazısını şimdi bulamıyorsanız, sebebi bu. Oysa kâğıda, yüreğe ve akla yazılan yalnız eskir, ama silinmez. Bilal Erdoğan’ın vakıfları İstanbul seçimlerinde herkesi tartıştık da, bir Bilal Erdoğan’ı konuşmadık. İşin ilginci, Bilal Erdoğan da hemen her konuda konuşuyor da o da İstanbul bahsini açmadı. Oysa ben en çok onun ne düşündüğünü merak ediyorum. Ekim ayının ilk günüydü. İbn Haldun Üniversitesi açılıyordu. Salonda profesörler oturmuş, kürsüde Bilal Erdoğan konuşuyordu. Mutlaka tesadüf değil. Zira üniversitenin başkan vekiliydi. Erdoğan’dan sonra kürsüye kim mi geldi? İstanbul Büyükşehir Belediye Başkanı Mevlüt Uysal. Bilmiyordum, meğer o da aynı üniversitenin mütevelli heyeti üyesiymiş. Hem belediye başkanı hem de üniversite yöneticisi olarak yaptığı katkıları anlattı. 16. yüzyıldan kalma Süleymaniye Külliyesi Vakıflar Genel Müdürlüğü tarafından üniversiteye verilirken, İstanbul Belediyesi de üstüne düşeni yapmıştı. Sürpriz değil, üniversitenin ilk kampusu da sonraki inşaatları da Uysal’ın daha önce başkanlık yaptığı Başakşehir’de idi. İbn Haldun Üniversitesi, aslında bir TÜRGEV projesiydi. Nitekim üniversitenin sitesinde belediye ile TÜRGEV’in muhabbetinin eskiye dayandığı şöyle anlatılıyor: “Vakfımız 1996 yılında, İstanbul Büyükşehir Belediye Başkanı olduğu dönemde, bugünkü T.C. Cumhurbaşkanı Sn. Recep Tayyip Erdoğan öncülüğünde kurulmuştur.” Nitekim Bilal Erdoğan da, İstanbul Belediye Başkanı Uysal da aynı anda TÜRGEV’in yönetiminde. Vakıf, “kamunun eğitim yükünü hafifletmeyi” amaçlıyor ama malvarlığının önemli bölümünü belediyeden elde ediyor. Hangi birini sayalım? İBB Meclisi’nde, “Orta ve yüksek öğrenim öğrenci yurtlarına ilişkin ortak hizmet projesi” adı altında, bir günde 6 binanın yurt olarak kullanılmak üzere TÜRGEV’e tahsis edildiğini unuttuk mu? Bugün İstanbul’un değişik yerlerinde, birçoğu belediye sayesinde, TÜRGEV’in 24 farklı yurdu var. Bir sürü bina, milyonlarca liralık destek. Çiğdem Toker’in ortaya çıkardığı 2018 yılına ait İBB Raporu sadece TÜRGEV desteğinin 52 milyona vardığını göstermişti. Bilal Erdoğan’ın resmen içinde olduğu vakıflar bu kadar değil. Daha TÜGVA var, YETEV var, Kartal Eğitim Vakfı var, İnsan ve İrfan Vakfı var, İlim Yayma Vakfı var, var, var, var. Çoğunluğunu İBB destekliyor. Geçen kasım ayında Fatih’teki Kariye Mahallesi’nde bulunan, İBB’ye ait binanın, 25 yıl bedelsiz olarak Türkiye Gençlik Vakfı’na (TÜGVA) verilmesi hatırımızda. Vakıf, İstanbul Belediyesi sayesinde birçok binanın üzerinde oturuyor. Bilal Erdoğan’ın mütevelli heyetinde olduğu, bünyesinde bir spor kulübünü ve bir araştırma enstitüsünü barındıran Okçular Vakfı, İstanbul Belediyesi’nin tahsis ettiği arazi ve binalarda faaliyet yürütüyor. 2010’da açılan, Bilal Erdoğan’ın mütevelli heyeti üyesi olduğu İslam Bilim Tarihi Araştırmaları Vakfı’na Gülhane Parkı’ndaki binalar, müze yapması için verilmişti. İBB söz konusu vakfın birçok projede destekleyicisi. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Vakıflar deniziyle kurulan düzen Bilal Erdoğan’ın vakıflarına Başakşehir’de en büyük desteği veren, ardından İstanbul Belediyesi’nde sürdüren, kendisi de bu vakıflara üye olan Mevlüt Uysal’ın aday gösterilip kaybettiği Büyükçekmece’de AKP’nin yenilgiyi bir türlü kabullenememesi tesadüf mü? Vakıflar, Osmanlı düzeninin en önemli kurumlarından biriydi. Mülkiyet; bireyin olmaktan çıkıyor, kamunun faydası için kullanılıyordu. Devletin bile dokunamadığı, kendi özel amaçları olan vakıflar konu İstanbul olunca bugünlerde farklı bir hal alıyor. Sanki merkezinde Bilal Erdoğan’ın olduğu bir vakıflar denizindeyiz. Zaten kamunun olan belediye binaları, malları, paraları doğrudan kamu için kullanılmak yerine Erdoğan bağlantılı vakıflara devrediliyor. Bir ideolojik örgütlenme olduğu aşikâr olan çeşitli vakıflar ise sanki kendilerinin marifetiymiş gibi, bu mallar eliyle türlü işler yapıyor. Yardım alan eller “Allah razı olsun” lafını belediyeye ya da devlete değil, onun mallarını dağıtan Bilal Erdoğan’ın vakıflarına söylüyor. Küçümsemeyin... Örtülü ya da açık desteklerle, hibelerle, kiralamalarla milyarlık bir ekonomiden söz ediyoruz. Politik örgütlenmenin, yeni kuşakların ideolojik dönüşümünün vakıflar eliyle yürütüldüğü bir sistemden bahsediyoruz. Birileri İstanbul’a “vakıf gibi olmayan vakıflar” eliyle kurduğu düzenin sürekliliği için yapışıyor olabilir mi? “Cumhuriyet” için söylememiz yasaklandı ya, öyleyse İstanbul için söyleyelim: İstanbul, Bilal Erdoğan’ın babasının malı değildir.",https://www.cumhuriyet.com.tr/yazarlar/baris-terkoglu/istanbul-bilal-erdoganin-babasinin-mali-degildir-1339858
Barış Terkoğlu,"Çocuklar boşanın, boşanın çocuklar",15 Nisan 2019 Pazartesi,"Bir insanı seversin ve dünya bunun farkındadır. Çığlık atmak istersin yine de fısıldarsın, herkes duyar. Dirseğin dirseğine değdiğinde uzaklara giden trenler kalkar. Göz göze geldiğinde ambulanslar siren çalar. Bir insanı sevmek, gayrıyı sevmektir. Damların saçağını, apartman boşluklarını, ıssız sokaklarını sevmektir. Hiçbir aşk yoktur ki şehir tanığı olmasın. Şehri öldürürken, aşklarımızı ve çocuklarımızı da mı öldürüyoruz? Cumartesi akşamı Sabah’ın sahibi Kalyonlar ile Hürriyet’in patronu Demirörenler dünür oldu. Fotoğraflardan kolanın su gibi aktığının görüldüğü gece, daha 24 yaşındaki Yelda Demirören, Kalyoncular’ın gelini oldu. İşin aslı “evet” derken bile şehre karşı suç işlendi. Sultan Abdülaziz’in ve Mimar Balyan’ın mirası olan Çırağan Sarayı’na, bütün İstanbul’un göreceği şekilde, nargile kafeleri aratmayacak bir çirkin bina günler içinde eklendi. Mimarlarla konuştum. Birinci grup eski eser olan yapının siluetini kapatacak böyle bir inşa mümkün değildi. Bunun için İstanbul 3 Numaralı Kültür Varlıklarını Koruma Bölge Kurulu ve Tabiat Komisyonu’ndan yıllar sürebilecek izin prosedürü gerekiyordu. Konu, nikâh ağlarıyla örülen sermaye olunca, hukuk düzeni yine ayaklar altına alındı. Kaçak bina hakkında suç duyurusunda bulunması gerekenler ya da dozerlerle yıkacaklar, düğün davetlisi, nikâhın kıyıcısı ya da şahidiydi. Öyle ya mazbatası verilse “Kabul ediyor musun” diye soracak kişi Ekrem İmamoğlu olacaktı. Oylar “sayılamayınca” nikâhı uzatmalı başkan kıydı. Böylece medya patronları her gün aleyhinde kara propaganda yaptıkları İmamoğlu’na “evet” demekten kurtuldu. Sermayeler nikâhla bağlanıyor Sahi nasıl oluyor? Fırsat olsa da sermaye evliliklerinin kitabını yazsak. Taksim’e gidin. Elinize Ülker’in gofretini alıp meydanda durun. Sırtınızın baktığı AKM inşaatını eski FETÖ destekçisi Tamince yapıyor. İkisinin çocukları geçen hafta evlendi. Üzerinden geçtiğiniz Taksim’i betonlaştıran yayalaştırma projesinde Kalyon İnşaat var. Az ileride ise Demirören’in dev AVM’sini görüyorsunuz. Onların çocukları da artık evli. Sabah’ın oğlunun Hürriyet’in kızına tesadüfen “Bir kahve içelim mi” deme ihtimali nedir? Okul sıralarında mı tanıştılar, arkadaş çevrelerinde mi buluştular; bilmiyoruz. Herkesin söylediği, patron babaların ve iktidar sahiplerinin bu evliliği “çok uygun” bulduğu. Bildiğimiz; çocuklar değil, holdingler evleniyor. İki sermayeyi nikâh bir araya getiriyor. Öyle ki, cumartesi günkü nikâhtan sonra Türkiye’nin bir zamanlar “merkez medya” dediği gazete ve televizyonların neredeyse tamamı tek bir ailenin oldu. Sadece medya mı? Pelikan hikâyesinde Kalyonlar’ın İstanbul bağımlılığını anlatmıştım. Ya Demirörenler? Keşke mesele yalnız Çırağan’dan ibaret olsaydı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Demirören’in İstanbul işleri İstanbul Büyükşehir Belediyesi’nin arşivlerine girince CNN Türk’ün ya da Hürriyet’in parti bülteni gibi çıkmasının sırrı anlaşılıyor. 2004’te 19 bin metrekare inşaat izni verilen Demirören AVM, 7 yılda 50 bin metrekarelik inşaat alanına ulaştı. Teftiş Kurulu raporuna göre hem son iki katı, hem yeraltındaki kısımlarının bir bölümü, hem de arkaya uzanan blokların bir parçası kaçaktı. Yetmedi, tarihi Beyoğlu’nun göbeğinde 30 metre yeraltına inen inşaat, yanı başındaki 16. yüzyıldan kalma Ağa Camii’ni tahrip etti, camii ibadete kapatıldı. İnşaatın yakınında birçok tarihi bina hasar gördü. Her gün binlerce insanın girdiği Demirören AVM iskânsız, yetmedi yangın yönetmeliklerine aykırı şekilde açıldı. Binanın yasalara aykırı şekilde yapıldığını anlatan rapor, Belediye’nin arşivinde duruyor. “Yangın çıkarsa sorumluluk kimin olacak” çığlığı da tutanaklarda. Ancak bütün tespitlere, suç duyurularına, soruşturmalara rağmen binaya dokunmaya kimsenin gücü yetmedi. Tıpkı düğündeki gibi… Yıkması beklenen Kadir Topbaş’ın muhallebicisi AVM’de dükkân bile açmıştı. Sanki Milliyet ve Vatan gazetelerini alarak yandaşlaştıran Demirören’e bir el, hediye olarak “devam et” demişti. Bitmedi… Aralarında Hürriyet ve Kanal D’nin de olduğu medyayı tam bir yıl önce satın alan Demirören’e bir hediye daha verildi. İstanbul’un ciğeri Belgrad Ormanları’nın dibindeki golf sahasına 306 tane villa yapmasına geçen eylül ayında onay çıktı. Demirören’in medya parası, yine İstanbul’un yıkımından çıkarılmıştı. Demirören’in İstanbul işleri, holdingin inşaat şirketinin konut projelerine kadar uzanıyor. Levent’te çocuk parkı olarak görünen bölgedeki tek yeşil alana bile inşaat yapmak için türlü girişimde bulundular. Betonlar ve damatlar düzeni Günlerdir tartıştığımız İstanbul seçimlerinde İmamoğlu’nun “gün gelir isimlerini bile anmam” dediği Demirörenler bir anda “tehdit ediliyoruz” diye ayağa kalktı ya. Aslında tehdit altında olan; nişan yüzüklerini de nikâh şahitliğini de Cumhurbaşkanı’nın yaptığı, sonunda hep İstanbul’un kaybettiği düzen. Kaybetmemek için medyalarıyla, holdingleriyle, pelikanlarıyla İstanbul’a tırnaklarını geçiriyorlar. Daha kötüsü, şehirlerimizden sonra çocuklarının aşklarını da “betonlar ve damatlar düzeni”ne feda etmeleri. İktidar üzerinden zenginleşmelerini, İstanbul’a karşı düğün günü bile işledikleri suçlarla sürdürüyorlar. Dostça bir temenni: Çocuklar boşanın, boşanın çocuklar… Gerçek aşkınız, babanızın sermayesinde değil, şehrin kaldırımlarında ayakkabılarını eskitmiş hülyalı insanların yüreğindedir.",https://www.cumhuriyet.com.tr/yazarlar/baris-terkoglu/cocuklar-bosanin-bosanin-cocuklar-1345828
Barış Terkoğlu,Erdoğan’a fırlatılan idam ipi,25 Mart 2019 Pazartesi,"Akit’in kadrolu provokatörü, parmağıyla darağacını gösterdi. Kılıçdaroğlu’nun idamını beklediklerini söyledi. Parmak tanıdık. Sahibi Mehmet Özmen. “Kadrolu” dedim ya, tesadüf değil. Biraz geriye gidin, eminim hatırlayacaksınız. İstanbul Barosu Olağanüstü Genel Kurulu’nda kürsüyü işgal eden, avukatlar indirmeye çalışınca yalandan kalp krizi geçiren o. Cumhur İttifakı’nın olmadığı günlerde, MHP Genel Merkezi’ne gidip kışkırttığı ülkücüler tarafından dışarı atılıp baygınlık geçirme numarasıyla ambulans bekleyen o. Gezi Parkı’nda bir eylemcinin düşürdüğü ajandayı “birileri” nedense ona servis ediyor. O ise kendisini “Sol gazetesi muhabiri” olarak tanıtıp rehberdeki isimleri teker teker arayıp başka bir provokasyon yapıyor. Uzatmayayım… Adını sorgulayın, hiçbir ciddi işi yok. Haber yapmaktan çok haber oluyor. “Linç edildi”, “dayak yedi”, “saldırıya uğradı” tezgâhlarının kadrolu oyuncusu o. Her kışkırtıcının ipini tutan biri olduğuna göre soralım: İdam sehpası gösteren parmak aslında kimin? Ulucanlar’ı nasıl müze yaptılar Darağacına dikkat ettiniz mi? Ulucanlar Cezaevi Müzesi’nindi. Tarihi cezaevi, iktidarın demokrasi maskesi taktığı günlerde, 2006’da, kapatıldı. AKP’li Altındağ Belediyesi talip oldu, 2009 yılında müzeye dönüştürüldü. 2010’da açıldı. “Bitsin bu hasret” dedikleri Pensilvanya’daki Hocalarının “mezardakiler kalkıp oy kullansın” dediği referandum dönemleriydi. Ellerini öptükleri Eylülist paşaların, önlerinde diz çöktükleri şeyhlerin, evlerinde buluştukları patronların işledikleri suçları Cumhuriyete yüklüyorlardı. Kırlarda koşan gelinlik kız gibi güzel Cumhuriyetin ilkelerini, kurumlarını, hukukunu iğfal için gerekçe yaratıyorlardı. Ulucanlar Müzesi vitrindi. Erdoğan, o zamanlar kürsüdeyken, idam edilen devrimciler Necdet Adalı’nın ve Erdal Eren’in adını söylerken ağlıyordu. Müze’nin sergisine Deniz Gezmiş’in Roma hukuku ders notlarını, Yusuf Aslan’ın kaşkolunu, Hüseyin İnan’ın asıldığında üzerinden çıkardıkları fanilasını koydular. Hoparlörlerden verilen çığlık sesleriyle, balmumundan yapılmış mahkûmlarla, “burası aslında hapishaneydi” dediler. Yetmedi, isteyen ücretini ödeyip kelepçelenerek hücreye bile atılabiliyordu. Dikkat ettiniz mi? Provokatör’ün önünde durduğu idam sehpası demir parmaklıkların ardındaydı. 18 kişinin can verdiği darağacını “müebbet olarak hapsettik” diyerek bunu yapmışlardı. “2004’te partimiz idamı ‘bir daha asla’ diyerek kaldırdı” diye anlatıyorlardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Erdoğan’a atılan ip Peki, biz “müebbete mahkûm” yağlı urganın önüne nasıl yeniden geldik? Parmağa bakmaktan Erdoğan’ın açıklamalarını görmemiş olabilirsiniz. 19 Mart’ta Zonguldak Ereğli’de kürsüye çıktı ve “Bir yanlış yaptık, idamı kaldırdık. Eğer parlamento karar verirse ben onaylarım” dedi. Üstelik ilk de değil… Bir yıl önce, Erdoğan’ı cumhurbaşkanı yapan son haziran seçimiydi. Sayılı günler kala Kocaeli mitingindeydi. HDP’nin adayı Demirtaş’tan bahsederken alandakiler “idam” diye bağırmaya başladı. “Parlamento bunlarla ilgili kararı bana göndermiş olsaydı, ben bunu çoktan onaylardım” diye yanıt verdi. Hadi bir sene daha geri gidelim… 16 Nisan 2017 Başkanlık Referandumu’na sadece 5 gün var. Erdoğan, Şanlıurfa’da kürsüde. Kalabalık yine “idam” diye bağırıyor. Yanıt gecikmiyor: “Parlamento kararını verecek, ondan sonra da idam çıkacak. ‘Efendim Avrupa Birliği ne der?’ George ne derse desin, Hans ne derse desin, Helga ne derse desin, benim için önemli olan Ahmet, Mehmet, Hasan, Hüseyin, Ayşe, Fatma, Hatice ne der, o önemli.” Bu işin tarihi o kadar eskiye gidiyor ki… 2004’te idamı kaldıran Erdoğan, 2007’de seçim meydanlarında MHP lideri Bahçeli’yi “Apo’yu neden idam etmedin” diye fırçaladı. Bahçeli sonunda dayanamadı. Erzurum’da kürsüdeyken “129 milletvekilimiz vardı, sizin kadar olsaydı asılıp asılmadığını görürdünüz. Sen neden asmadın? Oğluna gemi alacak para buluyorsun, asacak ip mi bulamıyorsun” diye bağırdı. Herkesin şaşkın bakışları arasında “alın o zaman şu ipi de, asın” diyerek kürsünün altından yağlı urganı çıkardı. Apo’yu assın diye Erdoğan’a fırlattı. ‘Sopalı seçim oyunu’nun kurucusu İdam, miting meydanlarındaki bir vaat mi yoksa muhalefete gösterilen sopa mı? Dahası idam, anketlerdeki “milliyetçi kararsızlar”a açılmış bir yol mu? Her seferinde “Meclis getirsin onaylarım” diyor. Sanki AKP’li vekiller o “tak” dese “şak” diye yapmayacaklarmış gibi! Üstelik Bahçeli, “AKP hazırsa, MHP dünden razıdır”, Kılıçdaroğlu “Getirsinler bakalım” dediği halde… Erdoğan her seçim öncesi aynı silahı gösterip sonra tekrar duvara asıyor. Devlet imkânlarının partinin önüne dizilmesine, el konmuş medyanın parti megafonu gibi çalışmasına alıştık da… Akit’teki provokatörün parmağına bakarken, hapis tehdidinden idam ipine uzanan “sopalı seçim oyunu”nun kurucusunu görmeyi unutmayalım.",https://www.cumhuriyet.com.tr/yazarlar/baris-terkoglu/erdogana-firlatilan-idam-ipi-1311524
Barış Terkoğlu,Biri bize şu ‘menzil’i anlatsın,11 Mart 2019 Pazartesi,"“Parlamento” diyoruz. “Parlare” yani “konuşmak”tan geliyor. Bizde de farklı değil. Kimi “meclis”, kimi “şûra”, kiminde “meşveret” dedik. İçinde hep “konuşmak” var. Danışmak ve müzakere etmek, kamuya dair düzenlemeler için akıl yoludur. İşte bu nedenle demokratik düzenlerde tartışma olur. Sistem yavaş işler. Ancak gelişigüzel değildir. Parlamentonun rafa kalktığı rejimler ise susma düzenleridir. Siz buradan tek kişinin konuşmasını da anlayabilirsiniz. Sistem hızlı işler. Fakat sabah kurulan, akşama yıkılır. Türkiye önce fiilen, sonra resmen parlamentoyu rafa kaldırdığından beri “susma rejimi”ni yaşıyor. Sanki demokraside değil otobüs durağındayız. Elde bilet, önümüzden geçen yasalardan bize uyanı arıyoruz. 20 yıl önce olmayan belki 20 yıl sonra da bir şey ifade etmeyecek düzenin ortasında yaşıyoruz. 7 Mart akşamı Türkiye’nin bir askerlik sistemi vardı. 8 Mart öğleden sonra artık başka bir sistemdeydik. Emekçi Kadınlar Günü’ydü. Bakan Hulusi Akar, kadın gazetecilerin sorularını yanıtlıyordu. Yanında da TSK’nin kadın subayları vardı. Bir anda üzerinde “yeni askerlik sistemi” yazan tabelayı çıkardı. Dolmakalemin arkasıyla işaret ederek sundu. Sabah geç uyananlar kaçırsa da, tarihimizin en köklü kurumu yeni bir düzene kavuşmuş oldu. Başka türlü olmasını beklemiyorduk. Yandaş medya “çoktan seçmeli askerlik”, “31 bine bedelli” gibi başlıklarla haberi sevinçle duyurdu. Anlattıklarına göre, askerlik hem paralı, hem demokratik, hem sivil hale gelmişti. Bir tanesinin manşeti ise “Profesyonel Ordu” idi. Belki de en doğru yorum buydu. Zira Akar’ın kaleminin ucuyla açtığı yolu gösteriyordu. TSK’yi Avrupalılaştırma raporu Bu sevinç gösterisi sizin aklınıza da 13 yıl önce yaptığımız tartışmayı getirdi mi? George Soros’un Açık Toplum Vakfı aracılığıyla fonladığı TESEV’in “Almanak Türkiye: Güvenlik Sektörü ve Demokratik Gözetim” raporundan söz ediyorum. Bugünlerde iktidarın derinliklerinde olduğunu öğrendiğimiz Can Paker, 2006 yılının haziranında şöyle anlatmıştı: “Almanağın amacı, hem güvenliği demokratikleştirmek, hem de güvenlik içinde demokratikleşmedir.” Nedense TSK’yi “demokratikleştirmek” için çoğunluğu polis akademisinden oluşan bir kadro seçmişlerdi. Bugünkü Anayasa Mahkemesi Başkanı Zühtü Arslan’dan FET Ö firarisi Önder Aytaç’a uzanan yazarlarıyla 280 sayfalık rapor özetle bir şey söylüyordu: “Milli ordu” yerini “profesyonel ordu”ya bıraksın. TSK, hükümetin emrinde olsun. Ordu, rejimi koruma kimliğini terk etsin. Asker sayısı, ağırlığı, kimliği, kurumları sınırlandırılsın. Almanak, 2005 yılını ele alıyordu. Tesadüf değil, 17 Aralık 2004’te AB , Türkiye ile müzakere sürecine başlama kararı almıştı. Brüksel’den dönüşünde üstü açık bir otobüsle dolaşarak Avrupa’yı müjdeleyen Erdoğan ve Gül, Kızılay Meydanı’nda Gökçek’in gündüz gözüyle patlattığı havai fişeklerinin altında “Türkiye değişecek” demişti. Nitekim 2005’te hiç bitmeyecek müzakereler başladı. En ağır lokma tartışmasız TSK’nin nasıl dönüştürüleceğiydi. TESEV’in raporunun amacı da buydu: TSK’yi AB’ye uydurmak. TSK’yi dönüştürme fikrine polis akademisi hocalarının talip olması sürpriz değil. Zira TSK, o dönem AK P tarafından desteklenen Fethullahçı polislerin ana rolü oynadığı kumpaslarla dönüştürülmeye çalışıldı. Nitekim sonraki almanakların ana konusu da “sivilleşme” masalıyla yutturulan bu davalardı. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Rapor yazanlar tutuklanıyor Müyesser Yıldız hatırlatmasa unutmuştum. TSK’yi “şekline uydurma” raporlarından biri daha var. Üstelik o kadar eski değil. Abdullah Gül’ün henüz cumhurbaşkanı olduğu 2013 tarihini taşıyordu. “Savunma Çalışma Grubu” adıyla oluşturulan asker-sivil karışımı bir ekip tarafından hazırlanan 220 sayfalık rapor, TSK’de reform sürecini ele alıyordu. “Profesyonel askerliğe geçmek bir hedef olarak belirlenmelidir” denilen metinde, “Genelkurmay Başkanlığı ile MSB’nin görev tanımlarının yeniden yapılması” öneriliyordu. Kuşkusuz Gül’ün hazırlattığı rapor TE SEV’inkine göre daha ölçülüydü. Ancak TE SEV raporlarıyla başlayan, Gül raporuyla süren “TSK reformu” raporlarını yazanların ortak bir akıbeti var. 2006 Almanak’ı için kalem oynatan Önder Aytaç’tan Lale Sarıibrahimoğlu’na, İbrahim Cerrah’tan Bedri Eryılmaz’a isimler FETÖ davalarında sanık oldu. Çizgilerine bakınca bu sürpriz de değildi. Onlardan 7 yıl sonra Gül’ün öncülüğünde kurulan komisyondakilerin akıbeti de pek de farklı değildi. İkisini söyleyelim: 15 Temmuz darbesinin ardından Tuğgeneral Recep Ünal da Tuğgeneral Murat Yetgin de FET Ö soruşturmalarında tutuklandı. Sonra? Tüm bunların ardından askeri liseler kapatıldı, askeri hastaneler fiilen kayboldu, harp okulları Savunma Üniversitesi’ne dönüştürüldü, Genelkurmay Başkanı bakan yapılırken komutanlıklar Milli Savunma Bakanlığı’na bağlandı, Yüksek Askeri Şûra’nın yapısı değişti, Jandarma ve Sahil Güvenlik, İçişleri’ne verildi, askeri kışlalar şehrin dışına taşındı… Uzatmayalım, 13 yıldır rapor yazanların hayal bile edemeyecekleri çarçabuk uygulamaya kondu. Son olarak Hulusi Akar, kaleminin ucuyla yandaşların “çoktan seçmeli, demokratik ve profesyonel ordu” sevincine bir odun daha attı. Merak eder de 2006’da açıklanan Almanak’ta birçok asker yerden yere vurulurken, Hulusi Akar nasıl yer alıyor diye bakarsanız şu satırlarla karşılaşıyorsunuz: “26 Şubat (2005): Kara Harp Okulu Komutanı Tümgeneral Hulusi Akar, Kara Harp Okulu’nun AB ile bütünleşen kurumlardan biri olduğunu vurgulayarak, AB eğitim programlarından Sokrates Programı’na yaptıkları başvurunun kabul edildiğini bildirdi.” Biraz tuhaf… Sanki iktidar buzun üstünde ilerliyor. Cebindeki Fethullahçıları atsa da kaymaya devam ediyor. FETÖ için “aynı menzile giden farklı yollardan biri olarak gördüğümüz bu yapı” dediler ya… Biri bize “nedir şu aynı menzil” anlatsa da öğrensek.",https://www.cumhuriyet.com.tr/yazarlar/baris-terkoglu/biri-bize-su-menzili-anlatsin-1287777
Barış Terkoğlu,Flash TV’nin karartılmasının sırrı,07 Mart 2019 Perşembe,"Koltukaltınızda Dostoyevski var, Nâzım’ı ezber ettiniz, dilinizde Dadaloğlu türküleri. Ama mahallenin kabadayısı, dul Leman Abla’ya musallat olduğunda görmezden geldiniz. Hani nerede devrimciliğiniz? Tabii ki Flash TV’nin baskılar nedeniyle yayınına ara vermesinden söz ediyorum. Zulmün sıradanlaşması mı diyelim, kulakları sağır eden sessizliğin göze perde olması mı? Hadi Levent Kırca’ya “muhalif” dediniz, Sarı Bıyık’la derdiniz neydi? Zuhal Olcay’a bile hapis cezası verildi de Dilber Ay’ın mahpus programı ne vakit sakıncalı oldu? Fatih Portakal sinirinizi hoplattı da Donald Trump’a göbek attıran haber spikeri nasıl düşman oldu? Gitmesek de görmesek de 28 yıldır hayatımızda olan Flash TV, “iktidar sahiplerinin hukuk tanımaz uygulamaları, idari ve siyasi baskılar dayanılmaz bir hal aldı” diyerek yayınına ara verdi. Kısa süre önce kapısına AKP’li belediyenin dozerle dayandığını görmüştük. Ne olduğunu anlayamamıştık. ‘Kanalın başına şunu koy’ Ekranın kararmasının ardından kanalın sahibi Ömer Ziya Göktuğ ile görüştüm. Pek göz önünde olmasa da aslında onu AKP camiası tanıyor. Eski bir Milli Türk Talebe Birliği (MTTB) örgütçüsü. Kimi İslamcı, kimi ülkücü olmuş kuşağın içinden merkez sağa yakın görüşlerle çıkmış. Cuma namazına da meyhaneye de giden eski muhafazakâr kuşağın son temsilcilerinden biri. “Tayyip Bey’i İmam Hatip Lisesi’nden beri 50 yıldır tanırım” diyen Göktuğ’un Erdoğan’la arasının açılması yeni değil. Milli Görüş’teki ayrılık sürecinde Erdoğan’a uzak duran Göktuğ, “Başbakan olduktan sonraki ilk bakanlar kurulunda ‘benden uzak durmalarını’ söylemiş” diye anlatıyor ters düşmelerini. O günden beri sanki hem Ömer Ziya Göktuğ’un, hem de Flash TV’nin suyu ısınıyor. Kaçımız Ergenekon kumpasında mağdur edilen, yurdundan uzakta bir otel odasında hayata veda eden Erhan Göksel’in Gerçek Kesit programını hatırlar? Göktuğ, “Erhan Göksel’e program yaptırma dediler” diye anlatıyor sonucu. “Abdüllatif Şener’i kanala çıkarma diye uyardılar”, “Turhan Çömez’i işten at, dediler” sözleriyle devam ediyor. “Satır satır geri çektiler bizi” sözleri nasıl törpülendiklerinin özeti gibi. Ancak daha beteri var: “Kanalın başına şunu koy, diye adam gönderdiler.” Yandaş medyayı ihya eden kamu reklamları Flash TV’ye uğramamış. Bunun yerine kanalı uyaran resmi yazılar almışlar. Flash TV deyip küçümsemeyin. Kanal, pek çok kimsenin hayal edip de ulaşamadığı bir kesimin takibinde. “Dışarıdan bakınca ‘halay yapıyorsun’ diyorlar. Benim de bir izleyicim var” diyen Göktuğ, hiç de azımsanmayacak reytinglerini anlattı. Belki de asıl gücü şu sözlerde saklıydı: “Cami imamından genelev kadınlarına kadar bütün vatandaşlara yayın yapan bir kanalız. Biz Halk TV gibi CHP’lilere, Ülke TV gibi AK Partililere yayın yapmıyoruz. Biz ortalama insana yayın yapıyoruz. Bu insanlar ülkenin sessiz çoğunluğu. Herkes Flash TV’nin sıradan vatandaş üzerindeki etkisini bilir.” Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al İpler nasıl koptu Göktuğ’un anlattığına göre son dönemde ise ipleri kopartan olaylar ardı ardına gelmiş: “Bizim 2 tane haber programımız var. Sabahki iki buçuk saat filan. Bir de gece kuşağı bir saat kadar sürüyor. Bu iki yayın zaman zaman hükümeti eleştiriyor. Yıkıcı değil, objektif eleştirilerde bulunuyor. Rahatsız olmuşlar. Bizden bu iki yayının da kaldırılmasını istediler.” Ömer Ziya Göktuğ, talepleri reddettiğini anlatıyor: “Bizde editoryal bağımsızlık var. Bir harf karışmam işlerine. Onlara güvenirim. ‘Buna dokunma, şuna dokunma’ diyemem. Benden bunu söylememi beklediler.” 24 Haziran seçiminde yaşadıkları ise menzile girmelerini sağlamış. “Son Cumhurbaşkanlığı seçiminde iki adayın da mitinglerini yayımladık” diyen Göktuğ, tarafsızlığın yetmediğini şöyle aktarıyor: “Bizim binamız Bursa’da stadın karşısında. Kim orada miting yapsa ‘binaya benim resmimi as’ diye rica ediyor. Muharrem Bey’in resmini astık. Tayyip Bey’in resmini asmaya mecburmuşuz gibi yaptılar. Kızdım, son anda asmadık.” Erdoğan’ın o gün “o binayı indireceğiz” dediğini iddia eden Göktuğ; Bursa Belediyesi’nin, Cumhurbaşkanı’nın telkinleriyle, Flash TV binasını yıkmaya karar verdiğini ifade ediyor. Göktuğ’a göre deprem yönetmeliği de bahane ediliyor. 19 senedir ayakta olan bina için özel bir şirketten alınan hatalı raporla yıkım kararı alındığını söyleyen Göktuğ, hem ODTÜ’den hem Uludağ Üniversitesi’nden lehine çıkan raporları gösterdi. ODTÜ’den iki profesörün imzaladığı değerlendirmeyi aktaralım: “Yapıya ‘risklidir’ denmesinin hatalı olduğu kanaatine varılmıştır.” Yerel mahkemeler belediyenin yıkımını durdurmazken, son bir umutla istinaf mahkemesine götürülen dosya için 20 Şubat’ta Flash TV lehine karar çıktı. Ancak buna rağmen belediye ekibi kanalı yıkmaya başladı. Maklubeci başkanın ekibi Yıkımı yapan kim mi? Hani geçen günlerde Türkan Saylan’ı, Uğur Mumcu’yu, Bahriye Üçok’u, Nâzım Hikmet’i hedef alan Bursa Büyükşehir Belediyesi Başkanı. Hani şu FETÖ’nün her kurumunda fotoğrafı çıkan, maklube sofralarından el sallayan Alinur Aktaş. Sanki kurtları çakallara boğdurmaya yemin etmişler... “Gelinen noktada hukuk tanımazlık, çok açıkça hedef alma var” diyen Göktuğ, “bağımsız tarafsız yayıncılık yaptırmadılar, onurumuzu kurtarmak için ara verdik” diye anlatıyor yaptığı seçimi. “Memleket hayırlı bir yere doğru gitmiyor, bu hal iyi bir hal değil” sözleriyle ruh halini özetleyen Ömer Ziya Göktuğ’un bir de duası var: “Allah kimseyi zalimin radarına sokmasın.” Sormadan edemiyorum: Flash TV yayınından dahi korkan iktidara “güçlü” diyebilir miyiz? Bırakın Leman Ablalar özgür olsun, düğünlerde oynasın, cenazelerde helva dağıtsın!",https://www.cumhuriyet.com.tr/yazarlar/baris-terkoglu/flash-tvnin-karartilmasinin-sirri-1281383
Barış Terkoğlu,Özhaseki’nin kurtulmak istediği mazisi,14 Mart 2019 Perşembe,"AKP Sözcüsü, Mansur Yavaş’ı hedef alan kişiye “saygın işadamı” dedi ya... “Saygın” denilenin çocuk istismarından sahteciliğe bir dizi suç dosyası çıktı. Günlerce tartıştık. Aksini söylemek ne mümkün. Bizde işadamları genelde “saygın”dır. Yüksek plaza katlarından gencecik kızlar camdan düşer. İşadamı saygındır! “Milletin şeyini şey edeceğini” söyler. İşadamı saygındır! Bank Asya’da milyonları çıkar. İşadamı saygındır! “Saygın” olmadığı haller, ancak kendinden daha “saygın” olanla kavga ederse ortaya çıkar. Sahi bir zamanların o “saygın” işadamları ne yapıyor acaba? Kayseri’den kolları Pensilvanya’ya uzananlardan söz ediyorum. “Gül” gibilerdi. Sonra bülbül gibi oldular. Boydak Holding CEO’su Memduh Boydak, FETÖ’nün Melikşah Üniversitesi’nin yurdunu nasıl yaptırdıklarını söyle anlatıyordu: “Yurtdışına yapılan bir geziyle ilgili de uçakta beni dönemin belediye başkanı Mehmet Özhaseki yanına çağırdı. Bana üniversiteye yurt yapacak hayırseveri bulduğunu söyledi.” Holding’in Yöneticisi Hacı Boydak ise Pensilvanya ziyareti sorulunca mahkemede şunları söyledi: “Kayseri Büyükşehir Belediyesi’nin organize ettiği kardeş şehir Caroline ziyaretine o zamanki Büyükşehir Belediye Başkanı Mehmet Özhaseki’nin isteği ile 9 işadamı ile birlikte katıldım.” Ersin Kıranatlıoğlu, Kayseri’de oto satıcısıydı, akaryakıt istasyonları vardı. 2 Aralık 2016’da savcılığa verdiği ifadede itiraflarda bulundu. “Paralel devlet” toplantıları sorulduğunda başladı konuşmaya: “2005 veya 2006 yıllarında o dönem il imamı Mustafa Ali Gökbudak’ın talimatı ve daveti ile Boydaklar’daki toplantıya katıldım. Bu toplantıda dönemin valisi, Büyükşehir Belediye Başkanı gibi isimler vardı.” FETÖ’nün patron örgütü GESİAD’ın üyesi Fatih Şık, 22 Aralık 2016 tarihinde savcılığa girdi. Savcı Salih Kılıçdağı, katıldığı faaliyetleri sorunca konuştu: “2013 yılında Kimse Yok Mu Derneği’nin organize ettiği Mardin gezisine katıldım. Ben de kurban dağıttım. Benimle beraber Memduh Boydak, Mehmet Özhaseki, Hacı Boydak, Hamdi Kınaş gibi isimler vardı.” Kayseri 2. Ağır Ceza Mahkemesi’nde, 23 Kasım 2017 tarihli duruşmada yargılanan FETÖ hastanelerinin kurucusu Hüsamettin Keçeci’ydi. Nijerya’daki hastanenin hikâyesini o gün aktardı: “İşin içinde belediye başkanı, milletvekillerinin olduğu bir durumdur. Sen bu işin altından kalkarsın diye gönderildiğim bir durumdur.” 6 Haziran 2017 tarihli duruşmada bir iletişim operatörünün Kayseri’deki temsilcisi Mustafa Özlütürk, ekleme yaptı: “2009 ya da 2010 yılında KOSGEB destekli Kayseri işadamlarından 180 kişi belediye başkanı ve bürokratlarıyla Nijerya’ya gittik. Orada yemek verildi. Ertesi gün Mehmet Özhaseki’nin başkanlığında, Kayserili işadamları olarak buraya hastane yapılacağını para toplanması gerektiğini söylediler.” İşadamı operasyonlarında tutuklanan İsmail Rüştü Talhaoğlu, 23 Ekim 2016’da cezaevinden mahkemeye bir mektup yazdı. Özhaseki’nin çocukları ile kendi çocuklarının aynı FETÖ okulunda öğrenci olduğunu anlatan Talhaoğlu’nun “birlikte sohbet oturmasında bulunduk” ifadeleri nasıl unutulur. Mikrofonla para topladı Etkin pişmanlıktan yararlanan Kayseri Sanayi Odası Başkan Yardımcısı Nureddin Okandan 22 Eylül 2016’da verdiği ifadede meşhur ABD gezisinden şöyle bahsetti: “2011 yılında Kayseri Büyükşehir Belediyesi bünyesinde kardeş şehir projesi kapsamında ABD’ye gittik. Mehmet Özhaseki de vardı. Yarım saatliğine heyet olarak Fethullah Gülen’i ziyaret ettik.” İşadamı Orhan Topçuhasanoğlu 16 Ocak 2017 tarihinde “itirafnamem” diyerek hapishaneden yazdığı mektupta sıra Bosna’daki FETÖ ziyaretlerine gelince söze şöyle başlayacaktı: “2011 ya da 2012 yılında o dönemin Kayseri Büyükşehir Belediye Başkanı Mehmet Özhaseki kardeş şehir gezisini GESİAD’dan organize etmesini istemiş.” Devamında FETÖ okullarına gidişlerini ve orada Özhaseki’nin yaptığı konuşmayı anlatıyordu. Evindeki aramalarda kırmızı kurdele bağlanmış 1 dolarlar çıkan AKP’nin Kayseri İl Başkanı İşadamı Ömer Dengiz ise 9 Kasım 2016 tarihli ifadesinde, yaptırdığı FETÖ yurdunun hikâyesini şöyle aktaracaktı: “Haseki Başkanın teşviki ve yönlendirmesiyle Melikşah Üniversitesi’ne yurt yaptırdım. Bir nevi Haseki Başkan beni yurt yapılmasına teşvik etmiştir.” Dengiz, 11 Ocak 2017 tarihli ifadesinde ise Özhaseki öncülüğünde düzenlenen meşhur Nijerya gezisinden bir sahneyi şöyle anlatıyordu: “Gezi sırasında bir toplantı düzenlenmiş. Rahatsızlığım nedeniyle sonradan katıldım. Haseki Başkan elinde mikrofonla bir şeyler konuşuyor, yanındaki şahıs da not alıyordu. Arkadaşlara sorduğumda orada yapılacak hastane için para toplandığını öğrendim.” Kayseri’de birçok benzin istasyonu olan Suat Somyürek, FETÖ’nün Melikşah Üniversitesi’ne yaptırdığı yurttan cezaevinden yazdığı mektupta söz ediyordu: “Mehmet Özhaseki Bey’in yönlendirmesiyle Melikşah Üniversitesi ile kız yurdu yapımı için protokol yaptık.” Kayseri Ticaret Odası eski Yönetim Kurulu üyesi Hüseyin Cindoruk, verdiği ifadede belediyenin desteğini hatırlatıyordu: “2012 yılında Kayseri’de düzenlenen Türkçe Olimpiyatları’nın komitesine seçildim.(...) Ana sponsoru Kayseri Büyükşehir Belediyesi’ydi. (...) 2013 yılında da aynı şekilde Türkçe Olimpiyatları Kayseri’de yapıldı.” Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ‘FETÖ borsası’nın zıplattıkları Daha kaç işadamının ifadesini yazayım? Kayseri’de yapılan her itirafta oklar Özhaseki’yi gösterdi. O ifadelerle birçokları yargılanırken sıra Özhaseki’ye gelince “saygın” dedikleri “itibarsız” oldu. Kayseri Adliyesi önünde saatlerce bekleyen resmi plakalı araçtan mı bahsedelim, yoksa “FETÖ borsası” tartışması başlayınca yerinden zıplayan Kayseri milletvekilinden mi? Erdoğan’ın “FETÖ’yle mücadele konusunda vicdanları kanatan hususlar olduğunu duyuyorum” sözünün tam da Kayseri’ye denk gelmesi tesadüf mü? Ya “Kayseri’de işadamı operasyonlarını bir el mi durdurdu” diye sorarken, “yazılan insanları biz FETÖ’cü diye alsak, yargı onlara hemen işlem yapsa, Kayseri’de 100 tane 200 tane firma batar” diye ortaya çıkan Kayserili siyasetçi? Keşke birileri çıksa da son dönemde Kayseri’deki lüks inşaatlarda konut sahibi olanlar kimlerin akrabaları diye baksa! “Paralelcilere 1 metre arsa vermedim” diyen Özhaseki, işadamları konuştukça “O tarihe kadar bunlarla temasta olanlara ceza verilecekse, Türkiye etrafını tel örgü ile çevireceksiniz, 81 milyonu hapishaneye atacaksınız” noktasına geldi. Hepimizi kendisine ortak etti. Önce Meclis’e vekil, sonra Hükümet’e bakan, sonunda Ankara’ya başkan adayı oldu da, Kayseri’deki mazisinden uzaklaşmış oldu! Hep Mansur Yavaş’ı “saygın işadamı” ile vurdular. Özhaseki’nin sanık sandalyesindeki “saygın işadamları” izlerken ne düşünmüştür acaba?",https://www.cumhuriyet.com.tr/yazarlar/baris-terkoglu/ozhasekinin-kurtulmak-istedigi-mazisi-1293279
Barış Terkoğlu,"Hoca, al şu damadı oyundan!",18 Nisan 2019 Perşembe,"Maç akşam 7’de başladı. 9’a doğru bitti. Sinirlenip uyudunuz. Gece üçte yatakta aklınıza dolaptaki dolma düştü. Sessizce kalkıp mideye indirdiniz. Uykunuz kaçtı, televizyonun düğmesine bastınız. Neredeyse sabah olacak ama adamlar hâlâ izleyip izleyip tartışıyorlar: Golden önce faul var mı? Sarı kart mı kırmızı kart mıydı? Bir golü sabahlara kadar konuşuyoruz. Ama soğanı bile lüks eden başarısızlığı konuşamıyoruz. Berat Albayrak, Hazine ve Maliye Bakanlığı’na 10 Temmuz 2018 günü geldi. 9 ay bir hafta geçti. O gün anne rahmine düşen bebekler bugün gözlerini açtı. O gün dolar 4 lira 53 kuruştu. Bugün 5 lira 79 kuruş. Yani Türk Lirası dolar karşısında neredeyse yüzde 22 değer kaybetti. O gün Avro 5 lira 34 kuruştu. Bugün 6 lira 55 kuruş. Yani Türk Lirası Avro karşısında yüzde 16’nın üzerinde değer kaybetti. O gün borsa 99.252 puanda idi. Bugün 95.191 puana düştü. Gecelik faiz o gün yüzde 16.28’di. Bugün yüzde 23.06 oldu. O ay işsizlik devletin resmi rakamlarına göre yüzde 10.8’di. Birkaç gün önce açıklanan ocak ayı işsizliği yüzde 14.7. Bu, resmen bir milyon civarında insanın daha bu sürede işsiz kalması anlamına geliyor. Gerçek rakamın bunun çok daha üzerinde olduğunu biliyoruz. Ekonomi küçüldükçe küçülüyor 2017 yılında ekonomi yüzde 7.4 büyüdü. Berat Albayrak’ın bakan olduğu yılın sonunda büyüme yüzde 2.6’ya düştü. 2018 yılında Albayrak öncesi ile sonrası arasındaki farkı şöyle anlatalım: Albayrak göreve gelmeden önce, yani 2018 yılının ikinci çeyreğinde ekonomi yüzde 5.2 büyüdü. Albayrak’ın görev yaptığı 2018’in son çeyreğinde ekonomi yüzde 3 daraldı. Türk ekonomisi en son darbe girişiminin yaşandığı 2016 yılının üçüncü çeyreğinde yüzde 1.3 küçülmüştü. Yani Albayrak, büyüyen bir ekonomiyi yere çaktı. Tahminlere göre bu yıl ekonomi yüzde 2 buçuk daha küçülecek. Albayrak yoksullaştırıyor 2017 yılında kişi başına düşen milli gelir (GSYİH) 10 bin 537 dolardı. Berat Albayrak’ın yönetiminde 2018 yılını 9346 dolar ile kapattık. Bu yılın sonunda iyimser tahminle 8 bin 500 dolar civarına düşürecek. Yani yoksullaştık, yoksullaşmaya devam ediyoruz. Albayrak öncesinde yani 2018’in ilk 6 ayında enflasyon yüzde 9.17 idi. 2018 sonunda resmi rakamlara inanırsanız 20.3 oldu. Bu yıl da çok farklı olmayacak. Berat Albayrak seçildiği gün İstanbul Hali’nde en düşük kuru soğan 3 lira, patates 2 lira, domates 2 liraydı. Bugün aynı halde en düşük kuru soğan 6 lira, patates 5 lira, domates 5 lira. Halkın sofrasına her şey yüzde 100’ü aşacak şekilde gelmiş. Berat Albayrak göreve geldiği gün asgari ücretli bir aylık maaşıyla halden 534 kilo kuru soğan alıyordu. Bugün aynı halden 337 kilo kuru soğan alıyor. Hafif ticari araçlar Otobid'de. Otobid Damat beceremiyor Uzatmayalım... Ekonomi özünde basit bir üretim ve paylaşım meselesidir. Bütün karmaşık ilişkilerin temelidir. Sokaktaki adamın hayatıdır. Kimi zaman kalabalık rakamlarla, kimi zaman televizyonda akan alt yazılarla, kimi de kasıtlı olarak anlaşılmaz hale getiriliyor. Albayrak öncesi ve sonrası... Yukarıdaki tablo tek bir şey söylüyor: Berat Albayrak beceremiyor. Futbol oynasa 5. dakikada oyundan alınırdı. Teknik direktör kayınpederi olup da oyunda tutsa, hakem ilk yarıda kırmızı kartla atardı. Ama futbol maçını sabaha kadar tartıştığımız ülkede, “kral çıplak” diyemiyoruz. Çünkü Sabah da, Hürriyet de, Anadolu Ajansı da, TRT de, CNN Türk de, A Haber de aynı sülalenin himayesinde yönetiliyor. Dün “Trump mesajlarıyla ekonomimizi berbat etti” diyorlardı. Şimdi yatılı okul dolabında iskambil kâğıdı yakalanmış liseli mahcubiyetiyle Trump’ın karşısındaki iskemlede oturan Albayrak’ın fotoğrafını, “tarihi görüşme” diye servis ediyorlar. Dün “küresel sermaye Türkiye’ye operasyon yapıyor” diyorlardı. Şimdi Türkiye’de manipülasyondan soruşturulan JP Morgan’a Albayrak’ın “ne olur gelin” sunumunu tek çözüm olarak açıklıyorlar. Die Welt, Politico, Reuters... Albayrak’ın ikna etmeye çalıştığı yabancılardan okuyoruz. Onu dinleyenler ya “saçma bir gösteri” ya da “kendini yatırımcılara rezil etti” yorumunu yapıyor. Hazine ve Maliye bürokrasisini dışlayarak, bakanlığın içine doldurduğu “Pelikan yoldaşları” ile ekonomiyi yönetmeye çalışıyor. Hazine bürokrasisine “bu sunumları kim hazırlıyor” diye sorun. Çoğunlukla “biz de basından okuyoruz” yanıtını alıyorsunuz. Yabancı danışmanlık şirketlerinin adı havalarda uçuşuyor. Bağımsızlığımızın ana meselesi olan Türk ekonomisi Damat Bey’in oyuncağı olmayacak kadar kıymetlidir. “O dolmayı keşke yemeseydim” diyorsanız televizyondaki bağırtıya değil, tribünlerden yükselen uğultuya kulak kabartın: Hoca, al şu damadı oyundan!",https://www.cumhuriyet.com.tr/yazarlar/baris-terkoglu/hoca-al-su-damadi-oyundan-1351001
Barış Terkoğlu,Komando İbrahim’in acıklı öyküsü,08 Nisan 2019 Pazartesi,"İbrahim Karagül’ü kıskanıyor muyum? Evet. “Nesini” diyorlar, “saçlarını” diyorum. Baba nasihati, müdür yasağı, mahalle baskısı, kellik korkusu derken o treni kaçırdık. İsmet Özel’in “matarasındaki tuzlu su”yduk. Başımız açık kaldı. Saçlarımızı ortadan ikiye ayırdık. Kimin ülkesinden geçsek şakaklarımızdaki dövmeler bizi ele verdi. İnsanın saçlarının uzaması hürriyettir. Otoriteye başkaldırıdır. Balyoz kumpasının ardından ziyarete gittiğim komutanların birçoğu saç uzatmıştı. Çekincemi yenip sorduğumda, aynı şeyi duyuyordum. Neredeyse 40 yıl taşıdıkları üniforma üstlerinden çıkarılınca saçları serbest kalmıştı. Kutsal kitaplara bile uzanır... Leonard Cohen’den dinlerken sevgilinin gözüne bakarak söyleriz: Hallelujah. “Seni bir sandalyeye bağladı, tacını kırdı, saçlarını kesti ve dudaklarından yakarışı aldı” sözleri ne anlatıyor? Bir şarkının içine “Samson ve Delilah”ın Tevrat’a ve İncil’e giren hikâyesi sığmış. Güzel Delilah, bütün gücünü saçlarına borçlu Samson’u aşkıyla kandırmış. Örgülü saçlarını kesmiş ve onu esir etmiş. “Hallelujah” ya da “elhamdülillah”, Samson’un yakarışıdır. Uzun saç, kudretin ve baş eğmezliğin de sembolüdür. Samson Karagül’den Komando İbrahim’e Yeni Şafak’ı yöneten İbrahim Karagül geçen hafta “31 Mart darbesi” dedi ya. Belediye başkanı değişirse köprünün iş makineleriyle kesilip iktidarın devrileceğini söyledi ya. AKP dışında oy verenleri neredeyse “örgüte yardım ve yataklık eden” durumuna getirdi ya. Türk Dil Kurumu’nun 6 yıl önce “darbe” tanımına “demokratik yollardan yararlanarak” ifadesini soktuğunu görmüştüm. Yine de “bu kadar da olmaz” dedim. Sadece ben değil. Eski arkadaşlarıyla konuştum. Bir zamanlar birlikte mücadele ettikleri “İbrahim”i tanıyamıyorlardı. Bir zamanlar otoriteyi sorgulayan sol esintili İslamcı dergiler çıkarmışlardı. Kimisi de Afganistan’da ya da Irak’ta AKP politikalarını Karagül’le birlikte yerden yere vurmuştu. Hrant Dink’le Nihat Genç’in, Ertuğrul Günay’la Fikret Başkaya’nın yan yana geldiği Doğu Toplantıları’nı hatırlayanlar da vardı. Çorlulu Ali Paşa Medresesi’nin taburesindeki o yokluk günleri, yerini makam arabasının penceresinden hayata bakmaya bırakınca neler olmadı ki? Uçağa binip Rusları da vurdu, tankla Şam’a da girdi. Amerika’ya füze de salladı, Mısır’a gemilerle de savaş açtı. Kâbe’ye savunma siperleri de kazdı, sınır boylarına birlikleri de gönderdi. Samson’un Filistin’i yerle bir ettiğini biliyorduk da Karagül’ün ülkenin yarısına açtığı savaş sizce de fazla olmadı mı? Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Albayrak’ın İstanbul işleri Şimdi ne Tanrı ne din ne de yıkmak istedikleri Cumhuriyet. Tek yıkılmaz tabuları var: Patron ve parası. Gazetelerinde herkesi eleştirebilirsiniz. İşverenler aleyhindeki fısıltınıza işaret parmaklarıyla sus işareti yaparlar. Nereye gitti Yeşilçam’ın yoksul evlerden yeşeren filmleri. Şimdi onların televizyon dizilerinde, saray evlerdeki topuk seslerinin yankısından konuşulan replikleri duyamıyoruz. Karagül, girdiği son İstanbul savaşının sahibini, Yeni Şafak’ın patronu Albayrak Grubu’nu yazabilir mi? Aldıkları İstanbul metro ihalesini anlatabilir mi? Yasalar delinerek bir seçim öncesi damatlarına verilen VIP otobüs ihalesini irdeleyebilir mi? İSKİ’nin ve İGDAŞ’ın sayaç okuma işlerinden, belediyenin araç kiralama ihalelerinden söz edebilir mi? 169 villalık Hilal Konakları’ndan ya da 121 villalık Başakşehir Villaları’ndan bahsedebilir mi? Halkalı’daki Güneş Park ya da Esenler’deki Kemer Park... Binlerce konutluk inşaat projelerinin maliyetini hatırlatabilir mi? Bayrampaşa Ticaret Merkezi ya da İETT Ayazağa Garajı inşaatını? İstanbul’da katlı otopark ihaleleri alıyorlar, hastaneler inşa ediyorlar. Belediyenin reklamlarını kapıyor, binlerce gazetelerini satıyorlar. Albayraklar’ın kırık dökük bir otobüsle başlayıp holdinge uzayan hikâyeleri hep İstanbul Belediyesi ile kesişiyor. Belediye yolsuzluklarında “olağan şüpheli” oluyorlar. Mustafa Albayrak, 2001 yılında, yani AKP iktidarda bile değilken DGM’de verdiği ifadede ne demişti: ‘‘1994 yılından bu yana Büyükşehir Belediyesi’nden 33 ihale aldım.” Sonraki yılları siz düşünün. Sadece damatlarının, bir yılda, bir şirketiyle, belediyeden 250 milyonluk ihale topladığını biliyoruz. Gülen’in Yeni Şafak’taki fedaileri 15 Temmuz’un ardından “Fethullah Gülen Hocaefendi’nin Fıkhını Anlamak” isimli kitabını savcılara anlatan yazar Yeni Şafak’ta. Pensilvanya’ya el öpmeye giden öbürü de Yeni Şafak’ta. FETÖ’nün Gazeteciler ve Yazarlar Vakfı yöneticisi de Yeni Şafak’ın kalemi. Ama 31 Mart’ta sandığa gidenler terörist, öyle mi? Ülkemizin her fikirden yurttaşının emperyalizmi sorgulamasından, bağımsız bir ülke istemesinden mutlu oluruz. Ama Albayrak’ın ihaleleri vatan değildir. Albayrak’ın otobüsleri ordu değildir. Samson girdiği savaşın sonunda kendisiyle birlikte herkesi yok etmişti. Keşke İbrahim Karagül patronunun kapısını çalsa. “Sizin ihalelerinizin fedailiği için taşıdığım bu komando kıyafeti bana artık dar geliyor” dese. Kapıyı çekip çıkarken masanın üzerine de bir tutam saç bıraksa. İpek takım elbiselerinden, lüks arabalardan, deri koltuklardan başka kaybedeceği bir şey yok. Kazanacağı bir dünya var.",https://www.cumhuriyet.com.tr/yazarlar/baris-terkoglu/komando-ibrahimin-acikli-oykusu-1334621
Barış Terkoğlu,Erdoğan’ın ‘iş takipçileri’,04 Mart 2019 Pazartesi,"Milli Eğitim Bakanı hangi partili? Sağlık Bakanı’nın adı ne? Farkında mısınız? Bu sorulara eskiden bir çırpıda yanıt verirdik. Şimdi daha mı zorlaştı?  Şubat ayının sekiziydi. Cumhurbaşkanı ilk seçim mitingini Sivas’ta yapıyordu. Ankara-Sivas hızlı tren hattını anlatırken bir anda durdu. Alışık olmadığımız şu sözü söyledi: “Ulaştırma Bakanı da burada. İşi takip etmez, bitirmezse eyvallah, güle güle.” Tesadüfen söylenmiş değil... Geçen haziran ayında yeni devlet sistemini anlatırken “patenti bana ait, bundan dolayı eleştiri aldım, adeta anonim şirket gibi devleti yönetme kabiliyeti...” demişti. İlk de değil... Darbe girişimi de yeni devlet nizamı da ortaya çıkmamışken, 2015 yılının mart ayında, “bir anonim şirket nasıl yönetiliyorsa, Türkiye de öyle yönetilmelidir” demiş ve herkesi şaşırtmıştı. Erdoğan’ın herkesin gözü önünde bakanını “bitirmezse eyvallah” diye fırçalaması, bakanına bir tür “iş takibi” görevi vermesi, yeni sistemin göremediğimiz protokol düzeni olabilir mi? Bakanlıkta bürokrat avı Hepimiz merak ettik. Acaba bu sözleri duyan Bakan Cahit Turhan ne yaptı? Öğrendiğimize göre mitingden sonra uçakta Cumhurbaşkanı’nın yanına gitti. Sahiden işler aksıyordu. Üstelik aksayanlar hızlı trenden ibaret değildi. Ulaştırma Bakanı, her şirket müdürünün yaptığı gibi, topu altındaki bürokratlara attı. Kendisini çalıştırmadıklarını anlattı. Cumhurbaşkanı da şikâyet etmek yerine bürokratlarını değiştirmesini söyledi. Ne zaman adım atmaya kalksa Binali Yıldırım’ın şekillendirdiği bürokrasiden döndüğünü söyleyen Bakan Turhan’a, Erdoğan kendi kefaletini hatırlattı. 5 gün sonra Devlet Hava Meydanları İşletmeleri (DHMİ) Genel Müdürü Funda Ocak’ın emekli edildiğini öğrendik. Altyapı Yatırımları Genel Müdürü Erol Çıtak, TCDD Genel Müdürü İsa Apaydın, TCDD Taşımacılık Genel Müdürü Veysi Kurt, Kıyı Emniyeti Genel Müdürü Hızır Reis Deniz görevine son verilen diğer bürokratlardı. Listeyi uzatmayalım. Bir hafta içinde aşağıya doğru gidildikçe çok sayıda bürokrat görevinden oldu. Hatta PTT Genel Müdürü Kenan Bozgeyik’in de görevden alındığı haberi önce duyuldu, sonra yalanlandı. Bir şeyler olmuş, direkten dönmüştü. Biz Binali Yıldırım’ın giderayak Meclis’teki garsonunu müşavir yapmasını konuşurken, Yıldırım’ın elinin değdiği bakanlıkta yaşananları konuşamadık. Bu sadece bir bakanlıkta yaşananlar. İçişleri ya da Adalet gibi eski düzeniyle devam edenler hariç, bugünlerde hangi bakanlıkla konuşsanız size aynı hikâyeyi anlatıyor. Erdoğan’ın şirket müdürü olarak atadığı bakanlar ile Türkiye’nin her şeye rağmen köklü bürokrasi geleneği birbiriyle karşı karşıya geliyor. Herhangi bir siyasi sorumluluğu olmayan, transfer edilmiş bakanların sözleri, siyasetçiler ile yaşamaya alışmış bürokratlar tarafından göz ardı ediliyor. Birkaç yıl önce hükümet medyasında “18 yılda devlete maaşının 16 bin katını kazandırdı” diyerek övülen DHMİ Genel Müdürü gibi bürokratlar nihayetinde sahayı terk etmek zorunda kalıyor. Kimi zaman bürokratlar ile bakanların ters köşe olması Saray’a kadar taşınıyor. Erdoğan’dan başka tutunacak dalları olmayan atanmış bakanlar, Cumhurbaşkanı’nın arkalarında durarak “tekrar şans vermesiyle” yoluna devam ediyor. Kimi yandaş gazetelerde Kültür Bakanı’na ya da Aile Bakanı’na yapılan örtülü ya da açık eleştirileri okuyor musunuz? Saray’la sorunlarına çare bulamayan bürokratlar için gazetelere yapılan şikâyetler, bakanların ömrünü kısaltmak için bir yol oluyor. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ‘Siyaset lazımsa Erdoğan yapar’ Bakanlarla ilgili dikkat çeken bir başka ayrıntı daha var. Muğla Milas’ta CHP’den AKP’ye geçen Barış Saylak’ın Erdoğan’la sosyal medyaya düşen bol “Reisim” dediği konuşmasını izlediniz mi? Erdoğan’dan seçim kampanyası için Kültür Bakanı’nı Milas’a göndermesini istiyordu. Bu kez UNESCO Dünya Geçici Miras Listesi’ne giren Hekatomnos Anıt Mezarı’nı açığa çıkarma çalışmaları yarım kalmıştı. Bakan’ın ziyaret edip “bitireceğiz” demesini arzuluyordu. Erdoğan teklifi reddetti. “Onlar seçim kampanyasına katılamazlar, dışarıdan oldukları için seçim kampanyasına katılma şansları yok” diyerek CEO bakanların AKP’nin seçim işlerine karışmadığını anlattı. Sahiden AKP’li olanlar hariç bakanlar seçim çalışmalarında görünmüyordu. Erdoğan’ın söylediği gibi onların işi “iş takibi”ydi. Sadece bakanlar mı? Belki de sokaklarda artık parti bayrakları görmüyor olmamız tesadüf değil. Türkiye’nin herhangi bir metropolünde dolaşın, ay sonunda seçim olduğunu anlayamıyorsunuz. Birkaç yıl önce “Cumhurbaşkanı partili olmamalı”yı tartışıyorduk. Erdoğan, 24 Haziran seçimleriyle kurduğu yeni düzende “partili olma”nın da ötesine geçti. Neredeyse siyaset yapma hakkını tümüyle kendi elinde topladı. Erdoğan’ın düzenlediği seçim mitingleri olmasa AKP’de bile seçim heyecanı yok. Kimi tabelalarda gördüğümüz seçim afişlerinde bile artık siyasi parti logosu göremiyoruz. “Bu ülkeye siyaset lazımsa onu da Cumhurbaşkanı yapar” düzenindeyiz. Üstelik muhalif kimi partiler de bu düzene uyarak siyaseti sokaktan, halktan koparıyor. Unutmayın, bitmeyen inşaatların da, bürokrasiyi kurallı bir düzene kavuşturmanın da çözümü başka bir siyasette ama kesinlikle siyasette.",https://www.cumhuriyet.com.tr/yazarlar/baris-terkoglu/erdoganin-is-takipcileri-1276165
Barış Terkoğlu,Davutoğlu’nun genel merkezi,28 Şubat 2019 Perşembe,"Siz de mi bekliyorsunuz? Bugünlerde tanıdığım herkes Godot’yu bekler gibi yeni partiyi bekliyor. Adı belli değil, logosu çizilmemiş, kurucuları da ortada yok. Tek bildiğimiz, Erdoğan’ın eski yol arkadaşları kuracak. Birden fazla merkez çalışıyor. Bir ucunda Ahmet Davutoğlu öbür uçta Abdullah Gül var. Birkaç gün önce “Yeni Parti” adıyla bir internet sitesi ortaya çıktı. “Yoksa geldi mi” dedik. “Olağan şüpheliler” ile konuştuk. Meğer yanlış alarmmış. Gizli bir el “Yeni Parti”nin internet sitesini piyasaya sürerken, ilan edilen manifestoyu ne Gülcüler ne Davutoğlucular sahiplendi. Salı akşamı Erdoğan, “Bu ayrılanlarla bir daha beraber yol yürümek mümkün değil” diyerek Gülcülerin de Davutoğlucuların da artık AKP’de yeri olmadığını söylemiş oldu. “AKP içinde mi denge kuracaklar yoksa yeni bir yol mu açacaklar” diye tartışılıyordu. Erdoğan, konuşmasıyla ilk ihtimali tamamen ortadan kaldırdı. Abdullah Gül, birlikte anıldığı Ali Babacan ile birlikte süreci sessiz ve derinden yürütüyor. Görüştüğü siyasetçilerin sırdaşlarından Gül’ün yeni bir harekete alan açtığını öğreniyoruz. Davutoğlu ise şaşırtıcı derecede daha açıktan oynuyor. Henüz “parti” demeseler de görüştüğüm destekçileri çalışmalarını gizlemiyorlar. “Hoca” dedikleri Davutoğlu, AKP’nin geldiği noktadan rahatsız olan küskünleri çevresinde topluyor. İşte bu noktada dikkat çeken bir ayrıntı var. ABD’de başlayan tartışma Davutoğlu, 9 Şubat Cumartesi günü Ankara’da bir konferans verdi. Bu, sıradan bir konuşma değildi. Önce “Ankara’nın manevi başkenti” saydığı Hacıbayram Camii’nde öğle namazı kıldı. Kendisine ilgi gösteren kalabalığı selamladı. Yürüyerek konferans vereceği salona geçti. En ön sıralarda eski AKP’lilerden oluşan bir protokol vardı. Kürsüye “Sayın Başbakanımız” diye çağrıldı. Konferansın başlığı “Sistemik Deprem: Ulusal, Bölgesel ve Küresel Bunalım” idi. Tesadüf değil. 2016 sonunda, Trump’ın iktidara gelmesinin ardından, ABD’de liberallerin başlattığı “nereye gidiyoruz” tartışmasına Ahmet Davutoğlu da katılmıştı. Seçimden birkaç ay sonra California Üniversitesi’nin dergisine bu konuda bir makale yazdı. Ardından makaleyi genişleten Davutoğlu, konuyu bir kitaba dönüştürdü. Kitap, önümüzdeki dönemde Cambridge Yayınları’ndan İngilizce olarak çıkacak. Türkçeye de çevrilecek. Davutoğlu ABD’de başlattığı tartışmayı böylece Türkiye’ye taşıyacak. 95 dakikalık konuşmayı izledim. Davutoğlu, görevi bırakması sonrasındaki AKP politikalarını sistematik şekilde eleştirdi. “Son dönemde düşünce hayatının sığlığı” ifadesini de kullandı, “baskının olduğu her yerde ikili tipler çıkar” sözleriyle gönderme de yaptı. Türkiye’deki baskı ortamını ABD’deki dönüşüm ile açıkladı. Sanki Trump’ın ya da Putin’in politikalarını eleştirirken Erdoğan’ın son yıllarına gönderme yapıyordu. Başbakanlığı bıraktığında enflasyonun yüzde 3 olduğunu söyleyerek, ekonomideki kırılmayı bile “herkesin kaybettiği” politik dönüşümle açıkladı. “Liyakatın yerini nepotizmin (kayırmacılık) aldığı bir yerde herhangi bir düzen kurmak mümkün değildir” dediği anlarda kızgın görünüyordu. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet ‘Reisçiler’in parmağı o vakfı gösteriyor Tam da “neler oluyor” diye düşünürken, “Reisçi”lerin uyarılarını duydum. “Davutoğlu’nun konuştuğu yeri gördünüz mü” diye soruyorlardı. Davutoğlu, Ankara’da Araştırma ve Kültür Vakfı’nda konuşmuştu. İlk değil, 25 yıl önce pek tanınmazken de aynı vakfın Trabzon şubesinde konuştuğunu kendisi anlatı. Vakıf, bugün “Yeniden Milli Mücadele” diye bilinen ve 60’ların sonlarındaki “Mücadele Birliği”nden süzülüp gelen grubun merkeziydi. Daha da ilginci var. Bu vakfı destekleyen kişi, Ankara’da herkesin bildiği gibi Melih Gökçek. Hatta vakfın kritik isimleri arasında Gökçek’in bürokratları da var. Sürpriz değil. Zira Gökçek de “Mücadele Birliği” ekibinden geliyor. Davutoğlu’nun çıkış yaptığı günlerde, AKP camiasının çok konuştuğu, elden ele dolaşan bir yazı var. Kaleme alan, bir dönem Başbakanlık’ta Davutoğlu ile birlikte çalışan Ömür Çelikdönmez. Davutoğlu’nun çocuk yaşlarda “Mücadele Birliği” ile tanışmasını anlatan yazı, sonrasında da bu yapıyla ilişkisini sorguluyor. Davutoğlu’nun 28 Şubat’a rağmen Harp Akademileri’nde ders veriyor olmasını bile, devlet ve askerle her zaman iyi ilişkilere sahip olan yapılanmaya bağlıyor. Sözünü ettiğim makale, devletin zirvesinde yolu “Mücadele Birliği”nden geçenlerin fotoğrafını veriyor. Verdiği isimlerden (Hakan Fidan hariç) çoğunluk bugün Erdoğan’ın çevresinde pek de görünmeyen kişiler. Buraya uzun bir isim listesi bırakarak sizi yormayayım. Geçtiğimiz günlerde, muhalif sözler söyleyince Erenköy Cemaati’nin yayınlarından kovulan Davutoğlu’na yakın yazar Ahmet Taşgetiren’in bile bir zamanlar yolunun Mücadele Birliği ile kesiştiği hatırlanırsa karşımıza karmaşık bir mazi çıkıyor. Söylenti öyle yayıldı ki; vakıf, Davutoğlu’nun partisiyle ilgisi olmadığını anlatan bir açıklama yapmak zorunda kaldı. “Mazi arkeolojisi yaparak gündem oluşturmanın herhangi bir anlamı ve yararı yoktur” diyerek de “Yeniden Milli Mücadele” tartışmalarından uzak durmak istediğini gösterdi. Nihayetinde “gelmez” denilen Godot bu kez galiba geliyor. Öyle anlaşılıyor ki Erdoğan, tüm hamleleriyle Davutoğlu Partisi’ni erken doğuma zorlarken, Davutoğlu kendi yolunu sabırla örüyor. Trump karşıtı ABD demokratlarından İslamcı İHH’ye, liberal yazarlardan kimi tarikatlara uzanan şaşırtıcı bir ağ Erdoğan’ın karşısına çıkmaya hazırlanıyor. 31 Mart seçimlerine giremeyeceğine, 4 yıl da gündemde seçim olmadığına göre yeni partinin ufkunda ne var acaba?",https://www.cumhuriyet.com.tr/yazarlar/baris-terkoglu/davutoglunun-genel-merkezi-1269835
Barış Terkoğlu,Soros’un fedaisi,25 Şubat 2019 Pazartesi,"Bazı soruların yanıtını belki de hiç bilemeyeceğiz. Yine de sormayalım mı? Bu yazıyı hazırlarken hükümete yakın medya “Sorosçulara Ağır Müebbet” başlıklı haberini veriyordu. Osman Kavala ve 15 sanık hakkında müebbet hapis istendiği anlatılıyordu. 657 sayfalık iddianameye henüz ulaşamadım. Ama masamın üstünde bekleyen “Geriye Bakmak Yok” isimli 617 sayfalık kitabı okumaya başladım. Can Paker’in anlattığı Fatih Vural’ın yazdığı biyografi pek bir ilginç görünüyordu. Özgeçmişe bakarsanız Fatih Vural, gazeteciliği FETÖ’nün Zaman gazetesinde öğrenmiş. 2001-2012 arası bu gazetede çalıştıktan sonra Türkiye gazetesinin özel haber servisine transfer olmuş (Sahi FETÖ’den yetişenler neden hep “bazı gazeteler”de “bazı görevler”e gider). Nedense internetteki arşivi uçup gitmiş. Kitaptaki bolca “Hocaefendi” geçen satırları, FETÖ kumpaslarının ballandırılarak anlatıldığı ifadeleri okumasam Fatih Vural’ın düşünce dünyasını öğrenemeyecektim. Bugün kendisi nerede bilemiyorum! Tabii asıl konu Can Paker. Tanımayanlar için söyleyeyim, Soros’un fonladığı Açık Toplum Vakfı’nın yakın döneme kadar yönetim kurulu başkanıydı. TSK ile verdiği kavgadan hatırladığımız ve yine Soros destekli olan TESEV’in başındaki kişi de oydu. Soros’u Türkiye’ye taşıyan Can Paker Kavala’ya hep “Kızıl Soros” diyorlar. Oysa anılarında anlattığına göre Paker, Soros’la daha bir içli dışlı. Soros, Türkiye’ye geldiğinde Paker’in evinde ağırlanıyor. Paker, Soros’un doğum gününde, dünyanın öbür ucundan kalkıp giden özel davetlilerden oluyor. Hatta kitaptan aktararak şunu söyleyeyim, Paker Soros’u Türkiye’ye taşıyan adam: “Can Paker 1999 yılında tanıştığı George Soros’la 2001 yılında ortak hareket etme kararı aldı.(…) 2001 yılında TESEV’e destek vermeye başlayan George Soros, Can Paker’den Türkiye’de Açık Toplum Enstitüsü’nü kurarak başına geçmesini istemişti. İshak Alaton ve Osman Kavala da bu süreçte Paker’in yanında yer aldı.” Buraya sığdıramayız. Solcu geçmişine rağmen Nurculuğa duyduğu sempatiyi de, Hrant Dink’in yazdığı kitabı “fazla duygusal” diyerek TESEV’in nasıl geri çevirdiğini de anlatacak yerimiz yok. Ancak Paker’in, Türkiye’de Soros’un fedailiğini yaptığını söyleyebilirim. Zira, “turuncu devrimler”in mimarı Soros’a ne zaman şüpheyle bakılsa Paker ortaya çıkıyor, şüphelenenleri paranoya ile suçluyor. “George Soros’un kendisi dünyadaki kalburüstü demokrat entelektüellerden birisi. Benim altına imza atmayacağım şeyi çok az” diyen Paker, “insanın kafasındaki bir fikir için bunları yaptığına kimseyi inandıramıyorsun Türkiye’de. ‘Kim bilir ne vardır’ diyorlar. Yok, ben görüyorum adamı” ifadelerini kullanıyor. Açık Toplum’da Balyoz kavgası Kitapta “Can Paker demek askere karşı demek” tekerlemesiyle kendisini tanıtan Paker, Açık Toplum Vakfı ve TESEV eliyle 2000’li yıllar boyunca TSK’yi tırpanlama operasyonlarına girişiyor. Hatırlayın, 2005 yılında TESEV, Polis Akademisi’nden bazı hocaların da katkısıyla TSK’yi hedef alan bir Almanak yayımlamış, dönemin Genelkurmay Başkanı Yaşar Büyükanıt bu çalışmaya sert yanıt vermişti. Ancak benim asıl merak ettiğim, Açık Toplum Vakfı’ndaki kırılmanın nasıl yaşandığıydı. Zira, kendi aktardığına göre Paker’in vakıf yönetimini bırakmasının nedeni Balyoz kumpası. Hayır, yanlış anlamayın! Paker, FETÖ’nün Balyoz kumpasına karşı çıkmıyor. Aksine, destek veriyor. Şöyle anlatalım: Balyoz kumpasında 1 numaralı hedef olan Çetin Doğan’ın damadı Dani Rodrik, FETÖ’nün tezgâhını binlerce delille anlatınca vakıf sallanmaya başlıyor. Devamını Paker’den dinleyelim: “Akşam yemek yerken Hakan bana, ‘Silivri’de büyük haksızlıklar oluyor. Siz bugüne kadar AK Parti’ye çok prim verdiniz’ dedi. Sonra da ‘Ben Çetin Doğan’ın damadı Dani Rodrik’le temas halindeyim. Çetin Doğan mağdur oluyor. Dani Rodrik de bunu ispat ediyor. Biz de bu işe girelim’ dedi.” Paker’in “Hakan” diye bahsettiği, sözünü ettiğimiz iddianamedeki bir başka sanık olan Hakan Altınay. AKP’nin FETÖ’ye “ne istediyse verdiği” 2010 yılında o gün başlayan tartışmanın sonunda Can Paker, vakıftaki görevini bırakıyor. Kitapta, yaşanan kırılma “Can Paker’e Balyoz Darbesi” ifadeleriyle özetleniyor. Osman Kavala ve Hakan Altınay, Balyoz kumpasını anlatması için Dani Rodrik’in konuşmacı olduğu bir toplantı düzenlerken, söz konusu toplantı Paker’in de aralarında olduğu Gülen destekçilerini rahatsız ediyor. Can Paker Pensilvanya yolunda Kitabın sonunda teşekkür bölümündeki bir isim dikkatimi çekti: Şerif Ali Tekalan. Firardaki FETÖ imamlarından biri olan, hatta Gülen’in vârisi olarak gösterilen Tekalan’a, “Can Paker kitabı”nda neden teşekkür edilir? 2013 yılında çıkan kitabın yazarı Fatih Vural’dan dinleyelim: “Pazar günkü telefon konuşmasını yaptığımız sırada, Can Paker yol hazırlığı yapmakta, bavulunu toplamaktaydı. Pensilvanya’ya gidecek, Fethullah Gülen Hocaefendi’yle görüşecekti. Davet, aylar öncesinden Fatih Üniversitesi Rektörü Şerif Ali Tekalan’dan gelmişti.” Tekalan ve Paker, Pensilvanya’ya 3 günlük bir ziyaret yapıyor. Paker, övgülere boğduğu “Hocaefendisi” için, “Kimse geldiği yere boşuna gelmiyor. Çok büyük mesafe katetmiş. Tam bir lider. Liderden öte!” sözlerini layık görüyor. “Tayyip Bey’i beğendiğini fark ettim” diyen Paker’in “Emniyet’te ve yargıda karşı karşıya gelmeleri için ‘olur böyle şeyler’ anlamında bir cümle kullandı” ifadelerinden sohbetin bayağı ileri gittiğini anlıyoruz. Bir ‘Şerif Ali Tekalan temennisi’ mi? Paker, Pensilvanya ziyareti notlarını “Allah uzun ömür versin, Fethullah Hoca’dan sonra da hareketin devam edeceğini düşünüyorum” sözleriyle noktalıyor. Gülen’in teşekkür hediyelerini kendisinden aktaralım: “Üzerinde Fethullah Gülen yazan TISSOT marka bir saat, 40 kokudan kendi yaptığı bir koku, bir de namaz takkesi hediye etti.” Ne tuhaf, Soros’u Türkiye’ye getiren Paker’in adı bugün hep iktidarın derinliklerinde geçiyor. FETÖ kumpaslarına karşı çıktıkları için kavga ettiği eski yol arkadaşları ise yakında yargılanacak. Bu çelişkinin sebebi (kitabında anlattığı gibi) Cumhurbaşkanı’nın ona “ağabey” demesi mi? Paker’in Soros fonuyla yazdırdığı asker karşıtı raporlara en büyük desteği AKP iktidarından aldığını söylemesi mi? Yoksa daha derinde bilmediğimiz bir “el” mi var? Benim merak ettiğim ise Paker o saati halen takıyor mu, Gülen kokusunu sürüyor mu, takkeyi başına geçirip yine FETÖ için dua ediyor mu? “Geriye bakmak yok” diyor da yine de sormayalım mı?",https://www.cumhuriyet.com.tr/yazarlar/baris-terkoglu/sorosun-fedaisi-1264615
Barış Terkoğlu,Şu F tipi İslamcılar,18 Mart 2019 Pazartesi,"Gömleğin ilk düğmesini yanlış mı ilikliyoruz? Sonunda hatamız boğazımıza dayansa bile hâlâ akıllanmıyor muyuz? FETÖ ile mücadelenin miladını iktidar belirledi! Onlara göre 17-25 Aralık’tı. Örgütün, AKP ile resmen karşı karşıya geldiği gündü. Haliyle, “paralel devlet”in yurttaşlara karşı işlediği suçlar değil, “AKP’nin meselesi” davanın kendisi haline geldi. Bakın, bugün bir yandaşın FETÖ saflarında işlediği günahları karşısına çıkarın, yanıtı hazır: “Ama bu 17-25 Aralık’tan önceydi!” Farkında mısınız, Hrant Dink’in katliyle hesaplaşma ya da Ergenekon kumpasının nihayete erdirilmesi bir türlü bitmiyor. MİT TIR’larını durdurarak iktidarın moralini bozanların yakasına yapışılıyor da Balyoz’da yüzlerce subayı bir günde boğazlayanların defteri dürülemiyor. Makamında yaka paça derdest edilen İlhan Cihaner, Tahşiye davasının istisnai hızla bitirilmesini “AKP’nin kendisinin doğrudan içinde olmadığı bir tek dava” diyerek açıklıyor. Nisan 2009’da neler oldu? Bugün, Cumhuriyet gazetesindeki haberde, ilk düğmeyi 17-25 Aralık iliğine sokmanın sonuçlarından birini göreceksiniz. Ergenekon davasının emektar avukatı Celal Ülgen haber vermese farkında olmayacaktık. Eski Genelkurmay Başkanı İlker Başbuğ, komuta kademesiyle birlikte henüz görevdeyken hakkında soruşturma açılmış. Yetmemiş, adının karşısında “şüpheli” yazan evrak Ergenekon dosyasına sokulmuş. Peki neden? 14 Nisan 2009 gününü hatırlıyor musunuz? Başbuğ, o gün Harp Akademileri’nde doktrinini şu ifadelerle anlatmıştı: “Bazı cemaatler hedeflerine ulaşmada kendileri için en büyük engel olarak TSK’yi görmektedir. Bunun için de, her fırsattan istifade ederek, destekleyicilerinin de yardımıyla TSK aleyhine faaliyetlerde bulunmaktadırlar. Bu yapılanlara karşı, hukuk devleti kapsamında Türk Silahlı Kuvvetleri’nin tepkisiz ve etkisiz kalacağını düşünmek ise büyük yanılgıdır.” Kastedilen “cemaat”in FETÖ olduğu malum. TSK komutasının kendisine karşı hazırlandığını gören Fethullahçılar “baskın basanındır” yaptı. Güneydoğu gazisi avukat Serdar Öztürk’ün ofisine giren polisler, “İrticayla Mücadele Eylem Planı” denilen uyduruk belgeyi buldu. Öztürk, davalarda kumpasları gördüğü için ofisinde tek bir CD ya da flash disk tutmuyordu. Ancak FETÖ’cü polisler böyle kritik bir belgenin fotokopisini, nasıl oluyorsa masanın üstünde “elleriyle koymuş gibi” bulmuşlardı! Fethullahçı polislerin liberal vitrini Taraf, 12 Haziran 2009 günü olayı duyurdu. Fotokopi belgede tarih yazmıyordu. Ama onlar nedense “Nisan 2009” dediler. İlker Başbuğ’un Akademi’de konuştuğu dönemdi. Fethullah Gülen’in 6 Nisan 2009 tarihindeki sözleri de ne kadar ilginçti: “Mesela Tahşiye diye bir şey icat edebilirler. İyi organize edebilirlerse bunları belki hakiki Müslümanlarla kitap okuyan Müslümanların içine sokmaya çalışabilirler. Onları güçlendirmek için ellerine silah da verebilirler.” Kendilerine yapılacak tasfiyeyi belli ki önceden haber alıyorlar, süreci karalayarak kurtulmaya çalışıyorlardı. Uydurdukları sahte belgenin adını da “AKP’yi ve Fethullah Gülen Cemaati’ni Bitirme Planı” olarak duyurdular. Kurdukları ittifakın altını çiziyorlardı! Citroen Berlingo Citroen Berlingo Nisan Ayına Özel 280.000 TL, 12 ay, %0 faiz ya da nakit alım indirimi fırsatıyla! Citroën Şimdi Satın Al İslamcı Mazlum-Der görevde Genelkurmay Savcılığı, fotokopi belgeyle ilgili takipsizlik kararı verdi. Tam da bu dönemde, 26 Haziran 2009’da, Meclis’te bir yasal düzenleme yapıldı. Hem askerlerin Fethullahçıların elindeki Özel Yetkili Mahkemelerde yargılanmasına izin veriyor, hem de sivillerin askeri mahkemelerde sanık olmasının önünü kesiyordu. FETÖ, kendisine yapılacak operasyonu önce sahte belgeyle yargıda, sonra AKP eliyle Meclis’te durdurdu. Ve yeni bir süreç başladı. 30 Eylül 2009’da Zekeriya Öz’e isimsiz bir ihbar mektubuyla ıslak imzalı kumpas belgesi gönderildi. Ardından 23 Ekim 2009’da Fethullahçı medya “aranan belge bulundu” diyerek ortaya çıktı. 30 Ekim’de ise savcılığın önünde İslamcı Mazlum-Der vardı. 12 kişilerdi. Adem Çevik, “Lanet Cunta Sürgüne, Darbe=İşgal, Darbe=Virüs, Domuz Gribinden Ölümcüldür” yazılı bir bez giymişti. Başbuğ ve TSK komutasını hedef alan açıklama yaptılar. Ardından savcılığa girip, Taraf başta olmak üzere Fethullahçıların yayımladığı haberlere dayanarak TSK komutasının yargılanmasını isteyen dilekçeyi verdiler. Halihazırda görevde olan Genelkurmay Başkanı’nın karşısında “şüpheli” yazan 7 sayfalık dilekçeyi sanki Zekeriya Öz eliyle yazmış gibiydi. Başsavcılığın Öz’e ulaştırdığı dilekçenin ardından Başbuğ için soruşturma başlatıldı. Söz konusu evrakı Ergenekon davası klasörlerine koyan Öz’ün niyetini Celal Ülgen o günlerde fark etmişti. Bu, “İlker Başbuğ’u yargılayacağız” mesajından başka bir şey değildi. Nitekim öyle de oldu. Ne ilginç, kendilerine “insan hakları örgütü” diyorlar. Ancak onlara göre “İslamcı” iseniz insansınız. Fethullahçıların Silivri’de öğüttüklerinin ya da cihatçıların Suriye’de kestiklerinin pek de hakkı yok. Mazlum-Der, o gün karıştığı işleri bugün “28 Şubat edebiyatı” üzerinden sürdürüyor. Biz mi? Hâlâ gömleğin ilk düğmesindeyiz. “17-25 tabusu” önümüzde durdukça “paralel” düzenle hesaplaşamıyoruz. İslamcıları Zekeriya Öz’ün kapısına gönderen, Meclis’te Fethullahçıları kurtarma yasası çıkaran, tarikatları Gülen’in etrafında buluşturan ağı açığa çıkarmadan buzdağının sadece suyun üstündeki parçasını görebiliyoruz. Şu ilk düğmeyi açarak işe başlayalım mı?",https://www.cumhuriyet.com.tr/yazarlar/baris-terkoglu/su-f-tipi-islamcilar-1299877
Barış Terkoğlu,Seçimin asıl kazananı,01 Nisan 2019 Pazartesi,"Keşke mümkün olsaydı. Zamandan hızlı koşmak. Dönüp sonra yerine oturmak. Sizin gazeteyi elinize aldığınız saatlerde seçimin sonucu belli olacak. Sabahlamış televizyonlarda, henüz temizlenmemiş sokaklarda, yorgun servis arabalarında hep kazananlar konuşulacak. Benim yazdığım saatlerde ise meçhul. Evet, sonucu bilmiyorum. Lakin bildiğim bir şey var. Dünyanın tüm milletleri kadar alnı yüksekte milletimiz seçim sandığında doğmadı. Yakup Kadri’nin Yaban’da “Biz Türk değiliz ki, o senin dediklerin Haymana’da yaşar” diye anlattıkları yalan mı? Kütahya’da adını bilmediği düşmanının ardından koşan atın ardında bıraktığı toz bulutunda doğdu. Van’da depremden enkaz altından günler sonra kurtarılan Azra bebeği taşıyan kucakta doğdu. Soma’da madenden ancak ölüsü çıkanların tabutunu taşıyan dirilerin omuzlarında doğdu. Birlikte üzülüyor birlikte seviniyorsanız, aynı türküye ağlıyor aynı fıkraya gülüyorsanız ulus olursunuz. Kader birliği yoksa aynı dili konuşmak ne işe yarar? Bildiğim şey, millet sandıkta doğmadı ama sandıkta bölündü. Yarısı zillet, yarısı hain, yarısı kâfir oldu. Öteki yarısı kazanırsa kendisine yaşayamayacağı bir ülke kalacağına inanan bir kalabalığa ulus denir mi? Her seçimden sonra kendisine başka vatanlar gösterilenler birlikte yaşayabilir mi? Aramıza bir hendek kazdılar, içini sandıkla doldurdular. Yarısı tanımadığı hasmına karşı kazandığı zaferi kutluyor. Öbür yarısı kendinden eksilenlerin yasını tutuyor. Vatan da hürriyet de ölmez İnsanın büyük bir yanılgısı var. Kendisine verilen hayatı tarihin kendisi sanıyor. Baskıyı, zorbalığı, istibdadı baki sayıyor. Oysa hepsinin bir ömrü var. Bizim dilimizin çocuk şairi Rüştü Onur, 22 yaşında kan kusarak öldü. Gömerken “şiir öldü” dediler. Nâzım Hikmet “en güzel çocuk: henüz büyümedi” dizelerini 3 yıl sonra yazdı. Bizim edebiyatımızın “sabah yıldızı” Sabahattin Ali 41 yaşında başı taşla ezilerek öldürüldü. Gömerken “roman öldü” dediler. Birkaç yıl sonra Yaşar Kemal “dünya parayla alınır, yürek alınmaz” dediği İnce Memed’i yarattı. Bizim hürriyet davamızın sürgün yolcuları 1897 yılında Şeref Vapuru’na bindirilip vatanlarına son kez baktıklarında öğrenci olacak yaştaydılar. Onları ambarlara tıkarken “hürriyet öldü” diyorlardı. “Yaşasın Hürriyet, Yaşasın Vatan” diye veda ettikleri vatanlarına çok değil, 11 yıl sonra hürriyeti getirdiler. Yarımız değil hepimiziz Belki kazanan belki kaybeden taraftasınız. Belki seviniyor belki üzülüyorsunuz. Sonuç her neyse sandığın size verdiklerinin mahkûmu olmayın. Kendinize, halkınıza, toprağınıza küsmeyin. Unutmayın; adalete, özgürlüğe, eşitliğe dayanmayan her iktidarın mutlak sonu vardır. Güçlü görünmesi sizin kendinizi güçsüz zannetmenizdendir. O, galibiyetini seçim kazanmaktan değil, karşısındakinin iradesine hâkim olmaktan alır. En büyük yeteneği, yönettiklerine tarihsiz olduğu yanılgısını kabul ettirmesindedir. Kendisinden kurtuluşun yine kendisi olduğuna inandırmasıdır yenilginiz. Az önce gelip, birazdan gidecek de olsa bile siz onun ezeli ve ebedi olduğu sanrısıyla yaşarsınız. Unutmayın; insan, hangi şartlarda olursa olsun kaderine yön veren tek varlıktır. Dün, öncekinden farklıydı. Yarın da bugünden başka olacak. Tozlanmış kitaplara, uzak yıldızlara, yıllardır birlikte mücadele ettiğimiz insanlara bakarak yine yönümüzü bulacağız. Bir ülkeyi sevmek yalnız sefasını sevmek değildir. Toprağa düşen zeytinini, kırık kiremitlerini, yosunlu taşlarını da seversiniz. Nasırlı ellerini, çekilmiş çilelerini, yatılmış hapishanelerini de seversiniz. En yüce aşklar imkânsız görünenden doğar. En duru yurt sevgisi “her şeye rağmen” dönemlerinde yaşanır. Kırılan, dökülen, vurulan, satılan bu ülke hepimizin. Hangi yarısındaysanız yarın öbür yarısıyla üzülecek, mutlu olacaksınız. Oğlunuz, hasım görünenin kızına âşık olacak. Çocuğunuz size yabancı olanın çocuğuyla oynayacak. Yeni bir güç, yeni bir performans, yeni bir tasarım. Özgünlüğü yeniden keşfetmek isteyenler için büyülü bir yolculuk başlıyor. DS Automobiles Şimdi Keşfet Sandıkta kurulmayan sandıkta yıkılmaz Unutmayın, siz hangi partiye oy vereceğinizi düşünürken birileri meydanlarda halkı ötekine karşı kışkırttı. Unutmayın, siz tanzim kuyruklarındaki ucuz soğanı tartışırken iki ayda milyonerlerin bankadaki parası 27 milyar daha arttı. Unutmayın, siz ay sonunu beklerken sakallı patron “liderimiz bana dedi ki” diyerek kendisine hediye edilen fabrikayı anlattı. Kaybetmesi gereken “diğer yarınız” değil. Ülkenin yarısının öteki yarısıyla kavga etmesi sayesinde palazlananlar. Aynı dam altında yaşadıklarınızla, aynı işyerinde çalıştıklarınızla, aynı sokakta yürüdüklerinizle geleceği birlikte kuracaksınız. Günlerdir “iç savaş” senaryoları yazanlar, kanlı boğazlaşmalarla tehdit edenler hepimizin sırtında oturuyor. Bugün yeniden doğrulma vaktidir. Sandıkta kurulmayanın sandıkla yıkılmayacağını gösterme zamanıdır. Kırlardaki çiçekler sayılır, çiçeklerin yaprakları sayılır, ama toprağa düşen tohumdan bir mevsimde çıkacaklar sayılmaz. Tarih nihai hükmünü geleceğin rahmine şimdiden düşenlerle yazar. Bugün 1 Nisan. Yapraklar biraz daha yeşile döndü, doğa kendi yasalarıyla ilerlemeye devam ediyor. Umutsuz olmayın. Hep birlikte yeniden başlıyoruz.",https://www.cumhuriyet.com.tr/yazarlar/baris-terkoglu/secimin-asil-kazanani-1324466
Barış Terkoğlu,AKP’nin sabotajcı bakanları,21 Mart 2019 Perşembe,"Tek parti iktidarında mıyız? Öyle olması gerekiyordu. Koalisyonlar dönemi bitecekti. Yönetim istikrara kavuşacaktı. Her kafadan bir ses çıkmayacaktı. Dolar hızla düşecek, borsa yükselecek, enflasyon sıfıra yaklaşacaktı. Orada mıyız sahiden? AKP’nin “koalisyonlar bitti” sözü soğumadan MHP ile ittifak kurmasından bahsetmiyorum. Yüzde 50’ye ulaşmak için yüzde 1’lik partilere vekillik teklif edecek noktaya gelmesi de konumuz değil. “Parti” dediğimiz “bölmek”ten geliyor. Tüzüğü ve programı olanlar bir yana, eğer iktidar parçalıysa çok partiden bahsetmek zorundayız. Kötü mü? Kuşkusuz çok parti; çok fikir, çok siyaset, çok çözüm demek. Ancak devletin partileştiği koşullarda, fiilen devletin parçalandığını kabul etmek zorundayız. İktidar bugün “çatı partisi”nin elinde. Devletin kanatlarında gözaltı krizi Geçen pazartesi tuhaf bir şey oldu. Devletin kritik noktasındaki üç ismin gözaltına alındığı haberi bir anda yayıldı. İnandırıcı görünüyordu. Zira bir süredir haklarındaki iddiaları sağır sultan duymuştu. Elbette gazeteciler bu olayı doğrulamaya çalıştılar. Kamuoyuna gerçek bilgiyi ulaştırmaya çalışıyorlardı. Fakat işin peşine düştükçe tablo biraz farklılaştı. Bir kesim yetkili “gözaltı var mı” sorusunu, “hayır, sadece müfettiş incelemesi diye” cevaplarken; bir başkası “yanıt veremeyiz” diyordu. Bir kısım “kesinlikle böyle bir şey yok” derken, öbür taraf “evet, polis almış” ifadesinden sonra, gün bilgisi bile veriyordu. İddia o ki; olay derinleştikçe bakanlıklara, üst düzey savcılara kadar taştı. Bir bakanlık yetkilisinin, bir yayın yönetmeniyle dahi görüştüğü ileri sürüldü. Sonunda iddia, karanlık koridorlarda doğrulanamadan kaybolup gitti. Herkes gözaltı üzerine papatya falı açarken, ben başka bir şeye takıldım. Devletin yargı ve polis içinde ayağı olan bir kanadı, sanki bu iddianın duyulması için özel çaba harcıyordu. Yayımlansa mutlu olacaklardı. Yine yargı ve polis içinde ayağı olan öteki taraf ise yalanlamakla kalmıyor, kazara bir kanalda çıkmaması için çaba sarf ediyordu. Görevi polis, savcı ya da bürokrat olsun. Tutumları arasındaki farklılıklar, iktidarın tepesindeki bazı yöneticilere yakınlıkla açıklanıyordu. Birbirini sabote eden bakanlar Mutlak gücü elinde toplayan Erdoğan’ın gölgesindekilere bakın. İktidarın çok partililiğini, devletin içine taşan “bölümler”i göreceksiniz. Üstelik bunun için pazartesiyi beklemeye gerek yoktu. Türkiye’de fiyatların bir anda patladığı günleri hatırladınız mı? AKP’nin bazı bakanları patronlarla toplantı yapıyor, fiyatlarda indirim istiyordu. Bir kampanya başlatıldı. Ürünlere logo bile basıldı. Derken başka bir bakan sürece müdahale etti. Valiliklere ulaşan talimatın ardından kolluk güçleri marketlere girip incelemelere başladı. Olayın fotoğrafları dış basında “Türk polisi markette diş macunu kontrolü yaparak enflasyonla mücadele ediyor” diye dalga geçilerek veriliyordu. İktidar kulislerinde, bir bakanlık diğerini süreci baltalamakla suçluyordu. Ya bir bakanlığın “Türkiye’ye gelin” diyerek milyonlarca turisti ülkeye çağırmasının ardından, bir başka bakanlığın turistleri şüpheli bulması durumunda gözaltına alacağını açıklaması. Bu krizin ortasında Almanya’nın “sosyal medyada herkese açık olmayan yorumların bile isimsiz ihbarlarla Türk emniyet kurumlarına ileteceği varsayılmalıdır” diyerek, vatandaşlarını Türkiye’deki tatiller konusunda uyarmasına ne demeli? Bir AKP’li bakanın öbürünün ayağını kaydırması değilse ne? Düşünün; hükümete yakın bir gazete, devletin mevcut bakanını överken öncekini PKK destekçiliğiyle suçluyor. RTÜK Başkanı’nın istifası da, kimi bürokratların aniden görevden alınması da iktidar içinde görünmeyen “parti kavgaları”yla açıklanıyor. “Yandaş medya” diye bildiğimiz gazetelerin kimisinde bazı AKP’li bakanlar ya da yöneticiler istese de görünemiyor. “Birinci adam”ı biliyoruz da, “ikinci adam” olmaya çalışanlar birbirine omuz atıyor. 15 Temmuz gecesi Boğaz Köprüsü’nde şehit olan AKP’nin reklamcısı Erol Olçok’un eşinin isyanını gördünüz mü? Oğlunu da aynı gece kaybeden Nihal Olçok, yargıdan Fethullahçı kaçıranlara “Kaça sattınız 250 şehidi? Değdi mi aldığınız, verdiklerinize” dedi ya... Adı sözde “tek parti” olan, gerçekte ise bazı kişilerin adı etrafında toplanan grupçuklarla anılan bu “çok partili” sistem keşke yargıya hiç bulaşmasaydı. Ya da her şey göründüğü gibi olsaydı.",https://www.cumhuriyet.com.tr/yazarlar/baris-terkoglu/akpnin-sabotajci-bakanlari-1305427
